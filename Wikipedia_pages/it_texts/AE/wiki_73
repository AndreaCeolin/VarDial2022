{"id": "343412", "revid": "1543377", "url": "https://it.wikipedia.org/wiki?curid=343412", "title": "Trauma cranico", "text": "Un trauma cranico o lesione cerebrale traumatica, in inglese \"Traumatic Brain Injury\" o TBI (che si pu\u00f2 tradurre come \"danno cerebrale traumatico\"), si verifica quando una forza esterna causa un trauma al cervello. Pu\u00f2 essere classificato in base alla gravit\u00e0, alla tipologia (lesione chiusa o penetrante) o ad altre caratteristiche (ad esempio, se si verifica in una data posizione o su un'area diffusa).\nIl trauma cranico pu\u00f2 causare sintomi fisici, cognitivi, sociali, emozionali e comportamentali; la prognosi pu\u00f2 variare da un recupero completo a una disabilit\u00e0 permanente o al decesso. Il trauma cranico rappresenta una delle principali cause di morte e di disabilit\u00e0 in tutto il mondo, soprattutto nei bambini e negli adulti pi\u00f9 giovani.\nLe diverse cause possono includere cadute, incidenti stradali e atti violenti. Il trauma cranico si verifica come conseguenza di un'improvvisa accelerazione o decelerazione all'interno del cranio o da una combinazione complessa di movimenti e di un impatto improvviso. Oltre ai danni causati al momento della lesione, diversi fenomeni che possono accadere nei minuti o nei giorni successivi all'evento traumatico possono provocare lesioni secondarie. Questi processi includono alterazioni nel flusso sanguigno cerebrale e della pressione intracranica. Alcune delle tecniche di \"imaging\" biomedico utilizzate per formulare la diagnosi includono la tomografia computerizzata e la risonanza magnetica.\nNel ventesimo secolo si sono visti grandi sviluppi nella diagnosi e nel trattamento del trauma cranico tanto da ridurne i tassi di mortalit\u00e0 e migliorare la prognosi. A seconda della lesione, il trattamento richiesto pu\u00f2 essere minimo o pu\u00f2 includere interventi farmacologici, chirurgia d'emergenza o in tempi pi\u00f9 tardi. La fisioterapia, la riabilitazione neuropsicologica, la logopedia e la terapia occupazionale, tra le altre, possono essere utili nella riabilitazione.\nLe misure di prevenzione includono l'uso di dispositivi di sicurezza passivi nei veicoli, come le cinture di sicurezza e i caschi per i motociclisti, nonch\u00e9 iniziative atte a ridurre il numero di incidenti, come programmi di educazione alla sicurezza e l'applicazione delle norme sulla circolazione.\nStoria.\nLesioni alla testa sono presenti in miti antichissimi che in certi casi risalgono fino alla tradizione orale. Su alcuni crani ritrovati in sepolture presso antichi campi di battaglia si \u00e8 riscontrata la presenza di fori sulle linee di frattura che suggeriscono il ricorso alla trapanazione come trattamento del trauma cranico fin dai tempi pi\u00f9 remoti. Gli antichi abitanti della Mesopotamia erano a conoscenza che i traumi cranici potessero essere causa di alcune complicanze, come crisi epilettiche, paralisi e perdita della vista, dell'udito o della parola. Il papiro Edwin Smith, databile intorno al 1650-1550 a.C., descrive varie lesioni al cranio e sintomi correlati, descrivendoli in base alle loro manifestazioni e alla loro trattabilit\u00e0. Gli antichi medici greci, tra cui Ippocrate di Coo, avevano ben chiaro che il cervello fosse il centro del pensiero, probabilmente per via delle loro osservazioni sugli effetti dei traumi cranici.\nI medici medievali e rinascimentali continuarono nella pratica della trapanazione per le lesioni alla testa. Nel Medioevo, i medici descrissero ulteriori sintomi del trauma cranico e il termine \"commozione\" divenne il pi\u00f9 diffuso. Nel XVI secolo, Berengario da Carpi descrisse sistematicamente i sintomi della condizione.\nNel XVIII secolo \u00e8 stato per la prima volta suggerito che l'aumento della pressione intracranica piuttosto che il danno del cranio fosse la causa delle conseguenze del trauma cerebrale. Questa ipotesi venne confermata intorno alla fine del XIX secolo e l'apertura della scatola cranica per alleviare la pressione venne conseguentemente proposta come trattamento.\nNel XIX secolo venne osservato anche il trauma cranico fosse correlato allo sviluppo della psicosi. A quel tempo inizi\u00f2 un dibattito circa il fatto che la sindrome postcommozionale fosse dovuta a una alterazione del tessuto cerebrale o a fattori psicologici. Tale disputa continua ancora oggi.\nProbabilmente il primo caso, perlomeno documentato, di cambiamento di personalit\u00e0 a seguito di una lesione del cervello \u00e8 quello che coinvolse Phineas Gage, sopravvissuto ad un incidente in cui una sbarra di ferro gli attravers\u00f2 il cranio distruggendo uno o entrambi i lobi frontali; da allora sono stati riportati numerosi casi cambiamenti nella personalit\u00e0 dopo essere incorsi in una lesione del cervello.\nIl XX secolo ha visto grandi progressi per quanto riguarda il trattamento e la diagnosi del trauma cranico. Fino al XX secolo, il tasso di mortalit\u00e0 del trauma cranico era estremamente elevato e le attivit\u00e0 riabilitative erano assai rare; i miglioramenti nella cura raggiunti durante la prima guerra mondiale hanno ribaltato questo scenario. Il frequente uso degli esplosivi nelle battaglie della Grande Guerra furono causa di moltissime ferite tra i soldati e, conseguentemente, i medici poterono apprendere sempre maggiori conoscenze sul loro trattamento, nonch\u00e9 riuscire a localizzare a livello strutturale alcune delle funzioni del cervello. Dal punto di vista diagnostico, rivoluzionario \u00e8 stato lo sviluppo di strumenti di \"imaging\" biomedico tra cui la tomografia computerizzata e la risonanza magnetica, e nel XXI secolo la messa a punto della tecnica dell'imaging con tensore di diffusione (DTI). L'introduzione del monitoraggio della pressione intracranica, avvenuta negli anni '50 viene fatta coincidere con l'inizio dell'\"era moderna\" della gestione del trauma cranico.\nNegli anni '70, crebbe la consapevolezza del trauma cerebrale come un problema di salute pubblica e da allora sono stati fatti numerosi progressi nella ricerca su questa patologia. L'ultimo decennio del XX secolo ha visto lo sviluppo e la diffusione di linee guida standardizzate per il trattamento del trauma cranico, con protocolli previsti per una serie di temi come l'approccio farmacologico e la gestione della pressione intracranica, che hanno permesso di conseguire importanti risultati nel miglioramento della sopravvivenza; questo decennio, per via dei progressi compiuti \u00e8 conosciuto come il \"decennio del cervello\".\nEpidemiologia.\nIl trauma cranico rappresenta una delle principali cause di morte in tutto il mondo oltre ad essere un grave problema sociale, economico e sanitario a livello globale. \u00c8 la principale causa dello stato di coma, ha un ruolo chiave nelle disabilit\u00e0 dovute ad eventi traumatici ed \u00e8 la pi\u00f9 frequente origine dei danni cerebrali nei bambini e nei giovani adulti. Inoltre, riveste un ruolo significativo nella met\u00e0 dei decessi dovuti a trauma. In Europa i traumi cranici sono responsabili di pi\u00f9 anni di disabilit\u00e0 rispetto a qualsiasi altra causa.\nI dati sulla frequenza dei diversi livelli di gravit\u00e0 dei traumi cranici variano in base alle definizioni e ai metodi utilizzati negli studi epidemiologici. Uno studio svolto dall'Organizzazione Mondiale della Sanit\u00e0 ha stimato che tra il 70% e il 90% delle lesioni alla testa che ricevono un trattamento sono comunque di lieve entit\u00e0 mentre uno studio statunitense ha rilevato che lesioni moderate e gravi rappresentano ciascuna il 10% dei traumi cranici complessivi.\nL'incidenza del trauma cerebrale varia in base all'et\u00e0, al sesso, alla regione geografica e ad altri fattori meno determinanti. I dati dell'incidenza e della prevalenza ricavati dagli studi epidemiologici variano in base a diversi fattori, quali la gravit\u00e0 degli eventi considerati, se siano inclusi o meno i decessi, se lo studio \u00e8 limitato solo alle persone ricoverate e il luogo geografico di dove si \u00e8 svolto lo studio. A fronte di ci\u00f2 l'incidenza annuale del trauma cranico \u00e8 di difficile determinazione, tuttavia pu\u00f2 essere stimata tra i 100 e i 600 casi ogni persone.\nMortalit\u00e0.\nNegli Stati Uniti, il tasso di mortalit\u00e0 legato ai casi di trauma cranico \u00e8 stimato essere pari al 21% nei successivi 30 giorni dall'evento. Uno studio condotto sui soldati impegnati nella guerra in Iraq ha rilevato che un grave trauma cerebrale \u00e8 accompagnato da una mortalit\u00e0 del 30-50%. Grazie al miglioramento nei trattamenti e alla disponibilit\u00e0 \u2013 soprattutto nei paesi pi\u00f9 ricchi \u2013 di moderni servizi di pronto soccorso e di neurochirurgia, nel corso del tempo si \u00e8 riusciti a ridurre sensibilmente il numero dei decessi. La percentuale di coloro che non sopravvivono dopo un ricovero dovuto a trauma cranico \u00e8 scesa da quasi il 50% della met\u00e0 degli anni '70 a circa un quarto dell'inizio del XXI secolo. Questo declino della mortalit\u00e0 ha portato a un concomitante incremento di persone con disabilit\u00e0 conseguente al trauma cranico.\nDiversi fattori biologici, clinici e demografici sono correlabili alla probabilit\u00e0 che un dato infortunio risulti fatale. Inoltre, la prognosi \u00e8 fortemente dipendente dalla causa del trauma. Negli Stati Uniti i pazienti con trauma cranico dovuto a caduta presentano un tasso di sopravvivenza dell'89%, mentre solo il 9% dei pazienti di coloro che lo hanno subito in seguito all'uso di armi da fuoco sopravvive.\nL'incidenza dei traumi cranici, al 2016, appare in aumento a livello globale, in gran parte a causa dell'incremento dell'uso di veicoli a motore nei paesi a basso e medio reddito. Nei paesi in via di sviluppo, l'utilizzo di automobili \u00e8 aumentato pi\u00f9 velocemente rispetto all'introduzione delle norme e delle infrastrutture di sicurezza. Al contrario, le leggi sulla sicurezza sia attiva che passiva dei veicoli hanno diminuito i casi di traumi cranici nei paesi a pi\u00f9 alto reddito. Ogni anno nei pronto soccorso degli Stati Uniti circa persone ricevono una diagnosi di trauma cranico e circa di queste vanno incontro a un ricovero in ospedale; le cifre totali dei casi sono tuttavia verosimilmente maggiori, in quanto non vengono conteggiate le persone che non hanno cercato assistenza medica o le diagnosi effettuate in ambito extraospedaliero (ad esempio quelle negli studi di medicina generale). L'incidenza annuale del trauma cranico \u00e8 pari a circa 824 casi per persone negli Stati Uniti, 281 per in Francia, 361 per in Sudafrica, 322 per in Australia, 430 per in Inghilterra. Nell'Unione europea, l'incidenza aggregata dei ricoveri e dei decessi dovuti ai traumi cranici \u00e8 stimata a 235 casi per abitanti.\nDemografia.\nUn trauma cranico, da solo o accompagnato da altre lesioni, \u00e8 riscontrabile nell'85% dei bambini che subiscono un trauma. Il maggior numero dei traumi cranici si verifica nelle persone di et\u00e0 compresa tra i 15 e i 24 anni. Poich\u00e9 \u00e8 pi\u00f9 comune nei giovani, i costi per la societ\u00e0 sono ancora pi\u00f9 elevati a causa della perdita di anni produttivi conseguenti alla morte o alla disabilit\u00e0. I gruppi di et\u00e0 maggiormente a rischio per le conseguenze da trauma cranico sono i bambini di et\u00e0 compresa tra i cinque e i nove anni e gli adulti oltre gli 80 anni mentre i tassi pi\u00f9 alti di mortalit\u00e0 e di ospedalizzazione sono riscontrabili nelle persone di et\u00e0 superiore ai 65 anni.\nIndipendentemente dall'et\u00e0, i maschi hanno maggiori probabilit\u00e0 di sviluppare trauma cranico (si stima costituiscano i due terzi dei casi) e hanno un rischio di quattro volte pi\u00f9 elevato di un esito fatale rispetto alle femmine. Tuttavia, quando si valuta la gravit\u00e0 della lesione, le donne sembrano avere conseguenze pi\u00f9 gravi rispetto agli uomini.\nEziopatogenesi.\nLe cause pi\u00f9 frequenti di trauma cranico sono gli atti violenti, gli incidenti relativi ai mezzi di trasporto, l'attivit\u00e0 edilizia e la pratica sportiva. In particolare, l'utilizzo delle motociclette \u00e8 le causa principale nei paesi in via di sviluppo, mentre le altre risultano avere minor impatto. Nei bambini di et\u00e0 compresa tra due e quattro anni le cadute sono la causa pi\u00f9 frequente, pareggiata dagli incidenti stradali nei bambini pi\u00f9 grandi e negli adolescenti. La violenza domestica \u00e8 un'altra causa che porta al verificarsi di traumi cranici, come lo sono gli infortuni sul lavoro e gli incidenti industriali. Il trauma cranico \u00e8 la terza lesione pi\u00f9 comune derivante da fenomeni di abuso minorile, a sua volta causa del 19% dei casi in et\u00e0 pediatrica, in cui il tasso di mortalit\u00e0 risulta pi\u00f9 elevato. Le armi da fuoco e le esplosioni sono altres\u00ec cause di traumi cerebrali, e rappresentano la principale causa di morte e disabilit\u00e0 nelle zone di guerra. Per quanto riguarda i traumi sportivi, si stima che negli Stati Uniti ogni anno tra gli 1,6 e i 3,8 milioni di ferite traumatiche cerebrali siano il risultato di attivit\u00e0 sportive e ricreative.\nForze fisiche.\nIl tipo, la direzione, l'intensit\u00e0 e la durata della forza che ha causato il trauma contribuiscono alla tipologia e alla gravit\u00e0 del trauma cerebrale. Le forze che possono contribuire includono forze angolari, rotazionali, traslazionali e taglienti.\nLe onde d'urto causate da lesioni penetranti possono anche distruggere i tessuti lungo il percorso dell'oggetto che \u00e8 penetrato, aumentando i danni causati dall'oggetto stesso. Quando avviene un impatto, la forza crea onde d'urto attraverso il cranio e il cervello, causando danni ai tessuti.\nI danni possono verificarsi direttamente nel sito dell'impatto, oppure si possono avere sul lato opposto all'impatto (lesione da colpo e contraccolpo). Quando un oggetto in movimento colpisce una testa ferma possono comparire tipiche lesioni da colpo, mentre le lesioni da contraccolpo si verificano solitamente quando la testa in movimento colpisce un oggetto stazionario. Anche in assenza di impatto, significative accelerazioni o decelerazioni della testa possono essere causa di un trauma; tuttavia nella maggior parte dei casi \u00e8 probabile che ci\u00f2 sia causato dalla combinazione di un impatto e da una accelerazione. Le forze che coinvolgono la testa sono la causa della maggior parte delle lesioni focali e del movimento del cervello all'interno del cranio, che \u00e8 solitamente causa di lesioni diffuse. Un violento scossone di un neonato pu\u00f2 ad esempio determinare una lesione diffusa, compatibile con la sindrome del bambino scosso.\nLesioni primarie e secondarie.\nRaramente le persone che subiscono un trauma cranico molto grave decedono nell'immediato: nei casi pi\u00f9 gravi, l\"'exitus\" pu\u00f2 avvenire dopo giorni o settimane a seguito dell'evento. Le condizioni dei pazienti affetti possono rimanere stabili o anche migliorare, ma in circa il 40% dei casi si assiste a un peggioramento. Le lesioni cerebrali primarie (danni che si verificano al momento del trauma quando i tessuti e i vasi sanguigni vengono stirati, compressi e strappati) non sono sufficienti a spiegare questo deterioramento; si ritiene che questo sia dovuto piuttosto a lesioni secondarie, un complesso insieme di processi cellulari e cascate biochimiche che si verificano tra i minuti e i giorni successivi al trauma. Questi processi patologici secondari possono essere causa di un drastico peggioramento dei danni causati dalle lesioni primarie e comportano il maggior numero di decessi per trauma cranico che si verificano negli ospedali.\nLe lesioni cerebrali secondarie comprendono danni alla barriera emato-encefalica, rilascio di fattori che causano infiammazione, sovraccarico di radicali liberi, eccessivo rilascio del neurotrasmettitore acido glutammico (eccitotossicit\u00e0), afflusso di ioni di calcio e di sodio nei neuroni e disfunzione dei mitocondri. Gli assoni feriti nella materia bianca cerebrale possono separarsi dai loro corpi cellulari, uccidendo potenzialmente quei neuroni. Altri fattori caratteristici della lesione secondaria sono i cambiamenti nel flusso sanguigno nel cervello come ischemia (insufficiente flusso sanguigno), ipossia cerebrale (insufficiente ossigenazione del cervello), edema cerebrale (gonfiore del cervello) e ipertensione intracranica (aumento della pressione all'interno del cranio).\nComplicanze.\nLe complicanze sono problemi medici distinti, che possono sorgere di conseguenza a un trauma cranico. Le conseguenze di una lesione traumatica cerebrale possono variare notevolmente nel tipo e nella durata. Esse comprendono complicazioni fisiche, cognitive, emotive e comportamentali. Un trauma cranico pu\u00f2 causare effetti prolungati o permanenti sullo stato di coscienza, come il coma, la morte cerebrale, lo stato vegetativo persistente (in cui i pazienti non sono in grado di raggiungere uno stato di vigilanza sufficiente per interagire con il loro ambiente) e lo stato minimamente cosciente (in cui i pazienti mostrano minimi segni di consapevolezza di s\u00e9 e dell'ambiente). Una compromissione dello stato di coscienza che perdura per un lungo periodo pu\u00f2 causare ulteriori complicazioni come lesioni da decubito, polmonite o altre infezioni, progressiva insufficienza multiorgano e trombosi venosa profonda che pu\u00f2 essere causa di embolia polmonare. Le infezioni che possono seguire le fratture del cranio e le lesioni penetranti, includono la meningite e gli ascessi. Le complicanze che coinvolgono i vasi sanguigni includono il vasospasmo, in cui i vasi si restringo impedendo un sufficiente passaggio del flusso sanguigno e la formazione di aneurismi, in cui un lato del vaso si indebolisce e formando una estroflessione che pu\u00f2 rischiare di rompersi.\nLa pressione intracranica pu\u00f2 aumentare a causa del gonfiore o per l'effetto della crescita di una massa a seguito di una lesione, come ad esempio una emorragia. Di conseguenza, la pressione della perfusione cerebrale (pressione del flusso sanguigno nel cervello) viene ridotta comportando un'ischemia. Quando la pressione all'interno del cranio aumenta troppo pu\u00f2 verificarsi la morte cerebrale o una erniazione, ovvero una condizione in cui una parte del cervello a causa della elevata pressione viene spinta muovendosi attraverso delle strutture nel cranio.\nIn seguito ad un trauma cranico possono svilupparsi alcuni disturbi del movimento, tra cui tremore, atassia (movimenti muscolari non coordinati) e mioclono (contrazioni muscolari simili a scossoni). Il rischio di convulsioni post-traumatiche aumenta proporzionalmente alla gravit\u00e0 del trauma ed \u00e8 particolarmente elevata in presenza di alcuni tipi danno cerebrale come le contusioni cerebrali o gli ematomi. Le persone con epilessia precoce, ovvero che si verifica entro una settimana dal trauma, vedono aumentare il rischio di sviluppare una costante epilessia post-traumatica (crisi epilettiche ricorrenti che si verificano oltre una settimana dopo il trauma iniziale). Nelle vittime di trauma cranico i sensi, come la vista, l'olfatto e l'udito, possono essere perduti o alterati.\nAlcuni squilibri ormonali possono riscontrarsi in seguito all'ipopituitarismo, una condizione che si verifica immediatamente o anche dopo anni nel 10%-15% dei pazienti con trauma cranico. Lo sviluppo di diabete insipido o un'anomalia acuta degli elettroliti indica la necessit\u00e0 di un consulto endocrinologico. I segni e i sintomi dell'ipopituitarismo possono svilupparsi e essere valutati tramite \"screening\" negli adulti con trauma cranico moderato e nei casi di lieve ma con anomalie nell\"imaging\". Anche i bambini con lesioni cerebrali classificate da moderate a gravi possono sviluppare ipopituitarismo. In questi casi lo \"screening\" dovrebbe avvenire dopo 3, 6 e 12 mesi dopo la lesione, ma i problemi possono verificarsi anche pi\u00f9 tardi.\nI deficit cognitivi che possono seguire ad una lesione traumatica cerebrale includono un deficit nell'attenzione, nella percezione, nel giudizio nel pensiero; una riduzione della velocit\u00e0 di elaborazione; distraibilit\u00e0 e una limitazione nelle funzioni esecutive come il ragionamento astratto, la pianificazione e la risoluzione dei problemi. La perdita di memoria, la pi\u00f9 comune disfunzione cognitiva tra le persone colpite alla testa, si verifica tra il 20% e il 79% dei casi di trauma cranico chiuso, a seconda della gravit\u00e0. Le persone che hanno sofferto di una lesione cerebrale traumatica possono anche avere difficolt\u00e0 a comprendere o produrre linguaggio parlato o scritto o altri aspetti pi\u00f9 fini della comunicazione, come il linguaggio del corpo. La sindrome postcommozionale, una serie di sintomi duraturi sperimentati dopo una lesione traumatica cerebrale lieve, pu\u00f2 includere problemi fisici, cognitivi, emozionali e comportamentali come mal di testa, vertigini, difficolt\u00e0 di concentrazione e depressione. Traumi cranici multipli possono provocare un effetto cumulativo. Si ritiene che un giovane individuo che va incontro ad un secondo trauma cranico quando sono ancora presenti i sintomi del primo possa essere a rischio di sviluppare una condizione molto rara ma mortale denominata sindrome da secondo impatto, in cui il cervello si gonfia catastroficamente anche a seguito di un leggero colpo, con effetti debilitanti o mortali. Circa un pugile su cinque in attivit\u00e0 \u00e8 portatore di lesioni cerebrali traumatiche croniche, che gli provoca disfunzioni cognitive, comportamentali e fisiche. La demenza pugilistica riguarda principalmente i pugili dopo anni di attivit\u00e0 e ancora in carriera. Essa si manifesta comunemente come demenza, problemi di memoria e parkinsonismo (tremori e mancanza di coordinamento).\nIl danno cerebrale da trauma pu\u00f2 causare problemi emozionali, sociali o comportamentali e cambiamenti nella personalit\u00e0. Queste possono includere instabilit\u00e0 emotiva, depressione, ansia, ipomania, mania, apatia, irritabilit\u00e0 e alterazioni delle capacit\u00e0 di conservazione. I sopravvissuti ad un trauma cranico sembrano essere pi\u00f9 inclini a sviluppare disturbi psichiatrici tra cui il disturbo ossessivo compulsivo, la tossicodipendenza, la distimia, il disturbo bipolare e i disturbi d'ansia. Nei pazienti affetti da depressione a seguito di un trauma cerebrale, non \u00e8 rara che vi sia anche una ideazione suicidiaria; tra essi, il tasso di suicidio appare aumentato da 2 a 3 volte. I sintomi sociali e comportamentali che possono seguire il trauma cranico possono includere disinibizione, incapacit\u00e0 di controllare la rabbia, l'impulsivit\u00e0, mancanza di iniziativa, inadeguata attivit\u00e0 sessuale, asocialit\u00e0 ed esclusione volontaria dalla vita sociale e altre modifiche della personalit\u00e0.\nIl verificarsi di una lesione cerebrale traumatica comporta anche un sostanziale impatto sulla vita famigliare del paziente. Spesso i membri della famiglia sono costretti a modificare le proprie abitudini e responsabilit\u00e0 per offrire il sostegno al parente malato. Le tipiche sfide a cui i congiunti di un lesionato traumatico cerebrale devono andare incontro sono frustrazione, reciproca impazienza, deterioramento delle relazioni esterne, difficolt\u00e0 a fissare obiettivi ragionevoli a medio e lungo termine, incapacit\u00e0 di risolvere efficacemente problemi quotidiani e un aumento dello stress e della tensione familiare. I modelli psicoeducativi e di consulenza si sono dimostrati efficaci nel minimizzare gli impatti sul benessere della famiglia.\nEffetti sulla coscienza e vigilanza.\nGeneralmente, vi sono cinque stati anormali di coscienza che possono risultare da un trauma cranico (TBI): \"stupor\", coma, stato vegetativo persistente, sindrome locked-in e la morte cerebrale.\nLo \"stupor\" \u00e8 uno stato di veglia in cui il paziente non risponde a richiami verbali ma pu\u00f2 essere risvegliato brevemente da un forte stimolo doloroso. Il coma \u00e8 uno stato in cui il paziente \u00e8 totalmente non cosciente, non risponde a nessuno stimolo, non si accorge di nulla di ci\u00f2 che accade nel luogo dove si trova, e non \u00e8 risvegliabile. I pazienti in stato vegetativo persistente sono in stato non cosciente e non si accorgono di nulla di ci\u00f2 che accade attorno a loro, ma continuano ad avere un ciclo sonno-veglia e possono avere periodi di veglia. Uno stato vegetativo pu\u00f2 derivare da un danno diffuso agli emisferi cerebrali senza danneggiamento all'encefalo inferiore (diencefalo) e al tronco encefalico. L'anossia, cio\u00e8 la mancanza di ossigeno al cervello, che \u00e8 una complicanza comune dell'arresto cardiaco, pu\u00f2 spesso portare allo stato vegetativo.\nLa sindrome locked-in \u00e8 una condizione in cui il paziente \u00e8 cosciente e anche sveglio, ma non pu\u00f2 muoversi o comunicare per via della completa paralisi dei muscoli del corpo. La morte cerebrale \u00e8 la mancanza di attivit\u00e0 cerebrale misurabile dovuta a danni gravi e diffusi agli emisferi cerebrali e al tronco encefalico, con la perdita di qualsiasi attivit\u00e0 cerebrale nelle diverse aree encefaliche, e dei riflessi del tronco encefalico. La morte cerebrale, constatata dalla persistenza di un encefalogramma piatto, \u00e8 considerata dalla neurologia ufficiale e dalla legge come irreversibile. La rimozione dei meccanismi di assistenza (come per esempio la ventilazione assistita) causer\u00e0 quasi sempre l'immediata cessazione della respirazione regolare, l'instaurarsi di respirazione patologica e molto spesso anche crisi di bradicardia e/o tachicardia, crisi di ipertensione e/o ipotensione arteriosa e dopo poche ore o giorni l'arresto cardiaco con conseguente danno sistemico d'organo e morte conclamata.\nClinica.\nClassificazione.\nUna lesione traumatica del cervello viene definita come un danno al cervello causato da una forza meccanica esterna, come una rapida accelerazione o decelerazione, un impatto, onde conseguenti a una esplosione o la penetrazione di un proiettile. La funzione cerebrale subisce una alterazione momentanea o permanente e il danno strutturale pu\u00f2 essere rilevabile o meno con la tecnologia attuale.\nIl trauma cranico \u00e8 uno dei due sottoinsiemi di lesioni cerebrali acquisite, cio\u00e8 che si verificano dopo la nascita; l'altro sottoinsieme consiste nelle lesioni non traumatiche, che non comportano una forza meccanica agente esterna, ad esempio un \"ictus\" e una infezione. Tutte le lesioni cerebrali traumatiche sono anche traumi cranici, ma quest'ultimo termine pu\u00f2 anche riferirsi a lesioni che coinvolgono altre parti del cranio stessi o esclusivamente esso. Tuttavia, i termini trauma cranico e lesioni cerebrale vengono spesso utilizzate in modo intercambiabile. Allo stesso modo, le lesioni cerebrali rientrano nella classificazione delle lesioni del sistema nervoso centrale e di neurotrauma.\nIl trauma cranico viene solitamente classificato in base alla gravit\u00e0, alle caratteristiche anatomiche del danno e al meccanismo (il tipo di forze che lo hanno causato). La classificazione per meccanismo divide i traumi cranici in chiusi e penetranti. Una lesione chiusa (chiamata anche non penetrante) si verifica quando il cervello non viene esposto. Un trauma penetrazione si ha quando un oggetto trapassa il cranio e danneggia la dura madre, la membrana pi\u00f9 esterna che circonda il cervello.\nGravit\u00e0.\nLe lesioni cerebrali possono essere classificate come lievi, moderate e severe. La \"Glasgow Coma Scale\" (GCS), il sistema pi\u00f9 comunemente usato per classificare la gravit\u00e0 del trauma cranico, identifica il livello di coscienza di una persona su una scala numerata da 3 a 15 basata sulle reazioni verbali, motorie e la risposta agli stimoli. In generale, si ritiene che un paziente con GCS 13 o superiore sia in una condizione lieve, tra 9 e 12 moderata, da 8 o meno grave. Esistono ulteriori sistemi simili per i bambini pi\u00f9 piccoli. Sebbene il sistema GCS sia ampiamente utilizzato, esso presenta una limitata capacit\u00e0 di prognosi. Per ovviare a ci\u00f2 sono stati ideati altri sistemi di classificazione, come la durata della perdita di conoscenza e la durata dell'amnesia postraumatica. \u00c8 stato anche proposto di utilizzare modifiche visibili al \"neuroimaging\", come il gonfiore, lesioni focali o lesioni diffuse, come metodo di classificazione. Esistono anche scale utili a classificare la gravit\u00e0 del trauma cranico lieve, comunemente chiamata concussione cerebrale; queste utilizzano il livello di coscienza e l'amnesia postraumatica e altri sintomi della concussione.\nCaratteristiche patologiche.\nI traumi cranici possono essere distinti ulteriormente in base alle loro caratteristiche patologiche. Le lesioni possono essere extra-assiali (se determinate da fattori esterni al cervello, ad esempio una compressione da ematoma intracranico) o intra-assiali (se si verificano all'interno del tessuto cerebrale). Generalmente entrambe le tipologie di lesioni tendono a manifestarsi. I danni da trauma cranico possono essere focali o diffusi, limitati ad aree specifiche o distribuite in modo pi\u00f9 generale.\nAgli studi di \"neuroimaging\" una lesione cerebrale diffusa pu\u00f2 manifestarsi con un danno apparentemente lieve, ma in sede autoptica al microscopio si possono osservare lesioni macroscopicamente non visibili; a partire dai primi anni 2000 i ricercatori hanno introdotto la tecnica dell'imaging con tensore di diffusione (DTI) che permette di ottenere immagini della materia bianca offrendo cos\u00ec un valido strumento per evidenziare l'entit\u00e0 del danno assonale diffuso. I tipi di lesioni considerate diffuse includono l'edema (gonfiore) e il danno diffuso assonale, che \u00e8 un danno che si estende lungo gli assoni tra cui i tratti della materia bianca e le loro proiezioni verso la corteccia. La lesione diffusa al cervello si associa frequentemente con la commozione cerebrale.\nLe lesioni focali, confinate in un'area del cervello, spesso producono sintomi legati alle funzioni dell'area danneggiata. Le ricerche mostrano che le aree pi\u00f9 comunemente interessate da lesioni focali non penetranti nei traumi cranici sono la corteccia orbitofrontale (la superficie inferiore dei lobi frontali) e i lobi temporali anteriori, aree coinvolte nel comportamento sociale, nella regolazione delle emozioni, nell'olfatto e nel processo decisionale, che comportano i pi\u00f9 frequenti deficit emotivi e sociali conseguenti a un trauma cranico medio-severo. Meno frequentemente possono riscontrarsi anche sintomi come l'emiparesi o l'afasia quando vengono compromesse, rispettivamente, aree motorie o linguistiche.\nUn tipo di lesione focale, la lacerazione cerebrale, si verifica quando il parenchima cerebrale subisce un taglio o uno strappo. Ci\u00f2 \u00e8 pi\u00f9 frequente nella corteccia orbitofrontale per via delle protuberanze ossee che si trovano all'interno del cranio in quella zona Nel caso il parenchima sia fisicamente integro, un trauma esterno pu\u00f2 determinare la comparsa di una contusione cerebrale in cui compaiono infiltrazioni di sangue tra i tessuti. Al contrario, l'emorragia intracranica comporta un sanguinamento ben demarcato dal tessuto cerebrale.\nGli ematomi, detti anche lesioni focali, sono raccolte di sangue intorno o all'interno del cervello che possono derivare da una emorragia. L'emorragia intracerebrale \u00e8 una lesione intra-assiale, mentre lesioni extra-assiali includono l'ematoma epidurale, l'ematoma subdurale, l'emorragia subaracnoidea e l'emorragia intraventricolare. L'ematoma epidurale comporta un sanguinamento nell'area tra il cranio e la dura madre, la pi\u00f9 esterna delle meningi, le tre membrane che circondano il cervello. Nell'ematoma subdurale, il sanguinamento si verifica tra la dura madre e l'aracnoide. Per ultimo, l'emorragia subaracnoidea il sanguinamento avviene nello spazio tra l'aracnoide e la pia madre. Le emorragie intraventricolari si verificano quando si vi \u00e8 un sanguinamento nei ventricoli cerebrali.\nSegni e sintomi.\nLe manifestazioni cliniche dipendono da vari fattori, come l'estensione del trauma cranico (diffuso o focale), la zona del cervello interessata (ad esempio, un eventuale stato di incoscienza tende a perdurare pi\u00f9 a lungo nelle persone che presentano lesioni sul lato sinistro del cervello rispetto a quelle che hanno subito un danno alla parte destra) e la gravit\u00e0 del danno (in un trauma lieve il paziente rimane generalmente cosciente o pu\u00f2 perdere conoscenza solo per alcuni secondi o minuti).\nNei casi pi\u00f9 lievi possono comparire mal di testa, vomito, nausea, mancanza di coordinazione motoria, vertigini, difficolt\u00e0 di equilibrio, visione offuscata o occhi stanchi, acufene, cattivo sapore nella bocca, stanchezza o letargia e cambiamenti nelle abitudini del sonno. I sintomi cognitivi ed emozionali includono cambiamenti comportamentali o di umore, stato confusionale e problemi di memoria, di concentrazione, di attenzione o nel pensiero. I sintomi lievi del trauma cranico possono presentarsi anche nei casi moderati e anche in quelli gravi.\nUna persona con un trauma cerebrale moderato o grave pu\u00f2 accusare un mal di testa che non migliora, nausea o vomito, convulsioni, svenimenti, dilatazione di uno o entrambi gli occhi, afasia (difficolt\u00e0 nel linguaggio), disartria (difficolt\u00e0 nella produzione verbale), scarsa coordinazione, confusione, irrequietezza o agitazione. A lungo termine possono verificarsi cambiamenti nel comportamento sociale appropriato, deficit di giudizio sociale e cambiamenti cognitivi, in particolare problemi ad avere un'attenzione costante, nella velocit\u00e0 di elaborazione e funzionamento esecutivo. L'alessitimia, una carenza di identificazione, comprensione, elaborazione e descrizione delle emozioni si verifica nel 60,9% degli individui con trauma cranico. I deficit cognitivi e sociali hanno conseguenze a lungo termine per la vita quotidiana delle persone, ma possono beneficiare di un miglioramento se vi \u00e8 la possibilit\u00e0 di ricorrere a una adeguata riabilitazione.\nUna pressione intracranica eccessivamente elevata pu\u00f2 risultare fatale. I segni di un possibile aumento includono una diminuzione del livello di coscienza, paralisi o debolezza da un lato del corpo, midriasi e alterazioni del riflesso pupillare alla luce. La triade di Cushing, una bassa frequenza cardiaca con alta pressione sanguigna e difficolt\u00e0 respiratoria \u00e8 una classica manifestazione di pressione intracranica notevolmente elevata. L'anisocoria, una dimensione ineguale della pupilla, \u00e8 un altro segno di un trauma cranico grave come lo \u00e8 una postura anormale, data talvolta da un caratteristico posizionamento degli dovuti a gravi lesioni diffuse o a ipertensione intracranica.\nI bambini pi\u00f9 piccoli con trauma cranico moderato o grave possono presentare alcuni di questi sintomi, ma possono avere difficolt\u00e0 a comunicarli. Altri segni osservati nei bambini includono un pianto persistente, l'incapacit\u00e0 di essere consolati, l'ostilit\u00e0, il rifiuto di assumere cibo e una forte irritabilit\u00e0.\nDiagnosi.\nLa diagnosi pu\u00f2 essere effettuata in base alle circostanze del trauma, all'esito di esami clinici (ad esempio valutando il paziente in base alla scala di Glasgow ed eseguendo un esame neurologico) e a tecniche di \"neuroimaging\" che aiutano nella determinazione della diagnosi e della prognosi, decidendo quali trattamenti perseguire.\nIn una situazione di emergenza, l'esame radiodiagnostico pi\u00f9 utilizzato \u00e8 la tomografia computerizzata (TC) in quanto veloce, accurata e facilmente disponibile. Successivamente possono essere seguite anche scansioni TC come \"follow-up\" per determinare l'evoluzione della lesione.\nLa risonanza magnetica (RMN) \u00e8 in grado di mostrare maggiori dettagli rispetto alla TC e pu\u00f2 aggiungere informazioni sulla prognosi a lungo termine. Essa risulta pi\u00f9 utile della TC per rilevare le caratteristiche della lesione, come il danno assonale diffuso. La RMN tuttavia non viene utilizzata nei casi di emergenza per diverse ragioni, tra cui la relativa inefficacia nel rilevare emorragie e fratture, i lunghi tempi necessari per l'acquisizione delle immagini, la difficolt\u00e0 di accesso del paziente nella macchina e la sua incompatibilit\u00e0 con molti dei presidi contenenti metallo utilizzati nei trattamenti di emergenza.\nAltre tecniche possono essere utilizzate per confermare una particolare diagnosi. La tradizionale radiografia viene ancora usata per i traumi della cranio, ma attualmente il suo utilizzo \u00e8 ridotto in quanto i traumi cranici spesso sono talmente lievi da non necessitare il ricorso alla radiologia o tanto gravi da consigliare una valutazione pi\u00f9 accurata tramite TC. L'angiografia pu\u00f2 essere usata per rilevare eventuali patologie dei vasi sanguigni quando vi \u00e8 il rischio che possano essere coinvolti, come nel caso dei traumi penetranti alla testa. Il neuroimaging funzionale pu\u00f2 misurare il flusso o il metabolismo del sangue nel cervello, valutare l'attivit\u00e0 neuronale in regioni specifiche e quindi potenzialmente aiutare a prevedere l'esito del danno.\nUna valutazione neuropsicologica pu\u00f2 essere effettuata per valutare le sequenze cognitive a lungo termine e per aiutare la pianificazione della riabilitazione.\nOltre alle tradizionali tecniche di imaging biomedico, sono stati messi a punto diversi dispositivi che possono aiutano a monitorare le lesioni cerebrali e a facilitarne la ricerca. La microdialisi permette il campionamento continuo del fluido extracellulare per l'analisi dei metaboliti che potrebbero indicare la presenza di un'ischemia cerebrale o per valutare il metabolismo del cervello rilevando i livelli di glucosio, glicerolo e acido glutammico. In alcuni centri ospedalieri vengono oramai utilizzati in maniera routinaria sistemi di monitoraggio dell'ossigeno dei tessuti cerebrali intra-parenchimali (come Licox o Neurovent-PTO).\nTrattamento.\n\u00c8 importante iniziare un trattamento di emergenza entro la cosiddetta \"golden hour\" dal momento del trauma. La tipologia di trattamento nella fase acuta dipende essenzialmente dal livello di trauma, inquadrato dalla tipologia di segni e sintomi (basandosi anche sulla \"Glasgow Coma Scale\") e dal quadro radiologico: i traumi lievi possono non richiedere alcun trattamento medico e risolversi con un periodo di riposo, mentre circa met\u00e0 dei trauma cranici gravi richiedono un intervento neurochirurgico per la stabilizzazione del paziente. Nella fase acuta, l'obiettivo primario del personale medico \u00e8 quello di stabilizzare il traumatizzato e di concentrarsi sulla prevenzione di ulteriori danni, poich\u00e9 poco pu\u00f2 essere fatto per ridurre quelli gi\u00e0 presenti a seguito del trauma. Nelle fasi subacute e croniche, la riabilitazione assume il ruolo di trattamento principale. Sono state proposte, sulla base delle pi\u00f9 efficaci prove disponibili, delle linee guida cliniche internazionali allo scopo di guidare le decisioni nel trattamento del trauma cranico.\nStadio acuto.\nAlcuni servizi sanitari sono attrezzati per gestire i traumi cranici meglio di altri, pertanto il primo provvedimento consiste nel trasportare il paziente nel centro pi\u00f9 appropriato. Sul territorio l'intervento consiste nell'immobilizzazione accurata dell'infortunato con collare cervicale e tavola spinale, nel prevenire eventuale ipotermia, nel reperimento di due accessi venosi, nel supporto dei parametri vitali. Sia durante il trasporto che in ospedale gli obbiettivi pi\u00f9 urgenti sono quelli di garantire un adeguato apporto di ossigeno, un adeguato flusso di sangue al cervello e il controllo della pressione intracranica, poich\u00e9 un elevato valore di quest'ultima (ipertensione intracranica) priva il cervello del flusso di sangue necessario e pu\u00f2 causare l'erniazione cerebrale dagli esiti mortali. Al fine di prevenire le complicanze da sanguinamento esterno o interno \u00e8 indicata la somministrazione di un grammo di acido tranexamico in dieci minuti entro le prime tre ore dal trauma (tra gli altri, studi CRASH-3 e CRASH-2).\nSono altres\u00ec importanti il trattamento di eventuali altre lesioni e la prevenzione dalle crisi epilettiche. Alcuni dati sostengono il ricorso alla ossigenoterapia iperbarica per migliorare la prognosi; tuttavia i risultati di una revisione sistematica della \"Cochrane Collaboration\" del 2012 non giustificano l'uso routinario della terapia iperbarica. Questa revisione ha anche evidenziato che solo un modesto numero di prove controllate randomizzate erano state condotte all'epoca dello studio, molte delle quali difettavano di problemi metodologici. Pertanto la terapia iperbarica come trattamento per il trauma cranico \u00e8 un tema tutt'oggi controverso e saranno necessari ulteriori approfonditi studi per determinare la sua utilit\u00e0.\nL'utilizzo del \"neuroimaging\" pu\u00f2 essere utile, ma non privo di errori, nella valutazione della pressione intracranica. Un metodo pi\u00f9 preciso consiste nell'inserire un catetere in uno dei ventricoli cerebrali, con il vantaggio che con questo sistema si pu\u00f2, all'occorrenza, effettuare il drenaggio del liquido cerebrospinale, diminuendo cos\u00ec la pressione intracranica. Spesso vengono somministrati al paziente sedativi, analgesici e miorilassanti. Una soluzione salina ipertonica pu\u00f2 migliorare la pressione intracranica riducendo l'edema cerebrale, anche se viene usata con cautela per evitare squilibri negli elettroliti o insufficienza cardiaca. Il mannitolo, un diuretico osmotico, sembra essere ugualmente efficace nel ridurre l'ipertensione, ma la sua efficacia \u00e8 dibattuta. Diuretici, farmaci che aumentano la produzione di urina per ridurre i liquidi all'interno dell'organismo in generale, possono essere utilizzati per il trattamento dell'ipertensione intracranica, ma possono causare ipovolemia (insufficiente volume del sangue). L'iperventilazione (l'esecuzione di atti respiratori pi\u00f9 veloci o pi\u00f9 corposi) riduce i livelli di anidride carbonica e causa costrizione dei vasi sanguigni; ci\u00f2 riduce il flusso di sangue al cervello e di conseguenza la sua ipertensione, ma potenzialmente pu\u00f2 provocare un'ischemia e viene quindi utilizzata solo per un breve tempo. La somministrazione di corticosteroidi \u00e8 associata ad un aumento del rischio di decesso e pertanto si raccomanda di non somministrarli in maniera regolare.\nL'intubazione endotracheale e la ventilazione meccanica possono essere utilizzate per garantire una corretta fornitura di ossigeno e garantire la sicurezza delle vie aeree. L'ipotensione (bassa pressione sanguigna), che ha effetti estremamente negativi nei casi di trauma cranico, pu\u00f2 essere impedita somministrando liquidi per via endovenosa al fine di mantenere una normale pressione sanguigna. La pressione arteriosa pu\u00f2 essere artificialmente mantenuta ad un livello adeguato mediante l'infusione di norepinefrina o di farmaci simili; questo aiuta a mantenere una sufficiente perfusione cerebrale. Molta attenzione deve essere posta anche alla regolazione della temperatura corporea poich\u00e9, se essa aumenta, aumentano anche le necessit\u00e0 metaboliche del cervello, privandolo potenzialmente di sostanze nutritive. Le crisi epilettiche sono comuni; esse possono essere gestite tramite la somministrazione di benzodiazepine, tuttavia esse devono essere utilizzate attentamente poich\u00e9 possono ridurre la capacit\u00e0 respiratoria e la pressione del sangue. I pazienti con trauma cranico sono pi\u00f9 suscettibili agli effetti collaterali e possono reagire negativamente o essere particolarmente sensibili ad alcuni agenti farmacologici. Durante il trattamento, deve essere mantenuto un costante monitoraggio per rilevare eventuali segni di peggioramento, come un eventuale diminuzione dello stato di coscienza.\nLa lesione traumatica del cervello pu\u00f2 causare una serie di gravi complicanze correlate che possono comprendere aritmie cardiache. ed edema polmonare neurogeno. Queste condizioni devono essere adeguatamente trattate e stabilizzate nell'ambito del trattamento base di questi pazienti.\nUn intervento chirurgico pu\u00f2 essere eseguito su lesioni che sviluppano una massa o per eliminare oggetti che sono penetrati nel cervello. Contusioni o ematomi che causano una significativa formazione di una massa con un conseguente spostamento delle strutture intracraniche sono considerate emergenze e pertanto devono essere rimossi chirurgicamente. Nel caso degli ematomi intracranici, il sangue accumulatosi pu\u00f2 essere rimosso usando l'aspirazione o per mezzo di pinze o spazzato via con l'acqua. I chirurghi devono cercare i vasi sanguigni da cui fuoriesce il sangue e tentare di controllare l'emorragia. Nel caso di una lesione cerebrale penetrante, il tessuto danneggiato necrotico deve essere sbrigliato (rimosso) chirurgicamente e a tale scopo pu\u00f2 essere necessario praticare una craniotomia. La craniotomia, in cui viene rimossa una parte del cranio, pu\u00f2 essere necessaria anche per eliminare eventuali frammenti di osso della scatola cranica fratturata o oggetti penetrati nel cervello. La craniectomia decompressiva (CD) pu\u00f2 essere eseguita nell'immediato periodo successivo ad un trauma cranico, durante le operazioni per il trattamento degli ematomi: una parte del cranio viene rimossa temporaneamente fino all'assorbimento (CD primaria). Una craniectomia decompressiva eseguita ore o giorni dopo l'evento traumatico al fine di controllare le elevate pressioni intracraniche (DC secondaria) non \u00e8 stata dimostrata, in alcuni studi, in grado di migliorare la prognosi del paziente e pu\u00f2 essere associata a gravi effetti collaterali.\nStadio cronico e riabilitazione.\nUna volta che il paziente viene ritenuto stabile da un punto di vista medico, pu\u00f2 essere trasferito in un'unit\u00e0 riabilitativa sub-acuta dell'ospedale o in una struttura sanitaria dedicata alla riabilitazione. Il processo riabilitativo mira a migliorare l'indipendenza del paziente nella prospettiva del suo ritorno a casa e nella societ\u00e0, aiutandolo ad adattarsi alle eventuali disabilit\u00e0 riportate. Questo approccio ha dimostrato una sua generale efficacia se condotta da un team di professionisti sanitari specializzati nella lesione cerebrale traumatica. Per quanto riguarda i pazienti con deficit neurologici, un approccio multidisciplinare \u00e8 fondamentale per ottimizzare l'esito della terapia. Fisiatri e neurologi sono, tendenzialmente, i medici pi\u00f9 indicati a essere coinvolti nel processo riabilitativo ma, a seconda del caso, possono essere convolti anche altri specialisti. Professionisti sanitarie quali fisioterapista, logopedista e la terapista occupazionale sono essenziali nella pianificazione del percorso riabilitativo per ogni paziente. Il trattamento dei sintomi neuropsichiatrici, come il distress emotivo e la depressione clinica possono richiedere il consulto di professionisti della salute mentale come psicoterapeuti, psicologi e psichiatri, mentre i neuropsicologi possono aiutare nel valutare e gestire i deficit cognitivi.\nIl trattamento farmacologico pu\u00f2 aiutare a gestire gravi problemi psichiatrici o comportamentali. I farmaci vengono utilizzati anche per controllare l'epilessia post-traumatica; tuttavia l'uso preventivo di antiepilettici non \u00e8 raccomandato.\nDopo la dimissione dall'unit\u00e0 di trattamento ospedaliera, la terapia pu\u00f2 essere proseguita a livello ambulatoriale. Le persone che presentano conseguenze da trauma cranico e che non sono in grado di svolgere una vita indipendente o che non possono contare sull'aiuto della famiglia, potrebbero richiedere assistenza in strutture di residenza assistita. Centri diurni e strutture dedicate al tempo libero per i disabili permettono ai traumatizzati di svolgere attivit\u00e0 e ai famigliari che li accudiscono di godere di tempo libero.\nPrognosi.\nLa prognosi dipende in maniera diretta dalla gravit\u00e0 dei danni riportati. La maggior parte dei casi di trauma cranico sono lievi e non causano disabilit\u00e0 permanente e nemmeno di lunga durata; tuttavia, tutti i livelli di gravit\u00e0 possono potenzialmente causare una disabilit\u00e0 significativa e duratura. Si ritiene che una disabilit\u00e0 permanente si possa verificare nel 10% dei casi lievi, nel 66% in quelli moderati e nel 100% in quelli gravi. La maggior parte dei traumi cranici si risolve completamente entro tre settimane e quasi tutte le persone che ne hanno subito uno di lieve entit\u00e0 sono in grado di vivere mantenendo la propria indipendenza e tornare a svolgere tutte le attivit\u00e0 che svolgevano prima dell'infortunio, sebbene una parte di essi possa avere lievi disturbi cognitivi e sociali. Oltre il 90% delle persone con un trauma cranico di moderata gravit\u00e0 mantiene la propria indipendenza anche se alcuni di loro necessitano di una particolare assistenza in alcuni settori come le abilit\u00e0 fisiche, il lavoro e la gestione finanziaria. La maggior parte delle persone che ha avuto una grave lesione cerebrale o non sopravvive all'evento o riesce a guarire, seppur non completamente, riottenendo un buon livello di funzionalit\u00e0 neurologica; una via di mezzo \u00e8 meno frequente. Lo stato di coma, in quanto strettamente connesso con la gravit\u00e0, \u00e8 un importante predittivo di un esito non positivo.\nAffinch\u00e9 si abbia un miglioramento della funzione neurologica occorrono, solitamente, due o pi\u00f9 anni dopo il trauma. Per molto tempo si \u00e8 ritenuto che vi fosse un recupero pi\u00f9 veloce nei primi sei mesi, ma non sono mai state riscontrate prove a sostegno di questa tesi. Essa potrebbe essere stata correlata alla sospensione dei trattamenti intensivi che generalmente avviene dopo questo periodo piuttosto che per una qualsiasi motivazione fisiologica che limiti ulteriori progressi dopo il primo semestre. Tendenzialmente i bambini sono in grado di recuperare meglio nell'immediato e vanno incontro a un netto miglioramento se osservati per periodi pi\u00f9 lunghi.\nLa prognosi differisce in base alla gravit\u00e0 e alla posizione della lesione e alla possibilit\u00e0 di avere accesso a cure immediate e specializzate durante la fase acuta. Il verificarsi di una emorragia subaracnoidea raddoppia approssimativamente la mortalit\u00e0. La presenza di un ematoma subdurale \u00e8 correlato ad una prognosi peggiore e ad una maggiore mortalit\u00e0, mentre le persone con ematoma epidurale possono sperare in un esito discreto se sottoposte precocemente ad un intervento chirurgico. Una lesione assonale diffusa, quando grave, pu\u00f2 portare al come e ad un esito nefasto. Dopo la fase acuta, la prognosi \u00e8 fortemente influenzata dal coinvolgimento del paziente nelle attivit\u00e0 volte a ottenere un recupero, che per la maggior parte dei pazienti richiede il sottoporsi ad un programma di riabilitazione specializzato e intensivo. Il grado di indipendenza funzionale \u00e8 un modo per tenere traccia del progresso e del livello di indipendenza raggiunto dal paziente durante la fase di riabilitazione.\nIl verificarsi di complicanze mediche \u00e8 correlato ad una prognosi peggiore. Esempi possono essere l'ipotensione (bassa pressione sanguigna), l'ipossia, scarsa pressione di perfusione cerebrale e un lungo tempo trascorso con ipertensione intracranica. Anche le caratteristiche proprie del paziente possono influenzare la prognosi. Alcuni fattori ritenuti in grado di peggiorare il recupero includono l'abuso di sostanze, come droghe e l'alcol e un'et\u00e0 maggiore di sessanta anni o minore di due l'et\u00e0 pi\u00f9 di sessanta o due anni (nei bambini, una et\u00e0 particolarmente giovane al momento della lesione pu\u00f2 essere associata ad un recupero pi\u00f9 lento di alcune abilit\u00e0 motorie e visuo-motorie). Altre fattori che possono influenzare il recupero includono la capacit\u00e0 intellettuale prima del trauma, le strategie di \"coping\", la propria personalit\u00e0, l'ambiente familiare del paziente, la disponibilit\u00e0 di apparati di sostegno sociale e la propria situazione finanziaria.\nPrevenzione.\nPoich\u00e9 una della cause principali del verificarsi di un trauma cranico \u00e8 l'incidente automobilistico, iniziative volte alla loro prevenzione o l'uso di dispositivi atti a limitarne le conseguenze possono ridurre l'incidenza e i casi. In caso di incidente, i danni possono essere ridotti sensibilmente indossando cintura di sicurezza, utilizzando seggiolini dedicati ai bambini, l'uso del casco per i motociclisti, e la presenza sul proprio veicolo di roll-bar e airbag. Spesso vengono intrapresi dei programmi educativi finalizzati alla diminuzione del numero di incidenti. Inoltre, possono essere apportate modifiche alle norme relative alla circolazione stradale: l'introduzione di opportuni limiti di velocit\u00e0, l'obbligo delle cinture di sicurezza e del casco e disposizioni riguardo alle caratteristiche della strada (segnaletica, guard rail, asfalti drenanti e dispositivi simili).\nInoltre, riguardo agli incidenti sportivi, sono state discusse alcune modifiche nella pratica di diverse discipline: ad esempio, un aumento dell'uso di caschi protettivi durante le attivit\u00e0 potrebbe ridurre l'incidenza dei casi di trauma cranico. A causa della possibilit\u00e0 che ripetuti \"colpi di testa\" possano causare lesioni cumulative cerebrali nei giocatori di calcio, \u00e8 stato proposto di introdurre cappellini protettivi per i giocatori. L'implementazione di regole contro tipologie di contatto pericolose, come ad esempio lo \"spear tackle\" (un tipo di placcaggio pericoloso) nel rugby, possono ridurre i tassi di lesioni cerebrali.\nLe cadute accidentali possono essere evitate grazie all'installazione di particolari barre nei bagni e di un corrimano sulle scale; rimuovere rischi di inciampo come i tappetini o l'installazione di cancelletti di sicurezza nella parte superiore e inferiore delle scale, dove si trovano spesso bambini piccoli, sono ritenute buone strategie preventive. I parchi giochi con superfici ammortizzanti come mattonelle di gomma o la sabbia sono ritenuti pi\u00f9 sicuri perch\u00e9 attutendo il contatto con il cranio riducono la probabilit\u00e0 di lesioni alla testa.\nUna prevenzione sugli abusi minorili \u00e8 importante anche come prevenzione da traumi cranici: esistono programmi per prevenire la sindrome del bambino scosso con l'eduzione dei genitori o di chi ne ha la responsabilit\u00e0.\nUna particolare attenzione nella gestione delle armi da fuoco, compreso il mantenere le armi scaricate e bloccate, aiuta a ridurre l'incidenza di traumi cranici.\nStato della ricerca.\nLa ricerca cerca di chiarire quali siano i fattori correlati alla prognosi delle lesioni conseguenti al trauma cranico e determinare in quali casi sia meglio eseguire scansioni con tomografia computerizzata e procedure chirurgiche.\nNon \u00e8 mai stato approvato alcun farmaco che serva a fermare la progressione della lesione iniziale alla lesione secondaria. La variet\u00e0 degli eventi patologici offre opportunit\u00e0 per trovare trattamenti che possano interferire con i processi conseguenti al danno. Metodi di neuroprotezione per diminuire le lesioni secondarie, sono state oggetto di studio. Tuttavia, i test sugli agenti che potrebbero arrestare questi meccanismi cellulari si sono conclusi in modo insoddisfacente. Ad esempio, vi \u00e8 stato interesse a raffreddare il cervello lesionato; tuttavia, una revisione della \"Cochrane Collaboration\" del 2014 non ha riscontrato sufficienti prove per dimostrare se ci\u00f2 fosse utile o no. Una revisione del 2016 ha riscontrato che mantenere una temperatura normale o poco pi\u00f9 bassa del normale sembrava utile negli adulti ma non nei bambini. Inoltre, farmaci come gli antagonisti del recettore NMDA per fermare cascate neurochimiche come l'eccitotossicit\u00e0 hanno destato speranze nei test sugli animali ma queste poi non si sono concretizzate negli studi clinici. Altri studi hanno incluso ricerche su mannitolo, desametasone, progesterone, xeno, barbiturici, magnesio, calcio-antagonisti, PPAR-\u03b3 agonisti, curcumina, etanolo, antagonisti dei recettori NMDA, caffeina.\nAlcune ricerche cliniche e di laboratorio portate avanti dall'Universit\u00e0 della Virginia Occidentale hanno dimostrano che una supplementazione alimentare con omega-3 DHA possa offrire protezione contro il danno cerebrale di natura biochimica che si verifica in seguito ad un trauma cranico. Inoltre, l'acetilcisteina \u00e8 stata ritenuta, in uno studio del 2013 a doppio cieco controllato con placebo condotto dalle forze armate statunitensi, essere in grado di ridurre tra i soldati gli effetti di lievi danni cerebrali dovuti ad esplosioni."}
{"id": "343413", "revid": "1272592", "url": "https://it.wikipedia.org/wiki?curid=343413", "title": "Edmondo", "text": "Origine e diffusione.\nContinua il nome anglosassone \"Eadmund\"; \u00e8 composto dai termini \"ead\" (\"ricco\", \"benedetto\") e \"mund\" (\"protettore\"), e il suo significato viene talvolta interpretato come \"protettore della prosperit\u00e0\" (come Edgardo), \"che difende il suo patrimonio\", oppure \"protettore della felicit\u00e0\".\nFu uno dei pochi nomi anglosassoni a resistere dopo la conquista normanna dell'Inghilterra, anche se il suo uso si ridusse dopo il XV secolo, cosa che non gli imped\u00ec comunque di diffondersi oltre i confini della Gran Bretagna (ci\u00f2 soprattutto grazie al culto di sant'Edmondo).\nOnomastico.\nGeneralmente, l'onomastico si festeggia il 20 novembre in onore di sant'Edmondo, re dell'Est Anglia e martire. Si ricordano altri santi e beati con questo nome, fra i quali, alle date seguenti:"}
{"id": "343418", "revid": "116983222", "url": "https://it.wikipedia.org/wiki?curid=343418", "title": "Eleuterio (nome)", "text": "Origine e diffusione.\nContinua il nome greco \u1f18\u03bb\u03b5\u03c5\u03b8\u03ad\u03c1\u03b9\u03bf\u03c2 (\"Eleuth\u00e8rios\"), passato in latino come \"Eleutherius\", che vuol dire \"libero\" (o \"liberatore\", secondo altre interpretazioni). Per significato, quindi, Eleuterio \u00e8 analogo ai nomi Libero e Diarmaid.\nLa sua diffusione \u00e8 sostenuta dal culto dei vari santi cos\u00ec chiamati, in particolare di sant'Eleuterio papa e di sant'Eleuterio di Arce, grazie al quale \u00e8 particolarmente diffuso nel Lazio.\nOnomastico.\nL'onomastico pu\u00f2 essere festeggiato in memoria di diversi santi e beati, alle date seguenti:"}
{"id": "343419", "revid": "736476", "url": "https://it.wikipedia.org/wiki?curid=343419", "title": "Elga", "text": "Origine e diffusione.\n\u00c8 un adattamento dal nome scandinavo e tedesco moderno \"Helga\", forma femminile di \"Helge\", che si basa sul termine norreno \"heilagr\", \"santo\", \"benedetto\". Significa quindi propriamente \"la santa\". Il nome (nella forma \"Helga\") ricorre 34 volte nel Landn\u00e1mab\u00f3k.\nIl nome Olga, tipico delle lingue slave, \u00e8 un derivato di Elga.\nOnomastico.\nL'onomastico si pu\u00f2 festeggiare lo stesso giorno di Olga, l'11 luglio, in memoria di santa Olga (chiamata anche Helga). "}
{"id": "343420", "revid": "224230", "url": "https://it.wikipedia.org/wiki?curid=343420", "title": "Bocco II", "text": "Biografia.\nFiglio di Soso (Mastanesosus) e nipote di re Bocco di Mauretania (nato intorno al 110 a.C.), govern\u00f2 il paese insieme ad un fratello minore, Bogud. Bocco govern\u00f2 la parte orientale del regno (con capitale a Iol, l'odierna Cherchell), e Bogud quella occidentale. Dal momento che essi erano entrambi nemici del partito senatoriale, Giulio Cesare riconobbe il loro titolo nel 49 a.C. Per la sua maggiore vicinanza al teatro delle operazioni, fu Bocco che oper\u00f2 pi\u00f9 attivamente nel corso della Guerra d'Africa tra Cesare e i seguaci di Pompeo. Alleatosi con l'avventuriero italico Publio Sittio, egli invase la Numidia governata da Giuba I e conquist\u00f2 Cirta (oggi Costantina), la sua capitale. Giuba fu cos\u00ec costretto a rivolgersi contro di lui, ritardando il momento di unire le proprie forze a quelle di Cecilio Metello Scipione contro Cesare. \nAlla fine della guerra, Cesare concesse in premio a Bocco la parte occidentale dei territori della Numidia (il suo regno arriv\u00f2 cos\u00ec a comprendere la Cabilia orientale e la regione di S\u00e9tif nell'attuale Algeria). Dione Cassio riferisce che successivamente Bocco invi\u00f2 i suoi figli in Spagna a sostenere Sesto Pompeo, ma la cosa sembra improbabile. Sia Bocco che Bogud rimasero alleati di Cesare, ed anzi quest'ultimo fu l'artefice della sua vittoria nella battaglia di Munda contro Gneo Pompeo il Giovane.\nDopo la morte di Cesare, Bogud si schier\u00f2 con Marco Antonio, mentre Bocco fu un sostenitore di Ottaviano. Durante l'assenza di Bogud, partito per combattere in Spagna dalla parte di Marco Antonio, la citt\u00e0 di Tingit (Tangeri) si rivolt\u00f2 e ottenne lo statuto di citt\u00e0 romana. Bocco approfitt\u00f2 dell'occasione per impadronirsi, grazie anche al sostegno di Ottaviano, della sua parte di regno, ricreando cos\u00ec un regno di Mauretania unito e vasto.\nAlla sua morte, avvenuta nel 33 a.C., Bocco, che non aveva eredi, fece dono del regno ad Augusto, il quale, dopo un periodo di governo diretto (33-25) lo trasmise a Giuba II."}
{"id": "343421", "revid": "226458", "url": "https://it.wikipedia.org/wiki?curid=343421", "title": "Edilio", "text": "Origine e diffusione.\nIl nome \u00e8 di origine e significato ignoti; fra le varie ipotesi sulla sua etimologia, vi sono quelle che lo riconducono al latino \"aedilis\" (\"edile\"), al nome Duilio o a nomi di origine germanica come Edvino.\nLa sua diffusione, attestata principalmente in Liguria (in particolare nel genovese) e in Toscana, \u00e8 sostenuta dal culto verso un sant'Edilio, che non \u00e8 per\u00f2 riconosciuto dalla Chiesa cattolica.\nOnomastico.\nL'onomastico si pu\u00f2 festeggiare il 1\u00ba novembre, in occasione di Ognissanti."}
{"id": "343422", "revid": "465169", "url": "https://it.wikipedia.org/wiki?curid=343422", "title": "Sala macchine", "text": "Con sala macchine si indica genericamente un apposito locale, sito all'interno di una determinata struttura, in cui sono presenti macchinari che spesso hanno prominente importanza nell'ambito del funzionamento globale dell'intera attivit\u00e0 della struttura stessa.\nNautica.\nLa sala macchine \u00e8 la parte di una nave in cui sono alloggiati il motore e i vari dispositivi necessari alla propulsione.\nCon l'introduzione del motore a vapore, a causa del rumore e della sporcizia dovuta al carbone, le navi vennero dotate di una sezione a parte dedicata alla propulsione. Successivamente il nome rimase in uso anche dopo l'introduzione dei motori a combustione interna.\nPer estensione il termine \u00e8 utilizzato anche in situazioni diverse: per esempio, \u00e8 correntemente definita sala macchine anche la parte di una centrale elettrica che ospita le turbine e gli alternatori per la produzione di energia elettrica.\nInformatica.\nIn informatica la sala macchine \u00e8 un locale specificamente attrezzato per ospitare gli apparati pi\u00f9 sensibili, tipicamente i server, gli apparati di collegamento in rete (router, firewall, switch di dorsale...) e le risorse di memoria di massa quali unit\u00e0 disco o a nastro magnetico (vedi anche Centro elaborazione dati).\nTipicamente la sala macchine \u00e8 dotata di una serie di caratteristiche di sicurezza che garantiscono la continuit\u00e0 del servizio 24 ore su 24 e l'integrit\u00e0 dei sistemi ospitati da attacchi o incidenti ad opera dell'uomo o di eventi naturali. Le principali sono:"}
{"id": "343423", "revid": "47767", "url": "https://it.wikipedia.org/wiki?curid=343423", "title": "Efisio", "text": "Origine e diffusione.\nSecondo alcune fonti, deriva dall'epiteto tardo latino o greco bizantino \"Ephesius\", che vuol dire \"proveniente da Efeso\", \"cittadino di Efeso\"; secondo altre interpretazioni, risalirebbe invece agli elementi greci \u03b5\u1f56 (\"eu\", \"bene\") e \u03c6\u03cd\u03c3\u03b9\u03c2 (\"physis\", \"natura\"), con il possibile significato complessivo di \"di buona indole\".\nPiuttosto raro, \u00e8 attestato principalmente nel centro-sud della Sardegna, dove si trova il culto di sant'Efisio, compatrono di Cagliari.\nOnomastico.\nL'onomastico si festeggia il 15 gennaio in onore di sant'Efisio, martire a Cagliari sotto Diocleziano."}
{"id": "343424", "revid": "1543377", "url": "https://it.wikipedia.org/wiki?curid=343424", "title": "Simon Travaglia", "text": "Era un amministratore di sistema presso l'Universit\u00e0 di Waikato, in Nuova Zelanda. Grazie ad una vecchia TRS80 100 dotata di un editor di testo aziendale, Simon cominci\u00f2 a postare interventi su Usenet.\n\u00c8 conosciuto per aver scritto le storie di Bastard Operator From Hell, che raccontano di un crudele amministratore di sistema."}
{"id": "343425", "revid": "106456", "url": "https://it.wikipedia.org/wiki?curid=343425", "title": "Egidio", "text": "Origine e diffusione.\nContinua il tardo nome latino \"Aegidius\": esso pu\u00f2 essere ricondotto al termine latino \"aegis\" (\"protezione\"), oppure al greco antico \u03b1\u03b9\u03b3\u03b9\u03b4\u03b9\u03bf\u03bd (\"aigidion\"), \"giovane capra\". Le due origini sono in realt\u00e0 probabilmente entrambe valide: \"aegis\" deriva dal greco \"Aigis\" (in italiano \"Egida\"), che era il nome dello scudo di Zeus, che era fatto di pelle di capra; Erodoto riconduce il nome dell'Egida proprio al termine \"aix\" (genitivo: \"aigos\"), cio\u00e8 appunto \"capra\".\nEsiste poi un'interpretazione differente, che vede il nome come un patronimico o un etnonimo derivato da Egeo, e significante quindi \"figlio di Egeo\" o \"figlio dell'Egeo\" (va notato che lo stesso nome Egeo potrebbe avere origini analoghe a quelle sopra descritte).\nIl nome mut\u00f2 gi\u00e0 in latino da \"Aegidius\" ad \"Egidius\", giungendo in italiano nella forma corrente; in francese, durante il Medioevo, divent\u00f2 \"Gide\" (o \"Gidie\"), quindi \"Gile\" e infine \"Giles\" (o \"Gilles\"), dopodich\u00e9, verso il XI secolo, venne importato dai normanni in Britannia, introducendosi cos\u00ec nel mondo inglese. Il nome, in inglese, viene talvolta usato per indicare genericamente un contadino ingenuo o credulone.\nOnomastico.\nL'onomastico si festeggia generalmente il 1\u00ba settembre in memoria di sant'Egidio abate, operatore di miracoli, patrono dei lebbrosi, degli storpi e dei tessitori. Si ricordano con questo nome anche:"}
{"id": "343427", "revid": "1745361", "url": "https://it.wikipedia.org/wiki?curid=343427", "title": "Egle (nome)", "text": "Origine e diffusione.\nDeriva dal greco \u0391\u1f34\u03b3\u03bb\u03b7 (\"\u00c0igl\u0113\"), latinizzato in \"Aegle\", basato su \"aglaio\" o \"aigle\" (\"splendore\", \"luce\", \"fulgore\"), la stessa radice da cui deriva anche il nome Aglaia. Il suo significato pu\u00f2 essere interpretato come \"splendente\", \"fulgida\".\n\u00c8 portato da numerosi personaggi della mitologia greca fra cui una figlia di Elio e sorella di Fetonte e una delle Esperidi, Egle; \u00e8 stato riportato in voga durante il Rinascimento.\nNon va confuso con Egl\u0117, un nome lituano che \u00e8 quasi suo omografo.\nOnomastico.\nIl nome \u00e8 adespota non essendovi sante che lo abbiano portato. L'onomastico si pu\u00f2 festeggiare il 1\u00ba novembre per la festa di Ognissanti."}
{"id": "343428", "revid": "93556", "url": "https://it.wikipedia.org/wiki?curid=343428", "title": "Eligio", "text": "Origine e diffusione.\nDeriva dal nome latino medievale \"Eligius\", basato su \"eligere\" o \"eligo\", \"eleggere\", \"scegliere\"; il significato \u00e8 quindi \"scelto\", \"eletto\". La diffusione del nome \u00e8 sostanzialmente dovuta al culto del santo che l'ha portato.\nVa notato che la forma tronca femminile Ligia \u00e8 pressoch\u00e9 omografa con L\u00edgia, la forma portoghese del nome Ligea.\nOnomastico.\nL'onomastico ricorre il 1\u00ba dicembre in memoria di sant'Eligio, vescovo di Noyon e protettore, fra gli altri, degli orafi e dei lavoratori del ferro; con questo nome si ricorda anche un beato, \u00c9loy Herque du Roule, sacerdote gesuita, vittima dei massacri di settembre."}
{"id": "343430", "revid": "47767", "url": "https://it.wikipedia.org/wiki?curid=343430", "title": "Eloisa", "text": "Origine e diffusione.\nContinua l'antico nome francese, di origine germanica, \"H\u00e9lo\u00efse\": etimologicamente, questo va ricondotto forse a \"Helewidis\", un composto di \"heil\" (\"in salute\", \"sano\") e \"wid\" (\"grande\", \"ampio\"). \u00c8 associato talvolta al nome Luisa o al termine greco \"\u1f25\u03bb\u03b9\u03bf\u03c2\" (\"h\u1e17lios\", \"sole\"), ma si tratta probabilmente di paretimologie.\nIl nome \u00e8 molto celebre per essere stato portato da Eloisa, la giovane amante del filosofo Pietro Abelardo, divenuta poi badessa presso Argenteuil, la cui storia tragica ha ispirato numerosissime opere. Sostenuto dalla fama di tale personaggio (oltre che, secondariamente, dal culto dell'unica santa cos\u00ec chiamata), in Italia \u00e8 presente maggiormente nel Nord e, in misura minore, nel Centro.\nIn Inghilterra il nome venne introdotto dai normanni ed era in uso, durante il Medioevo, in varie forme vernacolari fra cui \"Helewis\", ma cadde in disuso dopo il XIII secolo; venne riportato in voga nel XIX, nella forma \"Eloise\".\nNon va confuso con il simile Elisa, che non \u00e8 correlato etimologicamente.\nOnomastico.\nL'onomastico si festeggia l'11 febbraio in memoria di santa Eloisa, nobildonna francese, vedova del conte Ugo di Meulan, vissuta come anacoreta nell'abbazia di Notre-Dame di Coulombs."}
{"id": "343433", "revid": "47767", "url": "https://it.wikipedia.org/wiki?curid=343433", "title": "Elvezio", "text": "Origine e diffusione.\nContinua il nome latino \"Helvetius\", un etnonimo riferito alla Svizzera (anticamente chiamata \"Elvezia\", dal nome degli Elvezi).\nIl suo utilizzo pu\u00f2 in parte avere ragioni ideologiche, in quanto in Svizzera si rifugiarono molti anarchici e vari altri perseguitati politici italiani tra il finire del 1800 e l'inizio del secolo seguente.\nOnomastico.\nL'onomastico pu\u00f2 essere festeggiato il 1\u00ba novembre, festa di Ognissanti, perch\u00e9 non esistono santi che abbiano portato questo nome."}
{"id": "343434", "revid": "965226", "url": "https://it.wikipedia.org/wiki?curid=343434", "title": "Aldo Tortorella", "text": "Biografia.\nLe origini e la resistenza.\nNato a Napoli, trascorre la giovinezza e gli studi tra Genova e Milano.\nMentre \u00e8 studente universitario, diviene un membro attivo della Resistenza italiana milanese e del Partito Comunista Italiano e viene soprannominato \"il partigiano Alessio\". Viene imprigionato, ma riesce poi a fuggire e arriva a Genova, partecipa alla resistenza come dirigente del Fronte della Giovent\u00f9, quindi alla Liberazione diviene giornalista dell'edizione genovese de \"l'Unit\u00e0\", con il ruolo di caporedattore.\nDopo la Liberazione, membro del PCI.\nDopo la liberazione dell'Italia e la fine della seconda guerra mondiale assume ben presto ruoli importanti nel PCI (tra i pochi della sua generazione). Diventa vicedirettore de L'Unit\u00e0 di Genova, poi direttore di quella di Milano dal 1958 al '62. In seguito diviene segretario della Federazione milanese del PCI, e poi del comitato regionale lombardo. Dal 1970 al 1975 \u00e8 direttore nazionale dell'Unit\u00e0.\nEsperienza parlamentare e segreteria.\nNel 1972 viene eletto per la prima volta deputato, ruolo che sar\u00e0 riconfermato sino al 1994. Durante la segreteria di Enrico Berlinguer (alla cui corrente interna appartiene) diventa responsabile delle politiche per la cultura del PCI. Assumer\u00e0 un profilo piuttosto critico verso il \"compromesso storico\", mentre sar\u00e0 favorevole all'\"alternativa democratica\" e alla proposta di una \"questione morale\" da parte del segretario comunista. Tempo dopo \u00e8 responsabile per le questioni dello Stato, ed anche membro dell'ultima segreteria di Berlinguer e poi di quella Alessandro Natta.\nLa contrariet\u00e0 alla svolta della Bolognina, la presidenza del PCI.\nNel 1989, quando il segretario del PCI Achille Occhetto propone la trasformazione del partito e l'abbandono dell'ideologia comunista, Tortorella \u00e8 uno dei primi firmatari - assieme ad Alessandro Natta e Pietro Ingrao - della 'mozione 2', che insieme alla '3' costituisce il \"Fronte del No\", ovvero l'insieme di comunisti contrari al cambiamento di nome, simbolo e ideologia. Tra il XIX e il XX congresso nazionale del PCI, Tortorella diviene presidente del partito. Nel 1991 la cosiddetta Svolta della Bolognina sancisce in ogni caso la trasformazione del PCI in Partito Democratico della Sinistra.\nL'appartenenza al PDS e ai DS.\nTortorella rimane comunque nel nuovo partito e, insieme a Giuseppe Chiarante, guida da allora la componente detta dei \"comunisti democratici\".\nDal 1992 rileva, con altri militanti e dirigenti gi\u00e0 del PCI, la vecchia rivista di partito \"Critica marxista\", chiusa dopo la nascita del PDS. Nel '94 decide di uscire dal Parlamento italiano, dopo aver ricoperto per 20 anni il ruolo di deputato.\nTortorella assiste anche all'ingresso del PDS nell'esecutivo (nel 1996, col primo governo Prodi) e alla sua evoluzione (nel 1998) nei Democratici di Sinistra, dopo l'assorbimento di altre piccole forze politiche da parte dello stesso PDS. In questa fase fa ancora parte della corrente di sinistra del partito, riconducibile a Giovanni Berlinguer. Il 27 giugno 1998 fonda con Giuseppe Chiarante ed altri l'Associazione per il Rinnovamento della Sinistra (ARS).\nLa transizione ai Democratici di Sinistra.\nQuando nel 1999 scoppia la guerra del Kosovo, il governo con a capo il presidente dei DS Massimo D'Alema decide di sostenerla, mettendo a disposizione della NATO le basi militari italiane. Aldo Tortorella, profondamente contrario all'intervento militare, il 1\u00ba aprile 1999 scrive una lunga lettera al neosegretario dei DS Walter Veltroni spiegando di voler rassegnare le sue dimissioni dal Comitato Direttivo del partito, \u00abper il pieno e radicale dissenso verso l'appoggio dato fin qui alla guerra, che andava e va condannata da ogni punto di vista, appoggio deciso senza alcuna consultazione con gli organismi dirigenti\u00bb.\nNell'ottobre 1999 \u00e8 tra i promotori della mozione di sinistra per il I Congresso nazionale dei Democratici di Sinistra che si sarebbe celebrato nel gennaio 2000. Al Congresso Tortorella sar\u00e0 eletto membro della Direzione Nazionale.\nAl successivo congresso del novembre 2001 Tortorella, con Chiarante, rifiuter\u00e0 di essere rieletto in Direzione pur rimanendo solidale con la sinistra DS.\nL'Associazione per il Rinnovamento della Sinistra.\nDal 2000-2001 l'ARS di Tortorella e Chiarante ha seguito e partecipato con interesse ai Social Forum dei neonati movimenti no global. Attualmente l'associazione \u00e8 impegnata su vari fronti: ha preso posizione contro il governo Berlusconi e le sue politiche, ma ha pi\u00f9 volte ribadito la continuit\u00e0 fra queste ultime e quelle approvate dai governi di centrosinistra, che giudica come inadeguate; sostiene tuttora l'attualit\u00e0 della \"questione morale\" proposta da Enrico Berlinguer, organizzando tra l'altro vari seminari e convegni sulla sua persona. Ha inoltre visto con favore vari progetti (come la rete associativa \"Uniti a Sinistra\" di Pietro Folena, o la Camera di consultazione della sinistra di Alberto Asor Rosa) che avessero come fine \"una sinistra critica, autonoma, unitaria\", in alternativa alle forze moderate e centriste. L'organo dell'ARS rimane ancora oggi la rivista di \"Critica marxista\".\nNel settembre del 2005 Aldo Tortorella, durante la promozione di un convegno sulle origini della \"questione morale\", ha giudicato molto duramente la scalata della compagnia di assicurazioni Unipol alla BNL, oltre ai vertici DS coinvolti nello scandalo (caso Bancopoli)."}
{"id": "343436", "revid": "47767", "url": "https://it.wikipedia.org/wiki?curid=343436", "title": "Elvira", "text": "Origine e diffusione.\n\u00c8 un nome originario della penisola iberica, dall'origine dibattuta. Secondo la maggioranza delle fonti, sarebbe la forma spagnola di un nome germanico, in particolare visigoto, di incerta identificazione. Potrebbe essere ricondotto ad un nome che appare nei documenti pi\u00f9 antichi come \"Geloyra\", \"Gelovira\", \"Gelvira\" e \"Jelvira\" (perdendo poi la G iniziale per un processo comune in spagnolo; si pensi a \"enero\", \"gennaio\", o \"enebro\", \"ginepro\"): esso potrebbe essere formato da \"gails\" (\"lancia\", \"giavellotto\") o \"gail\" (\"allegro\", postulato da \"gajlan\", \"rallegrarsi\") e \"w\u00ears\" (\"amica\" o \"amichevole\") o \"wars\" (\"prudente\"), con possibili interpretazioni quali \"amica della lancia\", \"lancia soccorritrice\" o \"amica allegra\", \"allegra e amichevole\".\nAlternativamente la forma originale potrebbe essere \"Allovera\", un composto di \"al\" (\"tutto\") e \"wer\" (un misto di varie radici, fra cui \"vero\"), una combinazione per\u00f2 non attestata nei paesi germanici; altre fonti vi identificano il termine germanico \"alf\" (\"elfo\"), oppure i termini \"athal\" (\"nobile\") e \"wira\" (\"guardiano\"), o ancora lo considerano un derivato di \"Albreda\", una forma medievale di Alfreda.\nInterpretazioni minoritarie ipotizzano una derivazione semitica: alcune lo vogliono di origine araba, col significato di \"la bianca\", altre di origine ebraica, da \"Elbirah\", \"tempio di Dio\". Va inoltre notato che \"Elvira\", o \"Illiberis\", era un antico toponimo della citt\u00e0 di Granada (un adattamento spagnolo dell'arabo \"Ilbirah\"), al quale potrebbe essere dovuto l'uso spagnolo iniziale del nome.\nEra molto diffuso durante il Medioevo, ma raggiunse una vera e propria popolarit\u00e0 solo nel XVII e XVIII secolo, quando venne reso celebre da varie opere teatrali, come il \"Don Giovanni\" di Mozart e Byron, il \"Dom Juan\" di Moli\u00e8re, \"I puritani\" di Bellini, \"L'Italiana in Algeri\" di Rossini, l\"Ernani\" di Verdi e l\"Ettore Fieramosca\" di D'Azeglio.\nOnomastico.\nL'onomastico si pu\u00f2 festeggiare in memoria di pi\u00f9 figure, alle date seguenti:\nVarie fonti riportano inoltre una sant'Elvira in data 27 gennaio; tale figura non appare per\u00f2 in alcun martirologio n\u00e9 nelle collezioni di santi dei bollandisti, e si tratta verosimilmente di un'invenzione."}
{"id": "343437", "revid": "1429175", "url": "https://it.wikipedia.org/wiki?curid=343437", "title": "Elvio", "text": "Origine e diffusione.\nDeriva dal gentilizio romano \"Helvus\" (o \"Helvius\", le varianti da \"Helvidius\", \"Helvinus\", \"Helvianus\" e via dicendo), basato su \"helvus\" o \"helvium\", letteralmente \"di colore giallo rossastro\", riferito al colore dei capelli. \nIn qualche caso, pu\u00f2 anche costituire un composto dei termini germanici \"ala\" (\"tutto\") e \"wini\" (\"amico\"); va notato inoltre che le varianti Elvi ed Elvo possono rappresentare, in certi casi, anche un derivato di Elba o un ipocoristico di altri nomi quali Elvezio ed Elvira.\nOnomastico.\nIl nome \u00e8 adespota, non essendo portato da alcun santo. L'onomastico si pu\u00f2 festeggiare il 1\u00ba novembre, in occasione di Ognissanti."}
{"id": "343438", "revid": "47767", "url": "https://it.wikipedia.org/wiki?curid=343438", "title": "Emerenziana", "text": "Origine e diffusione.\nNome di scarsa diffusione, usato quasi solo nella forma femminile, attestatasi grazie al culto verso sant'Emerenziana.\nDeriva dal nome latino imperiale \"Emerentiana\", dall'origine discussa. Secondo alcune fonti, si tratta di un patronimico basato sul termine \"emerens\" (\"meritevole\" o \"che ha pienamento meritato\", da cui il nome Emerenzio); alternativamente, sempre come patronimico, potrebbe essere ricondotto al nome Emerano (a sua volta un patronimico di Emerio). Alcune altre fonti lo riconducono tuttavia al greco, dal termine \"emeresia\", \"del giorno\", col significato di \"neonata\", \"bambina\".\nOnomastico.\nL'onomastico ricorre il 23 gennaio in memoria di sant'Emerenziana, vergine e martire a Roma sotto Diocleziano."}
{"id": "343440", "revid": "1870933", "url": "https://it.wikipedia.org/wiki?curid=343440", "title": "Emma", "text": "Origine e diffusione.\nSi tratta senza dubbio di un nome di origine germanica, attestato fin dal VII secolo in forme quali i femminili \"Emma\", \"Imma\", \"Ima\" e anche i maschili \"Immo\" ed \"Emmo\". L'etimologia non \u00e8 del tutto certa, ma generalmente viene considerato, al pari di Irma, un ipocoristico di altri nomi germanici comincianti con la radice \"irmin\" o \"ermen\", come Ermengarda, Ermentrude ed Ermenegildo; essa vuol dire \"grande\", \"potente\" o anche \"intero\", \"universale\", ma pu\u00f2 anche essere teoforica, e richiamare un nome alternativo del dio Odino, \"Irmin\".\nSeguono poi una serie di ipotesi minoritarie, che lo riconducono al germanico \"amals\" o \"imme\" (\"valoroso\"), al norreno \"imr\" (\"lupo\"), o ancora ad una voce infantile onomatopeica simile al tedesco \"Amme\", \"mamma\".\nIl nome gode di buona diffusione in Italia, ed \u00e8 stato continuativamente nella lista dei dieci nomi pi\u00f9 usati per le neonate dal 2010 fino al 2017. \u00c8 attestata anche una forma maschile, \"Emmo\", comunque talmente rara che alcune fonti considerano il nome esclusivamente femminile.\nIn Inghilterra venne introdotto grazie ad Emma di Normandia che fu moglie di due re d'Inghilterra; divenne piuttosto comune dopo la conquista normanna e, durante il Medioevo, era generalmento usato in forme vernacolari quali \"Em\", \"Emm\" ed \"Emme\", con diminutivi quali \"Emmot\", \"Emmet\" ed \"Emmett\", oltre ad essere confuso con \"Amy\"; il nome, nella forma base \"Emma\", venne ripreso nel XVIII secolo, forse anche grazie al poema di Matthew Prior \"Henry and Emma\", e nuovo lustro gli venne dato da Emma Peel, personaggio della serie televisiva degli anni Sessanta \"Agente speciale\". Emma \u00e8 uno dei nomi pi\u00f9 popolari attribuiti alle bambine nate negli Stati Uniti d'America, collocandosi tra i primi cinque continuativamente dal 2002 fino al 2017.\nOnomastico.\nL'onomastico pu\u00f2 essere festeggiato il 29 giugno in memoria di sant'Emma di Gurk, contessa di Friesach e fondatrice di svariati monasteri benedettini in Austria, oppure il 3 dicembre (19 aprile in alcuni calendari) in ricordo di sant'Emma di Lesum, o \"di Brema\" o \"di Stiepel\" o \"di Sassonia\", nobildonna, vedova e benefattrice.\nSi segnala inoltre che alcune fonti agiografiche non ufficiali annoverano tra le sante, in data 31 gennaio, anche Emma di Baviera, regina consorte dei Franchi Orientali come moglie di Ludovico II il Germanico."}
{"id": "343441", "revid": "52953", "url": "https://it.wikipedia.org/wiki?curid=343441", "title": "Arco lungo", "text": "L'arco lungo (in inglese longbow) \u00e8 un tipo di arco a curvatura unica.\nStoria.\nLe origini dell'uso degli archi lunghi risalgono alle invasioni barbariche del V secolo. La sua successiva diffusione nel territorio inglese risale al XIII secolo, sotto il regno di Edoardo I, Plantageneto. In quel periodo la marginalit\u00e0 dell'Inghilterra, la cui economia era ancora prevalentemente rurale, non aveva ancora consentito la formazione di maestranze specializzate nella costruzione di balestre, peraltro armi di costo abbastanza elevato.\nL'uso e la diffusione dell'arco lungo fu favorito, sia dalla relativa facilit\u00e0 con cui poteva essere costruito che dall'accessibilit\u00e0, che si estese anche alle classi popolari, le quali fornivano i tiratori a condizione che venissero assiduamente addestrati per essere in grado di tendere archi il cui carico di trazione medio era di cento libbre.\nNella seconda met\u00e0 del Trecento, gruppi di mercenari inglesi operanti in Italia, come la Compagnia Bianca, introdussero nella penisola l'arco lungo. Tuttavia, nonostante vi fossero a Firenze e a Milano maestri in grado di realizzare archi e frecce \"al modo inglese\", l'uso di tale arma non si diffuse e, dopo il 1430, praticamente scomparve.\nL'uso bellico.\nL'arco lungo divenne un'arma tipica degli eserciti inglesi, risultando determinante in alcune guerre vittoriose contro gli scozzesi, e, nella prima fase della Guerra dei cent'anni, contro gli eserciti francesi. Gli scozzesi, rimasti condizionati da tattiche \"tradizionali\" basate su eserciti prevalentemente costituiti da fanti e pochi cavalieri, si scontravano contro un nemico dotato di numerosi arcieri, il quale, dopo aver causato la dispersione delle truppe avversarie, le caricava con la cavalleria. A sud, gli eserciti francesi nutrivano invece sfiducia nei confronti delle strategie militari, permettendo cos\u00ec agli inglesi di sfruttare la loro disorganizzazione e puntare su una tattica basata sull'arco. Celebre fu la Battaglia di Azincourt contro l'esercito francese: grazie al contributo essenziale degli arcieri, questa venne vinta dall'Inghilterra.\nCostruzione.\nL'arco lungo era inizialmente costituito da un listello di legno, lungo all'incirca quanto l'apertura delle braccia dell'arciere che doveva utilizzarlo. Talvolta aveva dimensioni anche maggiori. La misura standard era di circa 72 pollici, corrispondenti a circa 183 cm.\nAttualmente gli artigiani producono una gran variet\u00e0 di modelli, adoperando ormai ogni tipo di legno, e utilizzando sempre pi\u00f9 spesso la tecnica del multistrato: l'arco viene poi ricoperto da uno spesso strato di fibra di vetro, che gli conferisce potenza e prestazioni omogenee nel tempo. Questo rende l'arma un arco laminato. Quasi tutti i costruttori, poi, sono disponibili a produrre archi personalizzati, sia dal punto di vista prettamente tecnico, che da quello estetico.\nLa corda dell'arco lungo moderno viene per lo pi\u00f9 costruita utilizzando numerosi fili di nylon arrotolati assieme, oppure con una treccia di dacron.\nL'arco lungo medievale possedeva una sezione a \"D\" dove il lato dritto, detto \"dorso\", era il lato rivolto verso il bersaglio. Spesso le parti terminali dei flettenti, i puntali o \"tips\", erano rinforzate in corno. La corda era solitamente costituita da una treccia composta da due o tre fili di lino, canapa o budello impregnati di colla. Alcuni arcieri medievali amavano rinforzare le proprie corde (ne avevano sempre una di scorta durante le battaglie) con capelli femminili, poich\u00e9 ci\u00f2 le rendeva pi\u00f9 resistenti.\nLa freccia viene appoggiata su una rientranza ricavata sul fianco sopra l'impugnatura dell'arco, detta \"finestra\" nel caso degli archi moderni, o direttamente sulla mano dell'arciere, nel caso degli archi medioevali.\nLegno di tasso.\nIl legno di tasso era considerato il miglior materiale da utilizzare per la costruzione dell'arco lungo. Il legno del tasso, infatti, si differenzia molto bene al suo interno in \"alburno\" e \"durame\". \nNell'arco il durame contrasta la tensione della corda e l'alburno fa tornare dritto il listello dopo l'uso.\nTermine dell'uso.\nNel Medioevo l'arco lungo era costituito da un listello di tasso, completamente dritto, alle estremit\u00e0 del quale venivano aggiunti i terminali, cui veniva poi agganciata una corda.\nQuando l'arco iniziava ad acquisire una leggera incurvatura permanente si diceva che \"aveva seguito la corda\". In questi casi alcuni arcieri tenevano ancora l'arco, altri lo rimpiazzavano con uno nuovo. \nI primi non prendevano quella decisione tanto per il costo di un arco nuovo o per il tempo che si impiegava nel costruirne un altro, quanto per il fatto che quell'incurvatura donava all'arciere qualche possibilit\u00e0 in pi\u00f9 di essere arruolato da nobili che cercavano uomini d'arme con esperienza per le loro battaglie, poich\u00e9 l'arma incurvata indicava chiaramente che era stata molto utilizzata e di conseguenza il soldato che la possedeva non risultava inesperto nell'uso della stessa.\nI secondi, invece, preferivano utilizzare sempre un arco dritto, pi\u00f9 efficiente nella gittata, e per questo motivo sganciavano sempre la corda dall'arco quando non dovevano usarlo, in modo che non acquisisse l'incurvatura.\nSi racconta che durante la Guerra dei cent'anni i francesi, quando catturavano un arciere inglese, tagliassero a quest'ultimo indice e medio della mano destra, per renderlo inabile all'uso dell'arco."}
{"id": "343442", "revid": "7287", "url": "https://it.wikipedia.org/wiki?curid=343442", "title": "Pampapato", "text": ""}
{"id": "343443", "revid": "2150166", "url": "https://it.wikipedia.org/wiki?curid=343443", "title": "Enzo", "text": "Origine e diffusione.\nL'origine del nome Enzo pu\u00f2 essere varia e non del tutto certa. \u00c8 possibile che sia un adattamento del nome tedesco \"Heinz\", forma ipocoristica di \"Heinrich\" (l'italiano Enrico), ma non \u00e8 da escludere che possa derivare dal nome germanico \"Anzo\", basato sulla radice \"ant\" che vuol dire \"gigante\".\nAi giorni nostri, rappresenta spesso anche un ipocoristico di nomi quali Lorenzo, Vincenzo, Innocenzo, Crescenzo o Fiorenzo. \u00c8 frequente in tutta l'Italia ed in America Latina. Negli ultimi anni si \u00e8 reso popolare anche in Francia.\nOnomastico.\nIl nome \u00e8 adespota, non essendoci santi che lo abbiano portato. L'onomastico pu\u00f2 essere festeggiato il 1\u00ba novembre per la festa di Ognissanti o in corrispondenza di quello del nome di cui Enzo rappresenta l'ipocoristico."}
{"id": "343444", "revid": "47767", "url": "https://it.wikipedia.org/wiki?curid=343444", "title": "Epifanio (nome)", "text": "Origine e diffusione.\nDeriva, tramite il latino \"Epiphanius\", dal nome greco \u0395\u03c0\u03b9\u03c6\u03b1\u03bd\u03b9\u03bf\u03c2 (\"Epiphanios\"); \u00e8 basato su \u03b5\u03c0\u03b9\u03c6\u03b1\u03bd\u03b7\u03c2 (\"epiphanes\"), che significa \"ben distinto\", \"illustre\", \"nobile\" o su \u03b5\u03c0\u03b9\u03c6\u03b1\u03bd\u03b5\u03b9\u03b1 (\"epiphaneia\", \"apparizione\", \"manifestazione\"). Etimologicamente, entrambi i termini sono composti dalle radici \u1f10\u03c0\u03af (\"epi\", \"su\", \"sopra\", da cui anche Epaminonda ed Epafrodito) e \u03c6\u03b1\u03af\u03bd\u03c9 (\"phaino\", \"splendere\", \"apparire\", presente anche in Teofane, Metrofane e Aristofane).\nIl nome, diffusosi grazie al culto di vari santi cos\u00ec chiamati, \u00e8 associato anche alla festa cristiana dell'Epifania (che commemora appunto la \"rivelazione\" di Dio incarnato in Ges\u00f9). In Italia \u00e8 accentrato per met\u00e0 dei casi in Sicilia, e per il resto sparso sul territorio nazionale.\nOnomastico.\nL'onomastico si pu\u00f2 festeggiare in memoria di vari santi cos\u00ec chiamati, fra i quali, alle date seguenti:\nInoltre, pu\u00f2 essere festeggiato anche il 6 gennaio, in occasione dell'Epifania."}
{"id": "343446", "revid": "123656246", "url": "https://it.wikipedia.org/wiki?curid=343446", "title": "Ermanno", "text": "Origine e diffusione.\nDeriva dal nome germanico \"Hariman\", di tradizione longobarda e poi tedesca, attestato in forme latinizzate quali \"Harimannus\" ed \"Hermannus\" a partire dal X secolo. \u00c8 composto dalle radici \"hari\" (o \"harja\", \"esercito\", \"popolo in armi\") e \"mann\" (o \"mana\", \"uomo\"), e il suo significato pu\u00f2 pertanto essere interpretato come \"uomo dell'esercito\", \"uomo d'armi\", \"guerriero\".\nIn Italia gode di ottima diffusione, con maggiore presenza in Lombardia, in particolare nelle zone circostanti Milano e Como. La forma Ermando \u00e8 recente, e rappresenta una fusione tra Ermanno e Armando. In Inghilterra venne introdotto dai Normanni, dando origine ad alcuni cognomi come \"Harman\", ma non sopravvisse; venne riportato in voga in tutti i paesi anglofoni nel XIX secolo.\nOnomastico.\nL'onomastico si festeggia il 7 aprile in memoria di sant'Ermanno Giuseppe di Colonia, religioso premostratense. Con questo nome si ricordano anche due beati: Herman Karol St\u0119pie\u0144, sacerdote dei frati minori conventuali, martire con altri compagni in Polonia, commemorato il 19 luglio, ed Ermanno il contratto, monaco a Reichenau, commemorato il 24 settembre."}
{"id": "343447", "revid": "47767", "url": "https://it.wikipedia.org/wiki?curid=343447", "title": "Erminia", "text": ""}
{"id": "343449", "revid": "767487", "url": "https://it.wikipedia.org/wiki?curid=343449", "title": "Dolls (film 2002)", "text": " \u00e8 un film del 2002, diretto da Takeshi Kitano.\n\u00c8 stato presentato in concorso alla 59\u00aa Mostra internazionale d'arte cinematografica di Venezia.\nTrama.\nInizia uno spettacolo di bambole Bunraku.\nMatsumoto e Sawako hanno deciso di sposarsi. Lui per\u00f2, per motivi di puro interesse economico, viene convinto dai suoi genitori ad accettare la proposta del suo datore di lavoro di sposarne la figlia. Sawako, disperata, decide di suicidarsi con un'overdose di medicinali, viene salvata all'ultimo istante e ricoverata in ospedale. Matsumoto, venuto a sapere dell'accaduto, fugge dalla chiesa dove stava per sposarsi e raggiunge l'ospedale, dove trova Sawako che non \u00e8 in grado di ragionare e si comporta come una bambina.\nMatsumoto decide di portarla via con s\u00e9 in auto. La coppia si ferma ad un'area di servizio, dove lei passa il tempo con un giocattolino infantile. Ma a causa del suo stato mentale, Sawako \u00e8 imprevedibile, si allontana e non \u00e8 in grado di proteggersi. Passano ancora notti senza che i due sappiano cosa fare finch\u00e9 Matsumoto non trova una corda rossa e decide di legarla a s\u00e9. La mattina dopo la macchina \u00e8 abbandonata, dei due neanche l'ombra.\nUn vecchio boss della Yakuza ricorda stancamente il suo passato amoroso, quando ogni sabato andava a sedersi su una panchina nel parco e una giovane ragazza, Ryoko, gli portava il pranzo per consumarlo insieme. Un giorno lui le annuncia la sua partenza alla ricerca di un futuro migliore per entrambi e lei gli promette di aspettarlo per sempre su quella panchina. Ogni sabato lei si presenter\u00e0 e lo attender\u00e0 per dividere il pranzo.\nUna giovane idol, Haruna Yamaguchi, \u00e8 all'apice del successo, quando un tragico incidente la sfigura. Il suo pi\u00f9 grande fan, sconvolto dal dolore, si acceca dopo aver guardato a lungo una foto della popstar. Haruna, fuggita da tutto e tutti dal momento dell'incidente, lo incrocia sulla spiaggia e decide di accettare l'incontro solo perch\u00e9 il giovane \u00e8 cieco.\nMentre tutto ci\u00f2 accade Matsumoto e Sawako si aggirano senza fermarsi per tutto il paese, affrontando le stagioni e sfidando il tempo, uniti dalla corda rossa.\nIl boss visita nuovamente il parco dove si incontrava con la ragazza, e Hiro \u00e8 sulla panchina. Il boss si siede vicino a lei. Dopo un'iniziale titubanza, Hiro decide che pu\u00f2 condividere il pranzo con lui e, da quel momento, il vecchio non mancher\u00e0 all'appuntamento per diversi sabati. Ma, proprio quando decide di rivelarsi, cade vittima di un agguato.\nIn autunno, Matsumoto e Sawako vagano fra gli alberi rossi. I loro indumenti sono cambiati, e si confondono con l'atmosfera di grigiore che aleggia nell'aria.\nHaruna e il suo fan sono in un campo di rose. Lei lo guida e scoprono il piacere della solitudine, del profumo dei fiori e della natura. Dopo qualche tempo il corpo del fan viene rinvenuto sul ciglio di una strada, morto. Da quel momento Haruna \u00e8 nuovamente seduta sulla spiaggia con le bende e il suo sguardo nostalgico.\nHiro aspetta inutilmente il boss, che non arriva. Lei \u00e8 nuovamente sola, e i suoi occhi si riempiono di nostalgia.\nMatsumoto e Sawako non hanno pi\u00f9 una meta. Non parlano e vagano legati con la corda rossa tra l'autunno rosso, l'estate grigia e la primavera rosata dai peschi in fiore, finch\u00e9 nella neve, in inverno, i due ruzzolano per un precipizio. Il mattino dopo i due sono sospesi sul vuoto, precariamente agganciati ad un ramo con la loro corda rossa. Il sole sorge e la vita si ferma.\nLe due bambole Bunraku ci guardano con i loro visi spenti e scompaiono nel buio.\nColonna sonora.\nTracklist:"}
{"id": "343450", "revid": "47767", "url": "https://it.wikipedia.org/wiki?curid=343450", "title": "Ersilia (nome)", "text": "Origine e diffusione.\nDeriva dal gentilizio latino \"Hersilia\", dall'etimologia oscura; probabilmente risale a qualche radice etrusca o sabina ormai indecifrabili. Molte fonti, alternativamente, lo ricollegano al greco antico \u1f15\u03c1\u03c3\u03b7 (\"herse\", \"rugiada\"), una connessione che Tagliavini reputa, per\u00f2, infondata.\nMaggiormente diffuso al femminile, si tratta probabilmente di uno di quei nomi di matrice classica entrati nell'onomastica italiana durante il Rinascimento: venne infatti portato da Ersilia che, secondo la leggenda, fu l'unica donna sposata a venire rapita durante il famoso ratto delle sabine, e che sarebbe poi divenuta la moglie di Romolo.\nOnomastico.\nIl nome \u00e8 adespota, ovvero non \u00e8 portato da alcuna santa. L'onomastico pu\u00f2 quindi essere festeggiato il 1\u00ba novembre per la festa di Ognissanti."}
{"id": "343451", "revid": "47767", "url": "https://it.wikipedia.org/wiki?curid=343451", "title": "Eulalia", "text": "Origine e diffusione.\nDeriva dall'aggettivo greco \"eulalos\", composto da \u03b5\u1f50- (\"eu-\", \"bene\") e \u03bb\u03b1\u03bb\u03ad\u03c9 (\"lal\u00e9\u00f4\", \"parlare\"); il significato pu\u00f2 essere interpretato come \"colei che parla bene\", \"che parla dolcemente\", \"eloquente\", ha quindi lo stesso significato del nome Eufemia. La forma greca del nome sarebbe \u0395\u03c5\u03bb\u03b1\u03bb\u03b9\u03b1 (\"Eulalia\"), tuttavia \u00e8 documentato solo il maschile \u0395\u03c5\u03bb\u03b1\u03bb\u03b9\u03bf\u03c2 (\"Eulalios\"), latinizzato poi sia al maschile che al femminile.\nLa diffusione del nome \u00e8 dovuta al culto verso le sante cos\u00ec chiamate, in particolare le due martiri spagnole, una di Barcellona e l'altra di M\u00e9rida; in Italia, pi\u00f9 recentemente, la notoriet\u00e0 del nome (se non la sua diffusione) \u00e8 aumentata grazie ad una canzone del Quartetto Cetra del 1947, \"Eulalia Torricelli da Forl\u00ec\". In Inghilterra, in epoca medievale, \"Eulalia\" sembra essersi parzialmente confuso con il nome \"Hilary\".\nOnomastico.\nL'onomastico si pu\u00f2 festeggiare in memoria di pi\u00f9 sante e beate, alle date seguenti:"}
{"id": "343452", "revid": "121735385", "url": "https://it.wikipedia.org/wiki?curid=343452", "title": "Ernesto", "text": "Origine e diffusione.\nDeriva dal nome germanico \"Arnust\", \"Ernust\"; a differenza di altri nomi inizianti per \"arn-\", che possono essere ricondotto ad \"ara\" (\"aquila\") o ad \"hari\" (\"battaglia\"), \"Arnust\", sembra essere basato sul termine \"ernust\" (o \"eornost\", \"vigore\", \"seriet\u00e0\"), avendo quindi il significato di \"serio\". Ciononostante, alcune fonti lo ricollegano comunque ad uno degli altri due elementi, attribuendogli vari significati.\nPer quanto riguarda la Germania, il suo uso l\u00ec \u00e8 attestato almeno a partire dal VII-X secolo (XV per le forme femminili), mentre in Inghilterra giunse solo quando gli Hannover ereditarono il trono britannico, nel XVIII secolo, e comunque non si diffuse veramente prima del XIX. Negli Stati Uniti fu tra i cinquanta nomi pi\u00f9 usati per i nuovi nati fra il 1880 e il 1993.\nOnomastico.\nL'onomastico si pu\u00f2 festeggiare il 7 novembre in onore di sant'Ernesto, abate di Zwiefalten e martire alla Mecca."}
{"id": "343453", "revid": "47767", "url": "https://it.wikipedia.org/wiki?curid=343453", "title": "Evelina", "text": "Origine e diffusione.\nSebbene in alcuni repertori onomastici dilettantistici Evelina venga considerato un diminutivo di Eva, si tratta invece di un'antica forma latinizzata del nome inglese antico \"Avelina\" o \"Aveline\". Generalmente, si ritiene che \"Avelina\" sia una forma femminile di \"Avelin\", un nome germanico dall'etimologia incerta, forsa a sua volta un diminutivo normanno di \"Avo\" o \"Avila\", altri nomi germanici attestati gi\u00e0 nel VI secolo e risalenti forse alla radice \"*awi\", che vuol dire \"ringraziamento\". Secondo altre fonti, \"Avelina\" nasce invece come doppio diminutivo del nome Ava. \nIl nome venne portato dai Normanni sia in Irlanda, dove ha poi dato origine a Eileen, sia in Inghilterra, dove il suo uso \u00e8 documentato dal XII al XV secolo. Sostanzialmente estinto dopo il Seicento (tranne che in America, dove la forma \"Aveline\" resistette fino all'Ottocento), questo nome venne ripescato dalla scrittrice Fanny Burney, che lo diede alla protagonista del suo romanzo epistolare del 1778 \"Evelina\"; l'opera ebbe grandissimo successo, riportando cos\u00ec in voga il nome. \nParticolarmente contorta \u00e8 la storia onomastica di una delle varianti inglesi, \"Evelyn\"; attestata gi\u00e0 in medio inglese, diede origine ad un identico cognome, scomparendo poi come nome proprio alla stessa maniera di \"Avelina\"; a partire dal XVII secolo il cognome venne quindi ripreso come nome, per\u00f2 maschile, ritornando gradualmente ad essere femminile solo verso l'inizio dell'Ottocento, in seguito alla ricomparsa di \"Evelina\". Negli Stati Uniti, il nome Evelyn \u00e8 stato tra i venti pi\u00f9 usati per le neonate fra il 1910 e il 1930 circa; la sua popolarit\u00e0 ha ripreso a salire negli anni 2000\nIn Italia \u00e8 stato adottato come nome di moda da altre lingue europee (inglese, francese, tedesco), e secondo dati pubblicati negli anni settanta era attestato in tutto il territorio nazionale con circa trentamila occorrenze; a queste andavano ad aggiungersi circa milleseicento occorrenze del maschile Evelino, e altre tremile occorrenze complessive di varianti maschili e femminili, meno frequenti al Sud, nate principalmente grazie alla mancanza di una tradizione onomastica consolidata e all'incrocio con nomi simili.\nOnomastico.\nSi tratta di un nome adespota, cio\u00e8 che non ha santa patrona; l'onomastico si pu\u00f2 festeggiare pertanto il 1\u00ba novembre, festa di Ognissanti."}
{"id": "343454", "revid": "116778100", "url": "https://it.wikipedia.org/wiki?curid=343454", "title": "Disequazione cubica", "text": "Una disequazione cubica \u00e8 una disequazione che, una volta ridotta in forma canonica, ha grado pari a 3, cio\u00e8 si pu\u00f2 ricondurre a una forma del tipo:\ncon formula_3 e formula_4 e formula_5 numeri reali o complessi.\nMetodi risolutivi.\nNon esiste un modo univoco per risolvere una disequazione di terzo grado; il metodo dipende dall'espressione che ha la disequazione data.\nRegola di Ruffini.\nUn metodo, anche se non sempre applicabile, \u00e8 la regola di Ruffini.\nAd esempio la disequazione:\npu\u00f2 essere scomposta con la regola di Ruffini nel prodotto:\nformula_7\nStudiando il segno dei singoli binomi e mettendoli a confronto tra loro, si vanno a trovare gli intervalli in cui il polinomio di terzo grado risulta positivo: in questo caso le soluzioni sono date da formula_8.\nMetodo grafico.\nQuando la scomposizione con Ruffini non pu\u00f2 essere utilizzata si pu\u00f2 ricorrere al metodo grafico, che consiste nel riscrivere la disequazione generica:\nnella forma:\nIl primo e il secondo membro della disequazione possono essere visti come grafici di due funzioni:\ndove la prima funzione \u00e8 una cubica e la seconda \u00e8 una parabola.\nDato che il grado della disequazione \u00e8 formula_13, in campo reale possono esserci al massimo tre punti in cui la cubica e la parabola si incontrano. Una volta tracciati i grafici su un piano cartesiano, si vanno a cercare (se ci sono) i punti di intersezione e si sceglie infine l'intervallo in cui il grafico della cubica \"sta sopra\" al grafico della parabola, cio\u00e8 l'intervallo o gli intervalli in cui la funzione cubica \u00e8 maggiore della parabola.\nNel metodo grafico non \u00e8 possibile trovare il valore o i valori esatti che delimitano gli intervalli di soluzione poich\u00e9, se cos\u00ec fosse, il polinomio di terzo grado sarebbe scomponibile con Ruffini. I valori approssimati vanno cercati con metodi di approssimazione per la soluzione di equazioni, come per esemppio il metodo di bisezione o il metodo delle secanti.\nDisequazioni binomie.\nLe disequazioni binomie sono nella forma:\nQuando si hanno formula_16, la disequazione si riduce nella forma:\nche \u00e8 un caso particolare di \"disequazione binomia\" con formula_18.\nQuesto tipo di disequazione si risolve banalmente portando il termine noto formula_5 a destra del segno di disuguaglianza ed estraendo successivamente la radice cubica, dopo aver diviso tutto per formula_20:"}
{"id": "343455", "revid": "122067783", "url": "https://it.wikipedia.org/wiki?curid=343455", "title": "Harold Lloyd", "text": "Raggiunse l'apice della sua carriera intorno alla met\u00e0 degli anni venti, nei panni caratteristici dell'occhialuto giovanotto, ambizioso e arrivista, sempre teso alla conquista del successo, sia esso un affare o una donna, esuberante ed ottimista (in perfetta sintonia con lo spirito dell'America dei ruggenti anni venti), pieno di risorse e dalle funamboliche prestazioni nel superare gli ostacoli come nel togliersi dai guai. Seppe a lungo rivaleggiare con le altre stelle della \"silent era\" come Charlie Chaplin, Buster Keaton, Harry Langdon, contendendosi i favori del pubblico e il titolo di attore pi\u00f9 pagato del momento (nel 1921 arriv\u00f2 a guadagnare circa 2.000 $ alla settimana, cio\u00e8 quasi 25.000 dollari attuali).\nOltre duecento i film da lui interpretati, tra muti e sonori, nell'arco di tempo che va dal 1913 al 1947. Considerato il \"re degli scavezzacollo\" per le ardite interpretazioni che lo vedevano spesso in equilibrio precario in cima a qualche cornicione, il fotogramma che lo ritrae appeso alla lancetta dell'orologio di un grattacielo, sospeso sopra la strada trafficata in \"Preferisco l'ascensore\" (1923) \u00e8 una delle pi\u00f9 note icone del cinema muto.\nBiografia.\nL'esordio con Hal Roach.\nFiglio di J. Darcie \u2018Foxy\u2019 Lloyd ed Elisabeth Fraser, crebbe a San Diego insieme al fratello Gaylord. Il dodicenne Harold calc\u00f2 per la prima volta il palcoscenico nella rappresentazione scolastica della \"School of Dramatic Arts\" da lui frequentata. Il 1913 fu l'anno del debutto cinematografico con la \"Edison Company\", con una piccola parte marginale in \"The Old Monk's Tale\"; trasferitosi a Hollywood, strinse amicizia con Hal Roach, all'epoca giovane attore, e dal 1915 produttore in proprio, diventandone il primo attore. Seguirono alcuni cortometraggi anonimi finch\u00e9 i due non svilupparono il personaggio di \"Lonesome Luke\", smaccata imitazione del vagabondo di Chaplin, col quale riscossero un buon successo dando seguito ad una serie di episodi, il primo dei quali fu \"Just Nuts\" (1915). Oggi, del centinaio e pi\u00f9 pellicole girate nel personaggio di Lonesome Luke non ne rimangono che una ventina.\nNel 1916 Lloyd incontr\u00f2 una delle sue migliori partner, Bebe Daniels, con la quale intrattenne anche una relazione sentimentale. Le locandine pubblicitarie li indicavano come \"The Boy\" e \"The Girl\", e la loro collaborazione durer\u00e0 sino al 1920. Dopo due anni, Lloyd abbandon\u00f2 il pur gradito \"Lonesome Luke\" per sviluppare una nuova figura e nel 1917 dette vita al personaggio del giovanotto occhialuto dalla faccia pulita da ragazzo della porta accanto, senza eccessivi travestimenti, e dal caratteristico paio di occhiali dalla rotonda montatura. Il suo personaggio, dal carattere esuberante ed ottimista nel pi\u00f9 puro spirito americano, si fece interprete di avventure tese alla ricerca spasmodica del successo fino a mettere a repentaglio la propria incolumit\u00e0 fisica.\nNell'aprile 1919 il suo contratto settimanale sal\u00ec a 1.800 $, e Lloyd inizi\u00f2 ad essere notato dal grande pubblico. Il 14 agosto 1919, mentre girava uno spot pubblicitario, un'esplosione accidentale gli caus\u00f2 la perdita del pollice e dell'indice della mano destra (la menomazione sar\u00e0 coperta nel prosieguo della carriera con l'uso di uno speciale guanto protesico. Dal 1921 allung\u00f2 i tempi dei film da due a tre rulli, come in \"Lupo di mare\", ma il film della svolta fu il successivo \"Il talismano della nonna\" (1922): per quanto realizzato in tempi rapidi dopo una proiezione di assaggio piuttosto deludente, Roach aggiunse nuove gag che introdusse nella versione riveduta, questa volta felicemente accolta. Ai primi lungometraggi, che furono diretti dal regista Fred C. Newmeyer, seguirono altri successi come \"Perch\u00e9 preoccuparsi?\" (1922), \"Tutte e nessuna\" (1924), e \"Il re degli scapoli\" (1924). Del 1923 \u00e8 il film probabilmente pi\u00f9 conosciuto di Lloyd, \"Preferisco l'ascensore\", che contiene la celeberrima scena in cui rimane appeso alle lancette dell'orologio.\nProduttore di s\u00e9 stesso.\nNel 1923 Lloyd spos\u00f2 Mildred Davis alla quale rimarr\u00e0 fedele per tutta la vita, fino alla morte di lei (1969) e dalla quale ebbe due figli, Harold jr. (1931-1971) e Gloria (1923). La coppia, che nel 1929 adott\u00f2 una terza figlia, Marjorie Elisabeth (1924-1986), recit\u00f2 insieme in alcuni film come \"Lo faccio io!\" (1921). Sul finire di quello stesso anno Lloyd decise di porre fine alla collaborazione con Hal Roach per produrre da s\u00e9 i propri film. Fond\u00f2 la \"Harold Lloyd Film Corporation\", distribuendo i suoi film prima con la Path\u00e9 e successivamente con la Paramount Pictures, tra cui \"Viva lo sport\" (1925), che fu il pi\u00f9 popolare del periodo e lo consacr\u00f2 al vertice del gradimento del pubblico e della critica. Nella sua societ\u00e0 di produzione, Lloyd trov\u00f2 un impiego anche per il padre, incaricandolo di rispondere alla numerosissime lettere dei fans.\nAltri successi di quel periodo furono: \"Il re degli straccioni\" (1926), \"Il fratello minore\" (1927) e \"A rotta di collo\" (1928). Nel 1928 diede alle stampe la sua autobiografia: \"An American Comedy\". L'avvento del sonoro lo colse nel 1929 durante la lavorazione di \"Evviva il pericolo!\", pensato come film muto ma poi distribuito in versione sonora. Il passaggio alla nuova tecnologia non fu indolore, anzi segn\u00f2 la carriera di Lloyd.\nIl tramonto e il ritiro dalle scene.\nNel 1930 gir\u00f2 \"Piano coi piedi\", una commedia sullo stile di \"Preferisco l'ascensore\", ma forse per la depressione il film non fu un successo. Del 1932 il suo sonoro pi\u00f9 riuscito, \"Follie del cinema\", che il pubblico non grad\u00ec particolarmente, cos\u00ec come i successivi \"Zampa di gatto\" (1934), e \"La via lattea\" (1936), diretto da Leo McCarey. L'affermazione di una nuova generazione di comici e l'evoluzione del gusto lo consigliarono al ritiro, per quanto non ufficialmente, dopo \"Il prode faraone\" (1938).\nLloyd si dedic\u00f2 ai suoi numerosi interessi ed attivit\u00e0, coltivati per lo pi\u00f9 nella faraonica residenza di \"GreenAcres\" a Beverly Hills (44 camere, 26 bagni, 11 fontane, 12 giardini e un campo da golf di nove buche) della quale Lloyd espresse il desiderio che essa rimanesse legata a lui anche dopo la sua scomparsa, ma gli enormi costi di gestione hanno fino ad oggi tenuto lontani gli investimenti da parte di qualsiasi fondazione, per quanto \"GreenAcres\" sia inclusa nel Registro Americano delle dimore storiche.\nLloyd ospit\u00f2 nella sua residenza i primi esperimenti della Technicolor sul colore, approfond\u00ec ed appront\u00f2 la tecnica della fotografia 3D diventandone un apprezzato esponente, privilegiando il nudo femminile delle cui modelle Hollywood abbondava.\nIl suo soggetto privilegiato fu Marilyn Monroe. In anni recenti, la nipote Suzanne Lloyd Hayes ha pubblicato un libro che raccoglie le foto 3D scattate da Lloyd. Fu uno dei 36 membri fondatori dell'Academy of Motion Picture Arts and Sciences (AMPAS) nata nel 1927 per promuovere il mondo del cinema e che nel 1929 cre\u00f2 il Premio Oscar.\nL'attore fu sensibile alle sofferenze altrui: si prodig\u00f2 in opere caritatevoli e finanzi\u00f2 la ricerca e la cura delle malattie infantili. Contribu\u00ec alla formazione di giovani attori di talento come Jack Lemmon, Debbie Reynolds, Robert Wagner. Nel 1947, il regista Preston Sturges, come tributo alla sua carriera, lo convinse al ritorno nel film \"The Sin of Harold Diddlebock\", ma non risvegli\u00f2 grande interesse. Tre anni pi\u00f9 tardi Howard Hughes redistribu\u00ec il film in versione riadattata col titolo \"Meglio un mercoled\u00ec da leone\" (1950), ma la stella di Harold Lloyd era ormai tramontata. Il pubblico l'aveva dimenticato anche per l'infelice scelta dell'attore, unico detentore dei diritti della sua produzione, di non riproporre le sue opere con la frequenza con cui, invece, uscivano opere di altri comici.\nL'Oscar e gli ultimi anni.\nNel 1952 Lloyd fu premiato con l'Oscar alla carriera, per essere stato \"un maestro della commedia e un buon cittadino\". Ottenne un ritorno di popolarit\u00e0 tra il 1961 e il 1966, grazie a tre antologie contenenti il meglio dei suoi film degli anni '20, che furono ben accolte dal pubblico e che ebbero il pregio di ridestare l'interesse degli storici della cinematografia sulla sua carriera e sulla sua figura.\nGli ultimi anni della sua vita non furono felici: nel 1965 il figlio Harold Jr., all'epoca trentaquattrenne alcolizzato, fu colpito da un ictus che per sei anni e fino alla morte (1971) lo ridusse in stato vegetativo, mentre nel 1969 la moglie Mildred mor\u00ec dopo penosi anni di alcolismo. L'attore mor\u00ec a 77 anni nel 1971, per un cancro alla prostata. Riposa nel Forest Lawn Memorial Park Cemetery di Glendale.\nNel 1990, Kevin Brownlow e David Gill, storici del cinema, produssero per la televisione britannica un esaustivo documentario di due ore su Harold Lloyd e la sua produzione, \"\", onorandolo dello stesso trattamento toccato in precedenza ai suoi colleghi Charlie Chaplin e Buster Keaton, un documentario con molte interviste e tanti contributi speciali.\nFilmografia.\nDei 206 film che Harold Lloyd gir\u00f2, ne sono rimasti 104: molti dei primi film andarono distrutti in un incendio nel 1943. Durante il primo decennio degli anni 2000 furono ritrovate alcune pellicole datate tra il 1914 e il 1917, a lungo ritenute scomparse."}
{"id": "343456", "revid": "1982", "url": "https://it.wikipedia.org/wiki?curid=343456", "title": "Piogge acide", "text": ""}
{"id": "343457", "revid": "4", "url": "https://it.wikipedia.org/wiki?curid=343457", "title": "Gian Battista Scaglia", "text": ""}
{"id": "343459", "revid": "638792", "url": "https://it.wikipedia.org/wiki?curid=343459", "title": "Professor Elm", "text": ""}
{"id": "343464", "revid": "1654832", "url": "https://it.wikipedia.org/wiki?curid=343464", "title": "Primo dialogo de Ruzante", "text": "Il Primo Dialogo de Ruzante (indicato anche come Parlamento) \u00e8 una commedia in un atto di Angelo Beolco detto il Ruzante.\nComposto probabilmente intorno al 1528-1529, costituisce, con il \"Secondo Dialogo de Ruzante\" (\"Bilora\") e la \"Moscheta\" il punto pi\u00f9 alto della produzione ruzantiana.\nTrama.\nRuzante torna, frastornato e sconfitto, forse fuggitivo, dal campo di battaglia. Si reca nel paese dove si sono rifugiati sua moglie, Gnua, ed il compare Menato, a sua volta amante della donna. Incontratolo, gli racconta gli accadimenti del campo. Segue l'incontro con Gnua, che nel frattempo si \u00e8 data alla prostituzione ed ora \u00e8 sotto la protezione di un bravaccio. Ruzante tenta di convincerla a tornare con lui, ma lei rifiuta. Quando il contadino fa per trascinarla via con la forza, entra il protettore, che lo picchia selvaggiamente, lasciandolo a terra quasi morto. Rientra Menato, che ha assistito all'intera scena. Ruzante, per difendere la propria ignavia, dapprima finge di essere stato battuto da una folla, poi di essere stato vittima di un incantesimo, per cui, sebbene aggredito da uno solo, ne vedeva centinaia. Infine scoppia a ridere, ed i due escono insieme. La risata finale \u00e8 stata variamente interpretata, sia come un inizio di dolorosa e problematica follia, sia come la derisione del dolore di una classe politica, il contado, che \u00e8 stata troppo a lungo la vittima delle vicissitudini storiche.\nCritica.\nLa commedia costituisce uno straordinario gioco attoriale ed un momento di altissima rappresentazione realistica che continua ed approfondisce i temi pi\u00f9 cari all'autore. La rievocazione del campo di battaglia, degli orrori della guerra, degli espedienti usati per scampare alla morte ed infine la saggezza amara del protagonista, rappresentano uno dei momenti pi\u00f9 alti del teatro italiano. Sullo sfondo le vicende della battaglia di Agnadello alla Ghiaradadda (1509), che costituirono la pi\u00f9 grave disfatta subita da Venezia, aggredita da tutte le potenze occidentali dopo la Lega di Cambrai, promossa da Giulio II nel 1508 allo scopo di tornare in possesso delle citt\u00e0 romagnole sottratte allo Stato Pontificio dalla Serenissima verso la met\u00e0 del secolo precedente. Nella guerra che segu\u00ec Venezia fu difesa proprio dai contadini del pavano, mentre i nobili di quelle terre si schierarono con la Lega, sperando di riacquistare i privilegi nobiliari persi col passaggio sotto il dominio del Doge. Di questo fatto, unico nella nostra storia, troviamo chiara traccia in Machiavelli. \nL'orrore per la guerra si accompagna all'estraneit\u00e0 per i fatti politici, alla disperata lotta per la sopravvivenza. Ruzante inizialmente fa lo spaccone con il Compare, per poi crollare proprio alla rievocazione delle vicende belliche, note al Beolco che doveva esserne stato testimone oculare. In questa commedia, dove Menato \u00e8 una vera e propria spalla, giganteggiano le figure del contadino e della moglie. Gnua \u00e8 una donna pratica, che ha abbandonato ogni residuo di piet\u00e0 per risolvere il problema della fame. I due personaggi sono rappresentati senza alcun populismo o pietismo nella loro interezza umana, a simbolo di una realt\u00e0 che non \u00e8 certamente rispondente alla rappresentazione che se ne faceva nelle opere contemporanee, per cui i contadini erano sempre gli sciocchi destinati a subire la beffa finale. E non c'\u00e8 neanche un giudizio morale: questa \u00e8 la verit\u00e0, semplicemente, piaccia o no.\nGnua per prima coglie il senso del mutamento dei tempi, che invece \u00e8 dolorosissimo per Ruzante. La fine dell'epoca dell'ingenuit\u00e0, l'urbanizzazione del contado, i ritmi di vita mutati nell'avvento della classe mercantile, sono i motivi pi\u00f9 profondi, che trovano qui una mirabile sintesi in uno stile asciutto e di grande impatto emotivo, esasperato al meglio dalle potenzialit\u00e0 della parlata in vernacolo."}
{"id": "343467", "revid": "47767", "url": "https://it.wikipedia.org/wiki?curid=343467", "title": "Prenomi portoghesi", "text": ""}
{"id": "343468", "revid": "15756", "url": "https://it.wikipedia.org/wiki?curid=343468", "title": "Yuppie Flu", "text": "Gli Yuppie Flu sono un gruppo musicale italiano indie pop/lo-fi dai forti accenti folk formatosi nella citt\u00e0 di Ancona nel 1995. Dopo una lunga pausa, nel 2021 hanno pubblicato un nuovo EP.\nStoria.\n1995-1998: I primi anni di attivit\u00e0.\nIl gruppo nasce da un'amicizia di lungo corso. L'album di esordio \u00e8 \"Automatic but Static\", (Vurt/ Valium 1997), nel quale compariva in veste di ospite A. Cambuzat della band francese Ulan Bator. L'album ottenne perlopi\u00f9 buone recensioni, anche se in questo primo periodo risultava evidente a molti uno stile fortemente ricalcato su quello dei Pavement che ne sembrava la principale fonte d'ispirazione, seppur declinato in una minima pop che rimandava anche a band come i Sebadoh. Ma fu solo con i dischi successivi che la band svilupp\u00f2 sempre pi\u00f9 un loro peculiare stile compositivo che secondo parte della critica culmin\u00f2 nel terzo album dal titolo \"Days Before the Day\".\n1999-2002: Da \"Yuppieflu at the Zoo\" ad \"Hollow Beep\".\nIntanto era entrato nella band il tastierista Paolo Agostinelli, fratello del cantante e chitarrista Matteo, e nel 1999 gli Yuppie Flu pubblicarono il loro secondo album \"Yuppie Flu at the Zoo\" per la Flop Records, che pur mantenendo la matrice compositiva tipica di una certa lo-fi music, inseriva nuove componenti elettroniche fatte di drum machine e tastiere analogiche vintage in una matrice compositiva molto pi\u00f9 personale, realizzando cos\u00ec un album pi\u00f9 maturo e personale. Tra i brani dell'album comparivano pezzi pregevoli come \"Sport Yer Feelings\" e \"The Fairy Tales of Young Robin\". Seguirono poi 2 split: un 7\" con i Fuck (Rhesus Records, 1999) in cui comparivano i brani \"Sport Yer Feelings\" e \"1967\", ed un 12\" con i canadesi Three Pieces (Extreme Sports Armchair Enthusiasts, 1999) con il brano \"Ambassadors\".\nIn questo periodo la band ottiene una buona risonanza anche all'estero e specialmente in Germania. e nel maggio 2000 usc\u00ec per l'etichetta tedesca Doxa Records la raccolta \"Hollow Beep\" per il solo mercato europeo, promosso da un videoclip della canzone \"Boat or Swim\". Il video diretto da Marco Porsia \u00e8 stato premiato al MEI per miglior regia nella categoria videoclip indipendenti. Furono poi successivi al questo album i primi due tour europei degli Yuppie Flu. Nello stesso anno la Homesleep pubblica \"The Boat e.p.\", disco che sancisce la prima collaborazione di un gruppo italiano con l'etichetta Rough Trade Records e Yuppie Flu partono per un nuovo tour europeo che tocca Inghilterra, Germania, Austria, Svizzera, Belgio, Paesi Bassi, Russia. La band partecipa poi a \"Mtv Roma Live\", Mtv Supersonic, Brand new, Viva 2 - Germany.\nAd inizio 2002 esce un 7\" split con la band tedesca Tarwater e nell'estate un singolo 10\" nel Regno Unito.\n2003-2008: Gli Yuppie Flu alla Homesleep Music.\nSe gi\u00e0 nel 2000 gli Yuppie Flu avevano pubblicato con la Homesleep Music uno dei loro migliori lavori che fu \"The Boat e.p.\", \u00e8 solo con il 2003 che la band entr\u00f2 a tutti gli effetti nella scuderia di questa etichetta, pubblicando su questo marchio prima il singolo \"Food for the Ants\", e poi il nuovo album \"Days Before the Day\", riprendendo cos\u00ec un percorso fatto di strutture e suoni tipiche di un certo folk/lo-fi uniti a moog e sintetizzatori di derivazione indietronica. \"Days Before the Day\" fu in seguito considerato da Federico Guglielmi come uno dei 50 migliori album italiani cantati in inglese, anche se nel suo contemporaneo aveva generato forti divisioni sia nel mondo del pubblico che in quello della critica musicale. Due furono poi i videoclip a supporto dell'album: \"Spring to Downcomers\" e il secondo tratto dal singolo \"Food for the Ants\". Durante il tour europeo legato a questo album partecipano a festival estivi, tra cui il Neapolis Festival che li vedeva di supporto ai R.E.M. ed il Tora! Tora! che li vedeva presenti nelle date di Nizza Monferrato, Fossacesia e Milano. Numerose sono state poi le session radiofoniche londinesi tra cui la XFM e la BBC.\n\"Toast Masters\", il quarto album degli Yuppie Flu, usc\u00ec nel 2005 e vedeva la produzione di Giacomo Fiorenza: la band compiva cos\u00ec un ulteriore passo verso un approccio pi\u00f9 melodico e solare. Da questo album vengono poi realizzati i videoclip dei brani \"Our Nature\" e \"Glueing All the Fragments\".\nNel 2008 esce \"Fragile Forest\".\n2021: Il ritorno.\nDopo una lunga pausa, l'1 novembre 2021 il gruppo ha cominciato a pubblicare sui social media delle anticipazioni di un nuovo lavoro. Il nuovo EP, intitolato \"Hold On\" \u00e8 stato pubblicato sulle piattaforme di streaming il 15 novembre."}
{"id": "343471", "revid": "88740", "url": "https://it.wikipedia.org/wiki?curid=343471", "title": "Stemma di Andorra", "text": "Lo stemma di Andorra esiste da secoli ed \u00e8 anche uno degli elementi della bandiera nazionale.\nConsiste in uno scudo diviso in quattro quadranti e rappresentante il primo il vescovado di La Seu d'Urgell, il secondo la vecchia contea di Foix (i conti in questione governavano insieme al vescovo lo Stato andorrano dal 1278), il terzo la Catalogna e l'ultimo la regione francese di B\u00e9arn, nella parte inferiore \u00e8 presente il motto \"Virtus Unita Fortior\" (che in latino significa \"la virt\u00f9 unita \u00e8 pi\u00f9 forte\" ma pu\u00f2 essere anche reso come \u201cl'unit\u00e0 fa la forza\u201d).\nSebbene sia uno stemma molto antico, \u00e8 stato adottato ufficialmente soltanto dal 1969 e mantenuto dopo l'adozione della Costituzione nel 1993. L'attuale costituzione di Andorra stabilisce che \"l'inno, la bandiera e lo stemma sono quelli tradizionali\". In precedenza al 1969, c'erano due versioni dello stemma, una francese (durata fino agli anni quaranta) e una spagnola."}
{"id": "343472", "revid": "547034", "url": "https://it.wikipedia.org/wiki?curid=343472", "title": "Prenomi curdi", "text": ""}
{"id": "343473", "revid": "17654", "url": "https://it.wikipedia.org/wiki?curid=343473", "title": "Notturni", "text": ""}
{"id": "343481", "revid": "767487", "url": "https://it.wikipedia.org/wiki?curid=343481", "title": "Famiglia patchwork", "text": "Una famiglia patchwork (dall'inglese \"patchwork\" = intreccio, ordito) \u00e8 nel senso della parola un \"intreccio\" di pi\u00f9 famiglie. \nQuesto concetto relativamente nuovo definisce quelle famiglie in cui i genitori hanno portato i loro reciproci figli da matrimoni o relazioni precedenti nel nuovo rapporto. I figli di una famiglia patchwork non sono necessariamente parenti biologici. Per questo pu\u00f2 anche succedere che i figli di un certo gruppo familiare non siano imparentati con nessuno dei due genitori.\n\u00c8 vero che le \"famiglie patchwork\" sono sempre esistite, per esempio quando un vedovo o una vedova con figli a carico si risposavano o nel caso di bambini, la cui madre o i cui genitori erano morti, che venivano cresciuti insieme in un'altra famiglia, tuttavia, il fenomeno ha acquisito significato negli ultimi anni conseguentemente agli alti tassi di divorzio nei paesi occidentali. Poich\u00e9 le disposizioni legali e normative sono state indirizzate, principalmente, alla famiglia nucleare legittimata dal matrimonio e dall'origine genealogica, si giunge per le famiglie patchwork a diverse difficolt\u00e0 legali pratiche e personali con molta necessit\u00e0 di trattativa e di regolamentazione, come ad esempio nel campo del diritto delle adozioni, del diritto di affidamento, del diritto di visita per i genitori che vivono al di fuori della famiglia, delle regolamentazioni per il nome e della reputazione sociale della famiglia e dei suoi membri. Inoltre, \u00e8 spesso dura per i genitori accordarsi su un'educazione comune che i bambini accettano dalle diverse famiglie d'origine."}
{"id": "343486", "revid": "36426", "url": "https://it.wikipedia.org/wiki?curid=343486", "title": "L'ispettore Gadget", "text": "L'ispettore Gadget (\"Inspector Gadget\") \u00e8 una serie televisiva animata nata da una collaborazione franco-canadese-statunitense, prodotta da DiC Entertainment, France 3 e Nelvana e creata dagli studi Warner Bros. con la collaborazione della giapponese Tokyo Movie Shinsha, che ha come protagonista l'omonimo ispettore, una sorta di cyborg dotato dei pi\u00f9 vari gadget tecnologici innestati nel suo corpo. Il nemico principale di Gadget \u00e8 il misterioso Boss Artiglio, capo di una organizzazione criminale chiamata MAD.\nLa prima serie de \"L'ispettore Gadget\" risale al 1983 ed \u00e8 terminata nel 1986. In Italia la serie \u00e8 stata trasmessa su Rai Uno, Italia 1 e Canale 5. Nel 1999 \u00e8 uscito un film dedicato a questa figura per la regia di David Kellogg, con Matthew Broderick e Rupert Everett; \u00e8 poi arrivato anche un sequel, uscito direttamente in VHS e DVD. Entrambi i film sono i prequel della serie.\nTrama.\nGadget \u00e8 un ispettore della polizia di Metro City. Le sue missioni lo portano spesso in luoghi strani ed esotici, senza dare spiegazione di come un crimine commesso dall'altra parte del globo possa interessare alla polizia di Metro City, facendolo perci\u00f2 assomigliare di pi\u00f9 ad un agente segreto.\nAnche se ci sono alcune rare eccezioni, ogni singolo episodio della prima stagione segue un preciso canovaccio con poche piccole variazioni:\nAlla fine di ogni episodio, Gadget e Penny dispensano un consiglio utile per la vita.\nArmi e dotazioni.\nI gadget sono l'aspetto fondamentale del cartone, e nonostante siano il motivo caratterizzante dell'ispettore, non lo aiutano mai abbastanza da permettergli di risolvere il caso. Quando deve usare uno dei suoi gadget, l'ispettore dice \u201cHop-hop-gadget\u201d ed il nome del gadget che vuole usare; comunque il gadget che appare non sempre \u00e8 quello richiesto.\nL'ispettore \u00e8 dotato di un indefinito numero di gadget, collocati in tutto il corpo, anche se alcuni vengono usati pi\u00f9 frequentemente.\nCos\u00ec come l'ispettore, anche Penny e Bravo utilizzano alcuni gadget.\nMusica.\nIl tema musicale del cartone \u00e8 stato composto da Shuki Levy ed \u00e8 ispirato alla melodia \"Nell'antro del Re della montagna\" nel \"Peer Gynt\" di Edvard Grieg.\nLe versioni italiane.\nIn Italia esistono due diverse versioni del cartone animato: la pi\u00f9 vecchia, doppiata dalla RAI e andata in onda sul contenitore per ragazzi Magic!, mantiene i nomi dell'edizione francese (ad esempio Penny e Bravo sono rispettivamente Sophie e Finot). La seconda, pi\u00f9 recente, \u00e8 doppiata da Fininvest dalla versione inglese. Il doppiaggio Mediaset viene impiegato anche nella trasmissione su Jetix.\nPer motivi probabilmente di palinsesto, gli episodi in onda sulla RAI contenevano alcuni tagli per ridurre la durata totale di ogni episodio."}
{"id": "343487", "revid": "22475", "url": "https://it.wikipedia.org/wiki?curid=343487", "title": "Ispettore Gadget", "text": ""}
{"id": "343488", "revid": "767487", "url": "https://it.wikipedia.org/wiki?curid=343488", "title": "Norman Joseph Woodland", "text": "\u00c8 conosciuto per l'invenzione dei codici a barre, per i quali ottenne il brevetto statunitense 2.612.994 nell'ottobre del 1952.\nBiografia.\nWoodland fu il maggiore di due fratelli. Dopo il diploma alla Atlantic City High School, Woodland si laure\u00f2 in ingegneria meccanica presso la Drexel University nel 1947. Durante il servizio militare lavor\u00f2 come tecnico assistente al Progetto Manhattan a Oak Ridge (Tennessee). Nel 1948-49, Woodland fu lettore presso la Drexel.\nCodice a barre.\nNel 1948 Bernard Silver, fellow presso il Drexel Institute of Technology studi\u00f2 con Woodland il modo di poter gestire in modo automatico la movimentazione degli articoli in un supermercato, come richiesto dal titolare dello stesso. Il decano dell'universit\u00e0 bocci\u00f2 il progetto, ma Silver ne inform\u00f2 Woodland che si persuase della fattibilit\u00e0 della cosa. Woodland prese alcuni articoli del supermarket e si rec\u00f2 nell'appartamento di suo nonno in Florida. Mentre era in spiaggia, riflettendo sul problema da risolvere, pens\u00f2 al codice Morse: punti e linee per trasmettere informazioni. Con l'idea di un codice Morse bidimensionale, assieme a Bernard Silver brevett\u00f2 il sistema il 20 ottobre 1949 (U.S. Patent 2,612,994 - \"Classifying Apparatus and Method\" del 7 ottobre 1952), con disegni lineari e circolari del codice. Woodland fu assunto dalla IBM nel 1951. Assieme a Silver svilupp\u00f2 la tecnologia per l'IBM. Non risultando commercialmente valido all'inizio, i due decisero di vendere il brevetto alla Philco nel 1952 per 15.000$; la Philco cedette il brevetto alla RCA in quello stesso anno. RCA tent\u00f2 di sviluppare applicazioni commercialmente valide solo nel 1969, quando mancavano pochi anni alla scadenza del brevetto. Dopo che la RCA ebbe interessato la National Association of Food Chains nel 1969, e dopo aver formato un comitato (U.S. Supermarket Ad Hoc Committee) per il Uniform Grocery Product Code, la rivale IBM fu coinvolta nel 1971: portando Woodland nello stabilimento in Carolina del Nord, IBM riusc\u00ec a sviluppare lo Universal Product Code (UPC), battendo la RCA."}
{"id": "343493", "revid": "104216", "url": "https://it.wikipedia.org/wiki?curid=343493", "title": "Scooter (astronomia)", "text": "Lo Scooter \u00e8 una macchia bianca irregolare presente nell'atmosfera di Nettuno, individuata dalla sonda Voyager 2 all'epoca del suo primo ed unico sorvolo del pianeta, il 25 agosto 1989. Il nome deriva dalla rotazione differenziale della formazione meteorologica, che copre tutta la circonferenza del pianeta in 16,8 ore; questo cirro si muove pi\u00f9 rapidamente delle altre strutture atmosferiche di Nettuno, mantenendo lo stesso periodo di rotazione delle sue regioni interne. Per questo motivo la sua origine \u00e8 comunemente attribuita ad una macchia calda presente in profondit\u00e0, che genera una corrente ascensionale di solfuro di idrogeno in grado di penetrare attraverso l'alta atmosfera, formata da nubi di metano. Il moto convettivo sarebbe alimentato da una fonte di calore interna a Nettuno."}
{"id": "343495", "revid": "17654", "url": "https://it.wikipedia.org/wiki?curid=343495", "title": "Felix Mendelssohn Bartoldy", "text": ""}
{"id": "343497", "revid": "638792", "url": "https://it.wikipedia.org/wiki?curid=343497", "title": "Professor Birch", "text": ""}
{"id": "343498", "revid": "6842", "url": "https://it.wikipedia.org/wiki?curid=343498", "title": "King George V (classe 1911)", "text": ""}
{"id": "343499", "revid": "6842", "url": "https://it.wikipedia.org/wiki?curid=343499", "title": "King George V (classe 1939)", "text": ""}
{"id": "343505", "revid": "1124164", "url": "https://it.wikipedia.org/wiki?curid=343505", "title": "Santuario della Madonna d'Erbia", "text": "Il santuario della Madonna d'Erbia si trova sul monte dell'Erbia a 809 m s.l.m. nel territorio del comune di Casnigo (BG) a circa 4\u00a0km dal centro abitato.\nStoria.\nSi ritiene che la costruzione del santuario risalga al secolo XVII o agli inizi del secolo successivo, quando la comunit\u00e0 di Casnigo volle edificare una chiesetta per ricordare un miracolo avvenuto, secondo la tradizione, la mattina del 5 agosto 1550. Presso il muro della cascina di un contadino del luogo si trovava un'immagine molto venerata, raffigurante la \"Madonna del Latte\". Per accedere all'immagine i numerosi pellegrini attraversavano i campi circostanti calpestandone l'erba. Il contadino, padrone del terreno, infastidito, sfregi\u00f2 a colpi di zappa il dipinto che, al mattino, risult\u00f2 essere nuovamente intatto. \nUn altro fatto straordinario avvenne, secondo la tradizione, il 6 agosto 1839 quando Luigino Rossi, un bambino di cinque anni, per ripararsi da una tempesta si rifugi\u00f2 in una stalla attigua al santuario. Qui gli apparve la Madonna vestita di sole, con in braccio il Bambino che reggeva il globo e nelle mani aveva un panino e una candela. La Madonna accese per lui un fuoco, recit\u00f2 con lui il rosario e cantando lo fece addormentare. La mattina seguente il padre, che lo stava cercando, lo trov\u00f2 addormentato con in mano ancora un pezzo di pane. Un tozzo di pane \u00e8 conservato nel santuario e viene venerato come reliquia. Risult\u00f2 poi che l'ingresso della stalla era stato trovato chiuso a chiave dall'esterno. I giorni 5 e 6 agosto di ogni anno si ricordano questi episodi con una festa mariana.\nLa chiesa originaria, che era di piccola dimensioni, fu benedetta nel 1813. Nel 1867, durante l'epidemia di colera, la devozione dei fedeli per il dipinto aument\u00f2 tanto da rendere necessario un ampliamento dell'edificio tra il 1871 e il 1882, anno in cui fu benedetto dal vescovo Gaetano Camillo Guindani. La torre campanaria fu realizzata nel 1926, e negli anni successivi vi fu una nuova decorazione dell'aula. Il santuario necessit\u00f2 di lavori di manutenzione agli inizi del XXI secolo.\nStruttura architettonica.\nL'esterno del santuario presenta un porticato aperto su due lati con archi a tutto sesto e colonnine in stile toscano in marmo di Zandobbio. Centrale al porticato l'ingresso all'aula con dritti e architrave in pietra; laterali due finestre quadrate e munite di inferriate di sicurezza.\nL'interno della chiesa \u00e8 in stile barocco a croce latina sormontato da una cupola a forma di coppa rovesciata affrescata da Ponziano Loverini nel 1879. L'aula \u00e8 arredata anche di dipinti ex voto\nVi sono quattro cappelle e due cappelloni laterali:\nIn una teca di vetro \u00e8 conservata una veste talare completa di mantellina del papa Giovanni Paolo II. Questa fu donata dai coniugi Franchina, originari di Casnigo, ma che producevano la frutta e gli ortaggi nel Lazio, che venivano serviti al papa quando si trovava in vacanza a Castelgandolfo. Questi frutti e ortaggi piacevano molto al pontefice che invitava la copia alle funzioni. Dopo la sua morte il segretario fece dono alla coppia, della veste che fu indossata il 20 marzo 2005, domenica delle Palme, ultima sua presenza pubblica. I Franchina la lasciarono come offerta al santuario.\nL'altare maggiore \u00e8 realizzato in bronzo e legno di noce, completato dalla pala d'altare del dipinto ritenuto miracoloso conservato in una cornice di legno dorato con due angeli che tengono nella mano una corona d'oro zecchino. L'altare \u00e8 diviso dalla navata con una cancellata in rame e oro donata dai casnighesi.\nInteressante \u00e8 la suggestiva presenza di numerosi ex voto, donati alla Madonna per grazia ricevuta."}
{"id": "343522", "revid": "2136", "url": "https://it.wikipedia.org/wiki?curid=343522", "title": "Tomb Raider I", "text": ""}
{"id": "343528", "revid": "481666", "url": "https://it.wikipedia.org/wiki?curid=343528", "title": "Selma Lagerl\u00f6f", "text": "Biografia.\nSelma Lagerl\u00f6f nasce a M\u00e5rbacka, una magione nella municipalit\u00e0 di Sunne, nel V\u00e4rmland. Selma si afferma come scrittrice grazie ai primi due libri: \"La saga di G\u00f6sta Berling\" (1891) - riedizione di racconti folcloristici del V\u00e4rmland scritti in una prosa lirica che denota l'influenza dello scrittore scozzese Thomas Carlyle - e il volume di racconti \"Legami invisibili\" (1894). Queste due opere, caratterizzate da grande naturalezza e freschezza, ritraggono dei personaggi la cui semplicit\u00e0 si manifesta sia nel modo di agire che nel modo di pensare. \nDivenuta col tempo una figura preminente nella letteratura svedese per ci\u00f2 che riguarda la tecnica narrativa, Selma Lagerl\u00f6f \u00e8 la prima donna a vincere nel 1909, all'et\u00e0 di soli 51 anni, il premio Nobel per la letteratura. \nCon il denaro del Premio Nobel, Selma pot\u00e9 riacquistare e ristrutturare la residenza di M\u00e5rbaka, nella contea di V\u00e4rmland. La dimora era gi\u00e0 stata propriet\u00e0 della sua famiglia ma il padre era stato costretto a venderla a causa di un dissesto finanziario. La medaglia d'oro del Premio fu invece da lei donata a beneficio dei combattenti svedesi all'inizio della seconda guerra mondiale.\nNel 1914 Selma diventa anche membro dell'Accademia Svedese.\nNel 1958 il regista svedese Hasse Lagerkvist gir\u00f2 un film per la TV svedese sulla vita di Selma Lagerl\u00f6f, film che partecip\u00f2 al Prix Italia 1959.\nOpere.\nLa sua opera principale \u00e8 \"La saga di G\u00f6sta Berling\". Tra i suoi scritti vanno ricordati anche i romanzi \"I miracoli dell'Anticristo\" (1897), ambientato in Sicilia, \"Gerusalemme\" (1901-1902), \"La casa di Liljecrona\" (1911), \"L'imperatore di Portugallia\" (1914), \"L'esiliato\" (1918), il romanzo per bambini \"Il meraviglioso viaggio di Nils Holgersson attraverso la Svezia\" (\"Nils Holgerssons underbara resa genom Sverige\") e la trilogia \"L'anello dei L\u00f6wensk\u00f6ld\" (1925-1928). \nAi volumi di racconti appartengono \"Le leggende di Ges\u00f9\" (1904), il succitato \"Il meraviglioso viaggio di Nils Holgersson attraverso la Svezia\" (1906-1907) e una serie di racconti fantastici per bambini. Scrisse inoltre alcune opere autobiografiche, tra le quali \"M\u00e5rbacka\" (1922), \"Ricordi d'infanzia\" (1930) e \"Diario\" (1932).\nLe opere di Selma Lagerl\u00f6f (con le rispettive traduzioni in italiano) comprendono:\nUna raccolta italiana di racconti, tratti da varie opere di Selma, \u00e8 stata pubblicata da Mimesis: \"La fanciulla della palude grande,\" a cura di T. Villani, Mimesis, Milano, 1995 (contenente, tra gli altri, i racconti \"Il tesoro, Piumino, La marcia nuziale, Astrid\")."}
{"id": "343538", "revid": "486946", "url": "https://it.wikipedia.org/wiki?curid=343538", "title": "Bilora", "text": ""}
{"id": "343544", "revid": "729019", "url": "https://it.wikipedia.org/wiki?curid=343544", "title": "AUSA AUT 18", "text": "LAUSA AUT 18 era un caccia monomotore monoplano ad ala bassa sviluppato dall'azienda italiana Aeronautica Umbra negli anni trenta e rimasto allo stadio di prototipo.\nProgettato dall'ingegnere Felice Trojani, gi\u00e0 collaboratore di Umberto Nobile nei voli artici dei dirigibili Norge e Italia (era con lui tra i dispersi della \"Tenda Rossa\"), a partire dal 1934 deve la sua denominazione all'acronimo derivato dal nome della casa costruttrice e dal cognome del progettista pi\u00f9 la misura della superficie alare: \"Aeronautica Umbra Trojani 18 m\u00b2\".\nStoria.\nSviluppo.\nNel 1934 l'ingegnere Felice Trojani, che dal 1932 collabora con Umberto Nobile alla progettazione e sviluppo di dirigibili presso la sovietica Diri\u017eablestroj (\u0414\u0438\u0440\u0438\u0436\u0430\u0431\u043b\u0435\u0441\u0442\u0440\u043e\u0439) di Dolgoprudnyj, decide di iniziare a sviluppare il progetto personale di un velivolo dalle caratteristiche innovative per il periodo, un caccia biposto di costruzione interamente metallica, caratterizzato dal carrello d'atterraggio retrattile e dall'armamento offensivo integrato nelle ali.\nDopo l'esperienza acquisita dai piloti da caccia equipaggiati nelle missioni di combattimento con i biplani Fiat C.R.32 durante la guerra civile spagnola, la richiesta della necessit\u00e0 di avere a disposizioni mezzi pi\u00f9 veloci e moderni viene presto recepita dai vertici della Regia Aeronautica. Venne a questo scopo, il 10 febbraio 1936, emessa una specifica per la fornitura di un Caccia Intercettore Terrestre che rispondesse ad una serie di caratteristiche e prestazioni: una velocit\u00e0 massima di 500 km/h, salita a 6 000 m in 5 minuti, autonomia di due ore ed armamento offensivo affidato ad una o due mitragliatrici calibro 12,7 mm configurazione alare monoplana ad ala bassa, l'adozione di un carrello d'atterraggio retrattile, e che utilizzasse per la propulsione il motore radiale Fiat A.74.\nIl caccia era caratterizzato da struttura interamente metallica, rivestita in duralluminio. Adottava un carrello retrattile per rotazione verso l'interno, a scomparsa e ruotino di coda pure retrattile. A differenza degli altri caccia italiani di quel periodo adottava due mitragliatrici installate nelle semiali, anzich\u00e9 nella fusoliera. Ne venne realizzato un unico prototipo, matricola militare M.M.363. Ancora privo di verniciatura, l'aereo comp\u00ec il primo volo il 22 aprile 1939 sull'aeroporto di Viterbo affidato al pilota collaudatore Roccato. Venne poi trasferito sull'aeroporto di Guidonia il 20 luglio 1939 nell'ambito delle prove comparative con gli altri caccia del Progetto R. L'AUT 18 era infatti stato realizzato nell'ambito di questo programma per il riammodernamento della linea di volo della Regia Aeronautica. Seguirono poi, dal 18 agosto dello stesso anno, le prove di tiro sul campo di Furbara. Il 23 febbraio 1940 l'aereo fu riportato a Foligno per alcune modifiche, in particolare una pi\u00f9 raffinata cappottatura del motore radiale. Da Foligno torn\u00f2 a Guidonia il 21 giugno 1940. Uno dei collaudatori militari, Adriano Mantelli, lo propose per il ruolo di aereo d'assalto in sostituzione del Breda 65. Secondo vari commentatori e storici tra cui Lanfranco Cesari e secondo lo stesso Felice Trojani, i ritardi nella consegna del velivolo (il Macchi M.C.200 aveva compiuto il suo primo volo gi\u00e0 nel 1937), il fatto che non presentasse prestazioni molto superiori a quelle di altri concorrenti, ma soprattutto a causa scelte di carattere politico e manovre politiche poco chiare, portarono alla decisione della Regia Aeronautica (a cui il prototipo definitivo era stato regolarmente consegnato il 5 novembre 1940) di non dare seguito all'avvio delle commesse all'A.U.S.A. per la produzione in serie.\nSul destino del prototipo non si hanno notizie documentate. A Trojani venne riferito, negli anni cinquanta, da altri progettisti tedeschi emigrati come lui in Brasile, che fosse stato trasferito in Germania, per voli di valutazione, successivamente all'armistizio, ma si ritiene pi\u00f9 probabile che sia rimasto distrutto durante un raid alleato, dopo il suo trasferimento ad Orvieto da parte di Mantelli il giorno stesso della sua consegna ufficiale alla Regia Aeronautica. Altri ritengono che sia stato catturato dagli alleati e che lo utilizzarono per studiarlo. Gi\u00e0 nel 1936 l'annuario del Jane's ne riportava la scheda con fotografia tra gli aerei italiani.\nPrimo volo.\nSecondo il racconto del progettista Trojani il test and\u00f2 molto bene:\n\u00abIl giorno 21 l'AUT 18 iniziava i rullaggi a Foligno. Lo pilotava Roccato, e io avevo fiducia in lui: non era giovane e non poteva dirsi un pilota brillante; era molto prudente, e mi assecondava nel mio programma di eseguire le prove gradualmente e con prudenza, perch\u00e9 ero fermamente deciso a non rischiare n\u00e9 l'apparecchio n\u00e9 il pilota.\nL'aeroplano mentre correva su e gi\u00f9 per il campo era bellissimo; pareva un falco che fremesse di spiccare il volo: anche a potenza ridotta, anche contro la volont\u00e0 di Roccato, si staccava da terra ed eseguiva delle rette. I piloti militari del campo si meravigliavano che Roccato possedesse tanta forza d'animo da resistere alla tentazione di decollare e di lanciarsi nell'azzurro immenso.\u00bb.\nE dopo ancora:\n\u00abL'AUT 18 rull\u00f2 allontanandosi da noi, fino in fondo al campo; si gir\u00f2, ci mostr\u00f2 la fronte. Lo vedemmo avanzare, e quando sentimmo il rombo del motore dato a tutta forza l'apparecchio era gi\u00e0 in aria. Pass\u00f2 davanti a noi, sal\u00ec, compi un ampio giro: in fondo al campo era alto, e il sole lo fece brillare come una stella.\nCompi un secondo giro, si port\u00f2 al di l\u00e0 del campo, e cominci\u00f2 a planare venendoci incontro; tocc\u00f2 terra dolcemente, perse velocit\u00e0 in poco spazio.\nRoccato port\u00f2 l'aeroplano, rullando, vicino a noi; lo ferm\u00f2 e ne discese: l'abbracciai. Nel frattempo era venuto il comandante del campo: si congratul\u00f2 con noi e ci invit\u00f2 a colazione alla mensa.\nNon avevo mai assistito a un volo cos\u00ec regolare: quanta paura per niente!\nTelefonai al ministero, telefonai a Foligno, telefonai a Marta che avvert\u00ec il Muzio che si trovava a Roma: l'AUT 18 aveva volato.\nContinuammo i voli, e al quarto autorizzai Roccato a far rientrare il carrello e la ruota di coda: tutto funzion\u00f2 a meraviglia; l'aumento di velocit\u00e0 dell'apparecchio a carrello retratto era impressionante\u00bb."}
{"id": "343545", "revid": "111915422", "url": "https://it.wikipedia.org/wiki?curid=343545", "title": "Sinfonia n. 1 (Mozart)", "text": "La Sinfonia n. 1 in mi bemolle maggiore K 16 \u00e8 la prima sinfonia di Wolfgang Amadeus Mozart, composta nel 1764 quando il musicista aveva appena otto anni.\nStoria.\nLa sinfonia venne scritta a Londra durante il Grand Tour della famiglia Mozart. Durante l'estate del 1764, la famiglia dovette trasferirsi a Chelsea a causa di un'infezione alla gola che aveva colpito il padre Leopold Mozart. Sull'edificio al numero 180 di Ebury Street (attualmente inglobato nel borough di Westminster), dove la sinfonia fu scritta, \u00e8 stata posta una targa commemorativa.\nL'opera fu eseguita per la prima volta il 21 febbraio 1765.\nStruttura.\nL'organico prevede due oboi, due corni e archi.\nLa sinfonia \u00e8 divisa in tre movimenti:\nLa sinfonia mostra chiaramente gli influssi di due autori molto noti a Londra in quel tempo: Johann Christian Bach e Karl Friedrich Abel. Soprattutto Bach pu\u00f2 essere considerato il secondo maestro di Mozart e certamente un musicista capace di apportare alla formazione del giovane quei contenuti che Leopold Mozart, il padre del bambino, non possedeva.\nIl primo movimento, un \"allegro molto\", parte con tre battute frizzanti che sono basate sulla tonalit\u00e0 di impianto della sinfonia. Dopo una pausa segue una risposta che si concluder\u00e0 nella stessa tonalit\u00e0. Uno sviluppo quindi gi\u00e0 molto personale.\nL'\"andante\", a differenza delle sinfonie di Johann Christian Bach che utilizzano due distinti temi, \u00e8 costituito da un solo tema, in cui pi\u00f9 volte verr\u00e0 utilizzata la sequenza I-II-IV-III (che comparir\u00e0 anche nel finale della Jupiter). Mozart tuttavia lo esporr\u00e0 prima in tonalit\u00e0 maggiore e quindi in minore, creando con questo meccanismo la funzione di secondo tema."}
{"id": "343547", "revid": "33689", "url": "https://it.wikipedia.org/wiki?curid=343547", "title": "Frankie Goes to Hollywood", "text": "Frankie Goes to Hollywood \u00e8 stato un gruppo musicale britannico originario di Liverpool, noto anche con la sigla FGTH, che conobbe il suo periodo di maggior successo nella prima met\u00e0 degli anni ottanta del XX secolo.\nIl gruppo realizz\u00f2 le uniche produzioni originali nel suo primo periodo d'attivit\u00e0, (tra il 1983 e il 1987), quando incise in studio due soli album, tuttavia sufficienti a garantirgli un grande successo internazionale.\nPassato alla storia come uno dei gruppi pi\u00f9 controversi del decennio, Frankie Goes to Hollywood \u00e8 anche il secondo gruppo nella storia musicale britannica a raggiungere la prima posizione con i primi 3 singoli (\"Relax\", \"Two Tribes\" e \"The Power of Love\"), eguagliando il primato dei Gerry and the Pacemakers (anch'essi di Liverpool) del 1964.\nVeterani della scena post-punk e imparentati con il new romantic, i componenti di Frankie Goes to Hollywood si distinsero per un proprio stile pop e synth pop dalle sfumature disco e dance. Il gruppo figura anche tra gli esponenti del dance rock e del contemporary pop/rock.\nStoria.\nScelta e metamorfosi del nome.\nOriginalmente nominati \"Hollycaust\", scelsero il nome di \"Frankie Goes to Hollywood\" nel 1980.\nSul lato B del loro primo singolo, Johnson spieg\u00f2 che il nome del gruppo deriva da una pagina della rivista The New Yorker che aveva il titolo \"Frankie Goes Hollywood\" e un'immagine di Frank Sinatra. Questo anche se la pagina della rivista a cui si riferiva Johnson era in realt\u00e0 un poster pop art di Guy Peellaert. Alcuni comunque sostengono che \"Frankie\" si riferisca proprio a Frank Sinatra.\nFormazione del gruppo.\nIl nucleo originario del gruppo emerse dalla scena punk della Liverpool di fine anni settanta quando il cantante William \"Holly\" Johnson (che era gi\u00e0 stato bassista del gruppo Big in Japan ed autore di due singoli di musica punk), incontr\u00f2 Peter Gill (batteria), Jed O'Toole (basso) e Brian Nash (chitarrista e cugino di quest'ultimo), formando un gruppo che prese il nome di \"Sons of Egypt\" e che si esib\u00ec in piccoli concerti locali prima di sciogliersi.\nParte del gruppo fu poi ripresa quando a Johnson si unirono sia Mark O'Toole (anch'egli bassista e fratello di Jed) e Peter \"Ped\" Gill formando cos\u00ec il primo nucleo degli FGTH e, durante un periodo particolarmente intenso nei di cambi di personale, Jed O'Toole pass\u00f2 alla chitarra ed una cantante femminile Sonya Mazumder (detta Mazunda), si un\u00ec al gruppo come corista.\nDurante il loro primo concerto svoltosi al \"The Warehouse\", un nightclub di Leeds, dove si esibirono come supporter di un gruppo allora pi\u00f9 in voga e chiamato \"Hambi &amp; The Dance\", il cantante Paul Rutherford (gi\u00e0 membro degli Spitfire Boys e con cui pubblic\u00f2 un solo 45 giri) vide i FGTH e fu cos\u00ec preso dall'esibizione che si sostitu\u00ec alla Mazumder quella stessa notte divenendone il corista e ballerino.\nLa nuova formazione musicale tutta al maschile continu\u00f2 in seguito ad esibirsi a livello locale affiancata da un duo femminile (Julie e Marie Muscatelli) noto come \"The Leatherpets\" e riuscendo a raccogliere i fondi per finanziare materiale demo e promozionale che per\u00f2 fu rifiutato da Arista Records.\nNell'ottobre del 1982 il gruppo registr\u00f2 una John Peel Session per BBC Radio 1, che comprendeva i brani originali \"Krisco Kisses\", \"Two Tribes\", \"Disneyland\" e \"The World Is My Oyster\" ed in questo periodo Jed O'Toole lasci\u00f2 il gruppo, per essere sostituito dal ritorno di Brian Nash.\nNel febbraio del 1983, il gruppo fu invitato a partecipare allo spettacolo The Tube di Channel 4 presso la Liverpool State Ballroom e dove fu registrato un primo video per il brano \"Relax\". Dopo la trasmissione, la sessione in precedenza registrata da Peel fu ripetuta alla radio ed una nuova sessione (che comprendeva i brani \"Welcome to the Pleasuredome\", \"The Only Star in Heaven\" ed ancora \"Relax\") fu registrata per la BBC. Queste ultime esibizioni, insieme a una ripetizione del video \"Tube\", convinsero Trevor Horn ad offrire ai FGTH un contratto con la sua etichetta ZTT Records nel maggio successivo.\nSuccesso.\nIl loro singolo di debutto, \"Relax\", venne pubblicato nel 1983 e censurato da radio e televisione a causa del testo provocatorio (alcuni vi hanno visto espliciti riferimenti sessuali) ma, grazie alla pubblicit\u00e0 suscitata dallo scandalo, raggiunse la prima posizione delle classifiche inglesi cos\u00ec come i due singoli successivi: \"Two Tribes\" e \"The Power of Love\".\nIl primo album \"Welcome to the Pleasuredome\" uscito nel 1984 e caratterizzato da sonorit\u00e0 \"funky-disco-dance-rock\", venne realizzato con il fondamentale supporto degli effetti in studio del produttore Trevor Horn. Sebbene il pubblico apprezzasse la singolare musica dell'album, la critica la giudic\u00f2 inconsistente, di scarsa qualit\u00e0 ed oscurata dall'immagine esuberante che il gruppo d\u00e0 di s\u00e9. Nonostante tutto per\u00f2, l'album raggiunse la prima posizione delle classifiche inglesi.\nPur non eguagliando il successo dell'esordio, nel 1986 usc\u00ec il secondo album \"Liverpool\", che includeva il singolo \"Rage Hard\" e che di nuovo godette di una notevole, seppur breve, popolarit\u00e0.\nScioglimento.\nIn seguito ad una serie di dissidi interni e problematiche legali, il gruppo si sciolse definitivamente nel 1988. Pi\u00f9 tardi Johnson avvi\u00f2 una carriera solista con l'album \"Blast\" (1989) che raggiunse la prima posizione delle classifiche britanniche mentre Rutherford pubblic\u00f2 a proprio nome il suo unico album \"Oh World\" (1989).\nRiunioni.\nNel 2003 l'emittente britannica VH-1 contatt\u00f2 Johnson, Rutherford, Gill, Nash e Mark O'Toole chiedendogli di esibirsi nel programma \"Bands Reunited\" come Frankie goes to Hollywood, ma sia Johnson che Nash ebbero delle riserve sul fatto di dover suonare senza aver avuto la possibilit\u00e0 di provare con gli altri membri del gruppo e cos\u00ec un primo tentativo di riunione con i membri originali dei FGTH non avvenne.\nNel 2004 la band intraprese una tourn\u00e9e con Ryan Molloy come cantante e frontman (al posto di Holly Johnson) e con Jed O'Toole come chitarrista al posto del fratello Mark. La stessa formazione continu\u00f2 in un tour europeo del 2005 partecipando anche al \"Big Gay Out festival\" svoltosi all'Hyde Park di Londra.\nIn seguito la band annunci\u00f2 l'uscita di un nuovo album nel 2007 ma nell'aprile dello stesso anno fu annunciato che Gill, Rutherford, Jed O'Toole e Molloy (al fine di evitare problemi legali con Holly Johnson sull'uso del nome \"Frankie Goes to Hollywood\"), avevano cambiato il nome della band in \"Forbidden Hollywood\" ed avrebbero suonato le nuove canzoni insieme al vecchio materiale degli FGTH. Nella primavera dello stesso anno furono annunciate anche le date del tour ma nel seguente mese di giugno ne giunse la cancellazione.\nOpere dedicate.\nOcean Software pubblic\u00f2 un videogioco intitolato \"Frankie Goes to Hollywood\", basato ufficialmente sul gruppo e sulle sue musiche.\nImitatori negli USA.\nNel 1998 una band che si annunciava con in nomi di \"Frankie Goes to Hollywood\" e \"The New Frankie Goes to Hollywood with Davey Johnson\" intraprese (senza nessuna autorizzazione legale o consenso e senza nemmeno avere tra i suoi membri nessuno degli originali dei FGTH), una serie di esibizioni negli Stati Uniti. Questa banda di impostori era guidata da un americano che si faceva chiamare Davey Johnson ed affermava di essere sia il fratello di Holly Johnson che di aver lavorato come musicista non accreditato in Welcome to the Pleasuredome\nI membri reali dei FGTH ed il loro produttore Trevor Horn smentirono entrambe le affermazioni e Mark O'Toole, che in quel periodo viveva in Florida, avvert\u00ec i promoters di non assumerli mentre Holly Johnson contatt\u00f2 la rivista specializzata Pollstar per confermare che l'atto con sede in America non era autorizzato. Cos\u00ec la band non autorizzata non trov\u00f2 spazio per esibirsi e riusc\u00ec soltanto ad ottenere piccole esibizioni in piccoli club negli Stati Uniti meridionali continuando ad esibirsi fino a settembre del 2000, quando un articolo sulla controversia fu pubblicato nel numero di quel mese della rivista americana \"Spin\""}
{"id": "343549", "revid": "838137", "url": "https://it.wikipedia.org/wiki?curid=343549", "title": "Autoincremento e autodecremento", "text": "Nel C e in alcuni linguaggi di programmazione da esso derivati (come C++, Java e C#), l'autoincremento \u00e8 l'aumento di 1 del valore di una variabile, mentre l'autodecremento \u00e8 la diminuzione di 1 del valore di una variabile.\nPer esempio:\nint a; // \"a\" \u00e8 una variabile di tipo intero\na = a + 1; // questo \u00e8 l'autoincremento\na = a - 1; // questo \u00e8 l'autodecremento\nL'operazione di autoincremento in molti linguaggi pu\u00f2 anche essere scritta in uno dei due modi che seguono:\na; // versione prefis.\na++; // versione suffissa\nL'operazione di autodecremento pu\u00f2 anche essere scritta cos\u00ec:\n--a; // versione prefissa\na--; // versione suffissa\nLe 2 versioni prefissa e suffissa non sono in generale equivalenti:\nSe l'espressione \u00e8 usata solo come istruzione, come negli esempi sopra, l'effetto \u00e8 lo stesso nei due casi, ma se il valore risultante \u00e8 utilizzato in un'espressione pi\u00f9 ampia i due casi manifestano la loro diversit\u00e0. Per esempio:\nint a = 5; // la variabile a viene inizializzata al valore 5\nint b = --a; // la variabile b viene inizializzata al valore decrementato di a, cio\u00e8 4\n// Arrivati a questo punto, a vale 4 e b vale 4\nint c = 5; // la variabile c viene inizializzata al valore 5\nint d = c--; // la variabile d viene inizializzata al valore attuale di c, cio\u00e8 5, e poi c viene decrementata\n// Arrivati a questo punto, c vale 4 ma d vale 5\nQuesta sintassi viene utilizzata spesso nei cicli for e while per far scorrere l'indice di riferimento.\nIn C e C++, l'autoincremento pu\u00f2 essere usato anche per sfruttare l'aritmetica dei puntatori oppure per passare da un elemento al successivo in una collezione di elementi mediante un iteratore. Infatti, incrementare di 1 un puntatore equivale a spostarlo all'elemento successivo di un array.\nIn alcuni dialetti SQL, un linguaggio di definizione, interrogazione e alterazione di data base, la \"keyword\" AUTO_INCREMENT o AUTOINCREMENT (autoincremento) indica un campo numerico il cui valore, se non diversamente indicato in fase di inserimento di un record, \u00e8 automaticamente inizializzato al primo intero maggiore dell'ultimo valore assegnato a quel campo nel record precedente. In questo modo \u00e8 possibile assegnare un numero univoco e crescente ai record inseriti in una tabella."}
{"id": "343550", "revid": "767487", "url": "https://it.wikipedia.org/wiki?curid=343550", "title": "The Fire", "text": "I The Fire \u00e8 stato un gruppo musicale alternative rock-punk rock italiano fondato nel 2005 da Olly degli Shandon con l'intera formazione dei Madbones ed attivo fino al 2015.\nLa storia.\nUscito dagli Shandon alla fine del 2005, Olly si unisce ad Andre, Lou, Pelo ed Alecs dei Madbones con l'intenzione di creare una nuova band che si distaccasse dalle sonorit\u00e0 dei due progetti precedenti.\nDopo le prime sperimentazioni, l'intera band si trasferisce nei Paesi Bassi per circa due settimane, dove getta le basi dell'album d'esordio \"Loverdrive\". Tra la fine del 2005 e i primi mesi del 2006 la band inizia a suonare dal vivo in brevi tour tra Paesi Bassi e Germania, pur non avendo ancora un vero e proprio nome (il tour si chiamava \"Madbones featuring Olly from the Shandon\").\nL'origine del nome e Loverdrive.\nDurante uno show a Berlino Torsten Scholz (bassista dei Beatsteaks) chiese a Olly come mai non avessero ancora trovato un nome per la band e sugger\u00ec il nome \"The Fire\" che trov\u00f2 immediato gradimento e, da quel momento, utilizzato definitivamente.\nTra una data e l'altra riescono a registrare molti brani e a far uscire il 31 marzo 2006 l'album d'esordio Loverdrive, che sar\u00e0 ristampato anche in versione natalizia con due tracce extra (\"Christmas Tale\" e \"Mr. Unbreakable\").\nQuasi parallelamente inizia anche il tour italiano, alternato a date estere anche di un certo rilievo. Infatti hanno l'opportunit\u00e0 di esibirsi con band del calibro di Deep Purple, Iggy Pop &amp; The Stooges e Kaiser Chiefs e di partecipare ad importanti festival quali \"Rock in Idro\" e \"Pukkelpop\".\nPer promuovere il disco escono anche due videoclip: \"Emily\" e la cover di \"Smalltown Boy\" dei Bronski Beat.\nNel frattempo la band riceve i primi consensi e nel maggio 2007 il batterista Alecs viene nominato batterista del mese su drumsportal.com.\nIl percorso verso Abracadabra.\nAlla fine del 2007 Andre esce dalla band per motivi personali. La band lo sostituisce temporaneamente per i live con Davide, cantante e chitarrista dei The Unders.\nDal novembre 2008 entra stabilmente a far parte della band Filippo Dallinferno, chitarrista.\nI lavori per il secondo album nel frattempo vengono frenati per problemi discografici, e nella primavera del 2009 viene pubblicato l'EP Electro Cabaret, contenente sei brani. Il disco verr\u00e0 venduto in occasione dei concerti e attraverso il sito internet ufficiale del gruppo ad un prezzo a discrezione dei singoli fans.\nAlla fine del 2009 esce il secondo album Abracadabra, prima in Germania e poi in diversi Paesi europei, oltre che in Italia naturalmente. Intanto il tour prosegue e i The Fire suonano di supporto ad Alice Cooper in Germania e ai Gotthard per un breve tour in Svizzera.\nIl 22 giugno 2010 esce il videoclip di \"Scars\".\nSupernova.\nIn attesa di completare il terzo disco, nel giugno 2011 viene pubblicato il secondo EP Madama Butterfly, anch'esso composto da sei brani, tra cui la versione acustica di Scars.\nAd inizio 2012 i The Fire hanno collaborato alla nuova versione di \"Prima Del Temporale\" di Enrico Ruggeri, cantadola e incidendola insieme a lui nell'album \"Le canzoni ai testimoni\" del cantante milanese.\nIl 26 novembre 2012 esce il terzo disco \"Supernova\", anticipato dal singolo \"Follow Me\" (feat. Alteria).\nNel frattempo Alecs, che per impegni di lavoro non poteva garantire la piena disponibilit\u00e0 per il tour, viene sostituito momentaneamente da Francesco (batterista dei Continual Drift), che appare anche nel videoclip di \"Paralyzed\" pubblicato il 7 gennaio 2013.\nScioglimento.\nCon un post su Facebook, il 5 ottobre 2015, i The Fire annunciano uno stop a tempo indeterminato. Olly Riva e Alecs proseguiranno insieme la loro carriera con la reunion degli Shandon."}
{"id": "343555", "revid": "242434", "url": "https://it.wikipedia.org/wiki?curid=343555", "title": "Supporti (araldica)", "text": ""}
{"id": "343556", "revid": "200568", "url": "https://it.wikipedia.org/wiki?curid=343556", "title": "Atmosfera di Nettuno", "text": "L'atmosfera di Nettuno appare tipicamente azzurra, ma meno uniforme rispetto a quella di Urano. In prossimit\u00e0 dell'equatore \u00e8 possibile osservare fasce e bande parallele che l'attraversano; \u00e8 inoltre presente una formazione estemporanea nota come Grande Macchia Scura, che misura circa 10000\u00a0km di lunghezza.\nComposizione atmosferica.\nL'atmosfera di Nettuno si compone all'85% di idrogeno molecolare (H2), al 13% di elio (He) e al 2% di metano (CH4); presenta inoltre tracce di ammoniaca (NH3). La sua composizione \u00e8 quindi analoga a quella dell'atmosfera di Urano.\nNonostante la relativa predominanza di idrogeno ed elio, \u00e8 il metano a regolare i fenomeni meteorologici di Nettuno. Le molecole di metano dell'alta atmosfera reagiscono tra loro formando idrocarburi con peso molecolare maggiore, quali l'etano (C2H6) e l'acetilene (C2H2), per effetto dell'irraggiamento solare (900 volte meno intenso di quello rilevato sulla Terra). Anche le nubi bianche osservate dalla sonda Voyager 2 nel 1989 sono probabilmente composte da cristalli di metano ghiacciato; esse ruotano pi\u00f9 lentamente del pianeta, e la loro circolazione appare pertanto retrograda. Si tratta di una peculiarit\u00e0 di Nettuno: negli altri giganti gassosi del sistema solare la rotazione dei sistemi nuvolosi \u00e8 pi\u00f9 rapida di quella del pianeta.\nIl metano che compone l'atmosfera \u00e8 anche responsabile dell'assorbimento delle lunghezze d'onda corrispondenti al rosso, che conferisce al pianeta la sua caratteristica colorazione verde-azzurra.\nTemperatura.\nLa temperatura al livello topografico di riferimento (definito come la quota alla quale la pressione atmosferica vale 1000\u00a0hPa) \u00e8 pari a circa 70\u00a0K (-200\u00a0\u00b0C), ma cresce all'aumentare della profondit\u00e0; questo dimostra la presenza di una qualche fonte di calore interna, probabilmente responsabile anche della complessit\u00e0 delle formazioni atmosferiche di Nettuno in confronto a quelle di Urano.\nPer contro, dopo una breve pausa la temperatura atmosferica riprende a crescere anche all'aumentare dell'altitudine, raggiungendo i 130\u00a0K a 250\u00a0km di altezza rispetto al livello del precedente massimo termico.\nStratigrafia.\nL'atmosfera di Nettuno si divide in due strati principali: il primo, situato a -40\u00a0km rispetto alla quota ove la pressione vale 1000\u00a0hPa, \u00e8 caratterizzato da temperature nell'ordine dei 130\u00a0K e pressioni prossime alle 3 atmosfere; \u00e8 interessato dalla presenza di nubi di ammoniaca e solfuro di idrogeno.\nIl secondo strato dell'atmosfera, situato al livello topografico di riferimento, si compone principalmente di metano. Nella parte superiore dell'atmosfera sono presenti nebbie di idrocarburi derivanti dalla dissociazione del metano.\nLa stratigrafia dell'atmosfera nettuniana \u00e8 vistosa in alcune fotografie scattate dalla sonda statunitense Voyager 2, in cui \u00e8 distintamente visibile l'ombra proiettata dalle nubi superiori sugli strati sottostanti. Il fenomeno della stratificazione pu\u00f2 essere reso particolarmente evidente dal confronto di immagini riprese a lunghezze d'onda diverse; analizzando la lunghezza d'onda del metano, ad esempio, \u00e8 possibile individuare una tenue nebbia situata negli strati pi\u00f9 alti dell'atmosfera, che conferisce al disco di Nettuno un particolare splendore.\nMeteorologia e circolazione atmosferica.\nL'atmosfera nettuniana \u00e8 sede di violenti fenomeni atmosferici; i venti, che raggiungono i 2160\u00a0km/h, sono i pi\u00f9 potenti conosciuti nel sistema solare. Essi sono generalmente diretti verso ovest, ovvero in senso retrogrado rispetto a quello della rotazione del pianeta. Si tratta quindi di venti molto forti: quasi 10 volte pi\u00f9 veloci di quelli terrestri.\nL'energia necessaria per alimentarli non deriva dallo scarso irraggiamento solare, ma proviene dall'interno del gigante gassoso; questa continua emissione determina l'instaurarsi di correnti ascendenti calde e di correnti discendenti pi\u00f9 fredde, secondo un meccanismo di convezione.\nSistemi di macchie.\nSimilmente all'atmosfera di Giove e di Saturno, anche quella di Nettuno presenta prominenti formazioni meteorologiche dall'aspetto simile a grandi macchie. La pi\u00f9 pronunciata \u00e8 certamente la Grande Macchia Scura, osservata dalla Voyager 2 nel 1989 ma assente nelle successive osservazioni del 1994 effettuate mediante il telescopio spaziale Hubble. Si trattava di una struttura per certi versi analoga al buco nell'ozono terrestre, piuttosto che di una tempesta.\nPochi mesi dopo le prime osservazioni di Hubble, successive fotografie di Nettuno hanno rivelato la presenza di una nuova Macchia Scura, stavolta nell'emisfero boreale del pianeta.\nSono altres\u00ec presenti vere e proprie nubi atmosferiche, come il cosiddetto Scooter; si ritiene che esse abbiano origine da macchie calde e relativamente profonde, che provocano correnti ascendenti di solfuro di idrogeno in grado di penetrare attraverso le nubi di metano.\nCiclo delle stagioni.\nConfrontando le osservazioni di Nettuno effettuate fra il 1996 ed il 2002 \u00e8 stato possibile individuare un discreto aumento dell'albedo complessiva del pianeta (nell'ordine del 5-10%); il fenomeno \u00e8 in realt\u00e0 legato ad un aumento sensibile di riflettivit\u00e0 limitato ad alcune bande ristrette, che in alcuni casi pu\u00f2 arrivare al +100%. Tale variazione \u00e8 con tutta probabilit\u00e0 collegata al ciclo delle stagioni.\nIl ciclo stagionale su Nettuno \u00e8 circa 165 volte pi\u00f9 lento che sulla Terra, e la massima variazione nella quantit\u00e0 di luce solare incidente \u00e8 oltre 900 volte pi\u00f9 piccola del corrispondente valore terrestre; ciononostante, un semplice modello basato sulle variazioni stagionali di energia incidente \u00e8 sufficiente a giustificare le forti variazioni di albedo registrate sperimentalmente. A causa dell'intervallo di tempo necessario perch\u00e9 gli strati superficiali del pianeta raggiungano l'equilibrio termico, Nettuno raggiunge la sua massima luminosit\u00e0 circa quindici anni dopo ogni solstizio; si prevede che il prossimo valore massimo di albedo verr\u00e0 raggiunto entro il 2025."}
{"id": "343561", "revid": "93556", "url": "https://it.wikipedia.org/wiki?curid=343561", "title": "Larry Huras", "text": "Carriera.\nGiocatore.\nHa debuttato nella National Hockey League il 27 febbraio del 1977 giocando per i New York Rangers, ma disput\u00f2 solo due incontri. Gioc\u00f2 buona parte della sua carriera nelle pi\u00f9 importanti leghe minori americane (AHL, IHL, OHA), per poi tentare l'avventura europea, in Francia.\nAllenatore.\nNel 1994 abbandon\u00f2 la carriera di giocatore per diventare allenatore. In Svizzera Huras ha allenato l'Hockey Club Ambr\u00ec-Piotta, gli ZSC Lions, l'HC Lugano e il SC Bern.\nIl 2 novembre 2007, a 52 anni, ha firmato un contratto per il resto della stagione con gli Stavanger Oilers, nel massimo campionato norvegese. Nella stagione 2008-09 ha allenato la squadra austriaca dell'EC Villacher SV e nell'aprile del 2009 ha firmato un contratto con la squadra svizzera del SC Bern. Dopo essere stato sollevato dall'incarico di allenatore della compagine bernese, nell'ottobre 2011 Huras \u00e8 stato ingaggiato dall'HC Lugano, dove aveva vinto il titolo di campione svizzero nel 2003. Al termine della stagione 2012-13 Huras fu sollevato dal proprio incarico.\nDopo un anno da consulente per l'EHC Red Bull M\u00fcnchen Huras nell'estate del 2014 divent\u00f2 il nuovo allenatore dell'ERC Ingolstadt, squadra campione di Germania in carica.\nStatistiche.\n\"Statistiche aggiornate a ottobre 2013.\""}
{"id": "343562", "revid": "2074952", "url": "https://it.wikipedia.org/wiki?curid=343562", "title": "Feargus Urquhart", "text": "Gli appassionati di giochi di ruolo per computer conoscono Feargus da quando lavorava per Interplay, in particolare come leader dei Black Isle Studios. Questo team, che Urquhart aveva fondato nel 1998 dopo l'abbandono di Tim Cain, era la divisione di Interplay che si occupava dei giochi di ruolo; diversi i titoli famosi nati grazie all'opera di questa software house: Icewind Dale, , Fallout, Fallout 2, Baldur's Gate e Baldur's Gate 2: Shadows of Amn (gli ultimi due in collaborazione con Bioware).\nQuando la Interplay cominci\u00f2 a intravedere difficolt\u00e0 finanziarie, il futuro della Black Isle divenne incerto. Urquhart e altri veterani decisero di andarsene e nel 2003 fondarono Obsidian Entertainment; Feargus attualmente riveste il ruolo di CEO della software house.\nFeargus Urquhart era un play tester di \"The Bard's Tale Construction Set\" nel 1991."}
{"id": "343563", "revid": "124823508", "url": "https://it.wikipedia.org/wiki?curid=343563", "title": "Chris Avellone", "text": "Biografia.\nPrima dei videogiochi.\nAvellone \u00e8 discendente di immigrati siciliani. Ha studiato al College William and Mary in Virginia dove ha ricevuto la laurea in letteratura inglese. Grazie a Bruce Harlick, editore della Hero Games, Chris scrisse avventure testuali per l'etichetta Dark Champions. Dopo diverse pubblicazioni con Hero Games, la sua fama continu\u00f2 a crescere. Steve Peterson, uno dei capi della Hero Games, lo mise in contatto con Interplay, publisher videoludico noto all'epoca. La sua conoscenza dei giochi di ruolo impression\u00f2 la casa sviluppatrice, che offr\u00ec a Chris la posizione di \"game designer\". \nLavoro in Interplay.\nIntorno al 1997, dunque, Avellone si trasfer\u00ec nella contea di Orange (dove si trovava la sede di Interplay) per iniziare a lavorare allo sviluppo di videogiochi. All'interno di Interplay, come membro dei Black Isle Studios, contribui in maniera determinante alla creazione di famosi e storici GdR per computer, quali \"Fallout 2\" e \"Icewind Dale\", ma il lavoro per cui \u00e8 maggiormente conosciuto \u00e8 '. Con il tempo la situazione finanziaria della Interplay cominci\u00f2 a peggiorare gravemente. I cicli di sviluppo dei giochi si accorciarono notevolmente e molti collaboratori cominciarono a lasciare la casa in cerca di altre opportunit\u00e0. Avellone rimase con Black Isle con la prospettiva di creare \"Icewind Dale II\" e un possibile seguito di ' e di \"Fallout 2\"; tuttavia quando Interplay ne ferm\u00f2 lo sviluppo, Avellone perse fiducia nei manager, e quando anche Feargus Urquhart notific\u00f2 la separazione dalla casa di sviluppo, lo stesso Chris decise di lasciare lo studio dopo 8 anni. \nLa creazione di Obsidian Entertainment.\nDopo aver lasciato Interplay, Chris, assieme a Feargus Urquhart, Darren Monahan, Chris Parker e Chris Jones, form\u00f2 la casa di sviluppo Obsidian Entertainment. Il primo progetto su cui Chris inizi\u00f2 a lavorare con Obsidian fu ' (chiamato con il nome in codice \"Project Georgia\"), seguito di ' di BioWare, in veste di capo sviluppatore. Successivamente Chris guid\u00f2 Obsidian sullo sviluppo anche di \"Neverwinter Nights 2\", \"Alpha Protocol\", ed ebbe occasione di rimettere mano anche alla saga di \"Fallout\" con \"\", sotto la produzione di Bethesda Softworks nel 2010.\nL'avvicinamento a Kickstarter e l'abbandono di Obsidian.\nNegli anni 2010 Chris si avvicina alla piattaforma di crowdfunding Kickstarter per lo sviluppo con Obsidian, di \"Pillars of Eternity\". Il gioco ottiene un finanziamento di quasi 4 milioni di dollari e si rivela un incredibile successo dando inizio a quel fenomeno tramite Kickstarter, noto come \"Rpg Renaissance\" (ovvero \"la rinascita dei GdR\"). Resosi responsabile di tale fenomeno, Avellone inizia a lavorare come freelancer su altri progetti Kickstarter, offrendo i propri servigi e collaborando con altri sviluppatori per la creazione dei seguiti di \"Wasteland\" e soprattutto di \"\". Con tutti gli impegni che lo vedono concentrato su Kickstarter, Chris decide infine di lasciare definitivamente Obsidian Entertainment, per dedicarsi completamente al ruolo di freelancer.\nIl post Obsidian.\nChris Avellone, dopo la conferenza Bethesda all'E3\u00a02016 di Los Angeles, ha confermato che sta lavorando insieme ad Arkane Austin al reboot di \"Prey\". Inoltre sta attualmente dando il proprio contributo in altri progetti come il remake di \"System Shock\" a opera dei Nightdive Studios e \"Divinity: Original Sin 2\" dei Larian Studios. All\u2019E3 2018, ha dichiarato di collaborare con Techland sul sequel di \"Dying Light\", ovvero \"Dying Light 2\"."}
{"id": "343567", "revid": "1652134", "url": "https://it.wikipedia.org/wiki?curid=343567", "title": "Differenze tra ceco e slovacco", "text": "Il ceco e lo slovacco formano un continuum linguistico, con i dialetti della Slovacchia orientale che si uniscono alla lingua rutena e quelli del nord di entrambi i paesi con il polacco.\nIl ceco esiste in due versioni principali: il ceco letterario (\"spisovn\u00e1 \u010de\u0161tina\") e il ceco colloquiale (\"obecn\u00e1 \u010de\u0161tina\"), ma presente anche qualche dialetto, prevalentemente nella Moravia. Per scrivere normalmente \u00e8 usato il ceco letterario, ma per parlare \u00e8 accettabile usare il ceco comune, tranne che nelle situazioni pi\u00f9 formali.&lt;br&gt;Anche se esistono molti dialetti slovacchi, sia nello scritto sia nel parlato soltanto lo slovacco letterario \u00e8 accettato in contesti medio-alti. Comunque i dialetti slovacchi sono spesso usati, nonostante gli sforzi delle istituzioni educative.\nQuesta voce descrive le differenze tra il ceco e lo slovacco letterario.\nOrtografia e pronuncia.\nGrafemi dell'alfabeto ceco non presenti nell'alfabeto slovacco sono \"\u0159\", \"\u011b\", \"\u016f\".\nGrafemi dell'alfabeto slovacco non presenti nell'alfabeto ceco sono \"\u00e4\", \"\u013a\", \"\u013e\", \"\u00f4\", \"\u0155\".\nGrammatica.\nLa grammatica ceca \u00e8 un po' pi\u00f9 complicata, dato che la lingua letteraria risale a un periodo storico pi\u00f9 lontano e la tradizione letteraria \u00e8 pi\u00f9 lunga.\nEntrambe le lingue hanno sette casi (nominativo, genitivo, dativo, accusativo, vocativo, locativo, strumentale), ma mentre nel ceco il vocativo \u00e8 un caso produttivo e normalmente usato, nello slovacco \u00e8 rimasto soltanto per qualche parola (\"pane\", \"ot\u010de\", \"bo\u017ee\" e qualche nome personale); spesso la lingua slovacca \u00e8 quindi descritta come lingua a sei casi.\nLe declinazioni e coniugazioni sono diverse tra il ceco e lo slovacco.\nVocabolario.\nLa maggioranza delle parole \u00e8 uguale, tranne per le differenze di ortografia e pronuncia (per esempio sk: mlieko, cs: ml\u00e9ko, it: latte; sk: p\u00e4\u0165, cs: p\u011bt, it: cinque; sk: rieka, cs: \u0159eka, it: fiume). Comunque, ci sono alcune parole comuni molto diverse (sk: preto\u017ee, cs: jeliko\u017e, it: perci\u00f2; cs: barva, sk: farba, it: colore).&lt;br&gt;\nCome in altre lingue slave, sono i nomi dei mesi a differire completamente: lo slovacco usa le parole provenienti dalla lingua latina, come in sloveno, serbo, russo, bulgaro, macedone (janu\u00e1r, febru\u00e1r, marec, apr\u00edl, m\u00e1j, j\u00fan, j\u00fal, august, september, okt\u00f3ber, november, december) ,mentre il ceco, come il bielorusso, il croato, l'ucraino e il polacco, usa le forme tradizionali slave legate a tradizioni agresti (leden, \u00fanor, b\u0159ezen, duben, kv\u011bten, \u010derven, \u010dervenec, srpen, z\u00e1\u0159\u00ed, \u0159\u00edjen, listopad, prosinec). Notevoli differenze sono presenti anche nella nomenclatura biologica (i nomi non sono affatto intercomprensibili) e in poche frasi colloquiali di uso comune, come in \"arrivederci\" (sk: dovidenia, cs: na shledanou).\nEsempio.\nQueste sono le prime parole della dichiarazione universale dei diritti dell'uomo in ceco e slovacco:\nVersione italiana:\n\"Considerato che il riconoscimento della dignit\u00e0 inerente a tutti i membri della famiglia umana e dei loro diritti, uguali ed inalienabili, costituisce il fondamento della libert\u00e0, della giustizia e della pace nel mondo...\""}
{"id": "343571", "revid": "6923", "url": "https://it.wikipedia.org/wiki?curid=343571", "title": "Candia (unit\u00e0 periferica)", "text": "L'unit\u00e0 periferica di Candia () \u00e8 una delle quattro unit\u00e0 periferiche in cui \u00e8 divisa la periferia di Creta. Il capoluogo \u00e8 la citt\u00e0 di Candia (\"Iraklio\").\nGeografia fisica.\nTerritorio.\nConfina con quella di Retimo ad ovest e con quella di Lasithi ad Est. Il territorio \u00e8 montuoso. Le maggiori cime sono quelle del Monte Ida ad ovest e l'Asterousia a sud. Le pianure e le valli si estendono al centro e al centro sud dove si apre la piana di Messar\u00e0. Alla prefettura appartiene l'isola di Dia.\nClima.\nIl clima del territorio \u00e8 di tipo mediterraneo con estati calde, fatta eccezione per l'entroterra montuoso che ha inverni pi\u00f9 rigidi.\nPrefettura.\nCandia era una prefettura della Grecia, abolita a partire dal 1\u00ba gennaio 2011 a seguito dell'entrata in vigore della riforma amministrativa detta \"programma Callicrate\"\nLa riforma amministrativa ha anche modificato la struttura dei comuni che ora si presenta come nella seguente tabella:\nPrecedente suddivisione amministrativa.\nDal 1997, con l'attuazione della \"riforma Capodistria\", la prefettura di Candia era suddivisa in 26 comuni e 3 comunit\u00e0."}
{"id": "343576", "revid": "1516566", "url": "https://it.wikipedia.org/wiki?curid=343576", "title": "Conchiglia (araldica)", "text": "In araldica la conchiglia \u00e8 simbolo delle crociate e dei pellegrinaggi in terra santa.\nLa conchiglia \u00e8 rappresentata bivalva, quasi circolare, vista dall'alto, fornita in alto ai lati della cerniera delle due valve di due appendici quasi triangolari dette orecchie, talch\u00e9 la conchiglia si dice orecchiata. Dove le \"orecchie\" mancassero, si blasona come \"conchiglia di San Michele\".\nIn rari casi \u00e8 rappresentata di profilo, con le valve aperte e rivolte verso destra: in questi casi, la si descrive blasonandola e definendola bivalva.\nUna conchiglia particolare \u00e8 la cosiddetta \"conchiglia di Santiago\" che \u00e8 quella che viene consegnata ai pellegrini che hanno fatto il \"cammino di Santiago\", cio\u00e8 hanno percorso a piedi la strada che porta dal confine francese al santuario di Santiago di Compostela.\nSi trovano frequentemente anche conchiglie di altre specie naturali, che non hanno particolari significati simbolici."}
{"id": "343579", "revid": "228587", "url": "https://it.wikipedia.org/wiki?curid=343579", "title": "Fire", "text": ""}
{"id": "343583", "revid": "767487", "url": "https://it.wikipedia.org/wiki?curid=343583", "title": "Tahiridi", "text": "La dinastia Tahiride \u00e8 stata la prima dinastia di origine iraniana della Persia islamica. Regn\u00f2 per gran parte del IX secolo ed ebbe come propria capitale N\u012bsh\u0101p\u016br, nel Khorasan.\nNell'821 il califfo abbaside al-Ma\u02bem\u016bn aveva donato infatti al suo generale \u1e6c\u0101hir b. al-\u1e24usayn, che l'aveva aiutato in modo determinante nel corso della guerra civile combattuta da lui contro il fratellastro al-Am\u012bn, un'ampia porzione dei domini califfali (secondo lo storico \u1e6cabar\u012b tutte le terre a oriente di Baghdad). \nSebbene la condizione formale di \u1e6c\u0101hir fosse quella di \"wali\" del califfo, egli si rese di fatto indipendente senza che Baghdad si opponesse a ci\u00f2. \nI suoi successori estesero i propri domini fino al confine indiano, prima di essere sconfitti dai Saffaridi che annetterono il Khorasan al proprio regno."}
{"id": "343584", "revid": "1516566", "url": "https://it.wikipedia.org/wiki?curid=343584", "title": "Coniglio (araldica)", "text": "In araldica il coniglio \u00e8 usato soprattutto per le armi parlanti in quanto \u00e8 generalmente ritenuto animale pauroso e quindi inadatto ad illustrare le qualit\u00e0 del cavaliere. Quando impiegato, simboleggia la \"bont\u00e0\", l\"animo mansueto\" e, soprattutto, la \"prolificit\u00e0\". \nSpesso \u00e8 rappresentato al naturale invece che bianco (cio\u00e8 d'argento)."}
{"id": "343585", "revid": "1782831", "url": "https://it.wikipedia.org/wiki?curid=343585", "title": "Haley Joel Osment", "text": "Biografia.\nFiglio dell'attore Michael Eugene Osment e dell'insegnante Theresa Seifert, inizi\u00f2 a recitare all'et\u00e0 di 4 anni, quando durante una visita a un centro commerciale con la madre partecip\u00f2 a un casting per la ricerca di nuovi talenti. Qualche tempo dopo venne richiamato e scritturato per la pubblicit\u00e0 dell'importante catena americana di fast food \"Pizza Hut\". Questa pubblicit\u00e0 lanci\u00f2 immediatamente la sua carriera e in un paio di mesi riusc\u00ec a ottenere il suo primo ruolo televisivo.\nIn seguito studi\u00f2 alla Flintridge Preparatory School di La Ca\u00f1ada, in California.\nNel film \"Forrest Gump\" (1994) interpret\u00f2 il ruolo del figlio del protagonista. In seguito fece diverse apparizioni in numerose serie televisive, tra le quali \"Walker Texas Ranger\", \"Ally McBeal\" (interpretando un bambino malato di leucemia). Nel 1996 ha recitato nel film \"Bogus - L'amico immaginario\" al fianco di Whoopi Goldberg e G\u00e9rard Depardieu. Il successo giunse per\u00f2 nel 1999 con \"The Sixth Sense - Il sesto senso\", dove recit\u00f2 al fianco di Bruce Willis. \u00c8 rimasta famosa una delle sue battute ne \"Il sesto senso\", \"Vedo la gente morta\" (\"I see dead people\" nell'originale), spesso citata in numerosi contesti, dai programmi televisivi fino ai videogiochi (come in \"\"). Per questo ruolo vinse il Saturn Award come \"migliore attore giovane\". Venne anche nominato agli Oscar 2000 come miglior attore non protagonista ma perse contro Michael Caine (al fianco del quale reciter\u00e0 poi in \"Secondhand Lions\").\nNel 2001 Osment fu poi il protagonista del film \"A.I. - Intelligenza Artificiale\" di Steven Spielberg, confermandosi come uno degli attori pi\u00f9 promettenti di Hollywood. Questo ruolo gli valse un secondo Saturn Award. Da allora \u00e8 apparso in numerosi film fra cui Secondhand Lions e \"Un sogno per domani\". Ha doppiato Sora, protagonista del videogioco \"Kingdom Hearts\" della Disney e della Square Enix.\nVita privata.\nIl 20 luglio 2006 Osment ebbe un incidente stradale in seguito al quale riport\u00f2 diverse ferite, inclusa la rottura di una spalla. Il 19 ottobre 2006 venne ritenuto colpevole del reato di guida in stato di ebbrezza e possesso di marijuana e fu condannato a tre anni di libert\u00e0 condizionata, 60 ore in un programma di riabilitazione per alcolisti, una multa di 1.500$ e un minimo di 26 incontri con gli Alcolisti Anonimi entro un periodo di sei mesi.\n\u00c8 fratello dell'attrice Emily Osment.\nDoppiatori italiani.\nDa doppiatore \u00e8 sostituito da:"}
{"id": "343586", "revid": "1543377", "url": "https://it.wikipedia.org/wiki?curid=343586", "title": "Regno di Strathclyde", "text": "Strathclyde o Alt Clut (\"Srath Chluaidh\" in gaelico e \"Ystrad Clud\" in gallese, significa \u201cvalle del fiume Clyde\u201d) era uno dei quattro regni dell'antica Scozia, nati dopo il ritiro delle legioni romane dalla Britannia (inizi del V secolo). Questi reami erano: Dalriada, Pittavia (o Pictavia), Gododdin e, appunto, Strathclyde. La sua origine potrebbe essere rintracciata nella trib\u00f9 dei damnoni menzionati nella \"Geografia\" di Tolomeo. Toponimi ed evidenze archeologiche mostrano con chiarezza la presenza di insediamenti vichinghi e vichingo-gaelici, oltre che anglosassoni. Linguisticamente \u00e8 difficile dire se il goidelico avesse preceduto il gaelico, che fu introdotto nell'Alto Medioevo.\nBen presto i territori meridionali di Gododdin (a partire da Edimburgo) furono progressivamente invasi dal regno di Bernicia, che all'epoca faceva parte della Northumbria ed era popolato dagli angli. Dalriada, invece, era abitata da una popolazione irlandese, che poi si sarebbe definita scozzese e che regn\u00f2 su tutta la Scozia. Strathclyde, invece, era abitata da nativi britannici. A partire dalla met\u00e0 dell'VIII secolo, per\u00f2, Strathclyde fu governata da aristocratici irlandesi ed era divenuto uno Stato cliente dell'Inghilterra. La capitale era Dumbarton Rock (\"Dun Breatann\", che significa \"la fortezza dei britanni\" in gaelico scozzese), sul Firth of Clyde, il centro religioso, invece, si trovava a Govan (odierna Glasgow). L'indipendenza di Strathclyde termin\u00f2 nella prima met\u00e0 dell'XI secolo, anche se la regione rimase un'area distinta dalla Scozia fino al XII secolo.\nOrigini.\nNella sua \"Geografia\" Tolomeo elenca una serie di trib\u00f9 o gruppi di trib\u00f9 esistenti nel sud della Scozia al tempo dell'invasione romana della Britannia nel I secolo d.C. Oltre ai damnoni, Tolomeo elenca gli otalini, la cui capitale sembra essere stata Traprain Law. Ad ovest di questi i selgovi nelle Upland meridionali e, pi\u00f9 ad ovet, nel Galloway, i novanti. Inoltre un gruppo conosciuto come meati, forse nell'area attorno a Stirling. Si pensa che la capitale dei damnoni fosse Carman, nei pressi di Dumbarton, 5 miglia nell'interno rispetto al fiume Clyde.\nSebbene per la maggior parte del periodo in cui Roma domin\u00f2 sulla Britannia, la frontiera settentrionale fu rappresentata dal Vallo di Adriano, anche se a nord di questo esistevano fortilizi e la frontiera fu spostata per tre volte pi\u00f9 a nord: in due di queste occasioni fino al Vallo di Antonino. Inoltre pi\u00f9 volte le legioni compirono spedizioni punitive oltre la frontiera. Anche le popolazioni native, dal canto loro, attraversarono questo confine sia per commerciare sia per servire nell'esercito romano e sia per compiere scorrerie e razzie. Si discute comunque su quanto la romanizzazione abbia attecchito nei popoli al di l\u00e0 dei confini e, in special modo, sui damnoni. Le posizioni degli studiosi su questo argomento sono controverse.\nIl periodo finale della dominazione romana in Britannia sembr\u00f2 conoscere un aumento degli attacchi via mare e via terra dei popoli del nord, tra cui pitti, scoti e i misteriosi attacotti, le cui origini sono incerte. Questi raid erano diretti anche contro i popoli della Scozia meridionale. \u00c8 poco credibile che la definitiva ritirata dei romani dalla Britannia attorno al 410 d.c. abbia avuto un impatto immediato per i damnoni.\nNon esiste nulla nelle fonti che attesti con certezza quali fossero i confini del regno di Alt Clut, che possono essere ipotizzati sulla base della toponomastica e della topografia: la \"Roccia dei britanni\", che si trova sul limite settentrionale del lago di Lomond, potrebbe essere stato uno di questi confini (come potrebbe suggerire anche il lago di Lomond e Stirling potrebbe essere stati un altro punto di confine. A sud, invece, il regno si estendeva sopra la valle del Clyde e, lungo la costa, forse a sud verso Ayr\nY Gogledd Hen.\nSebbene si parli di secoli bui, il periodo successivo alla dominazione romana nella Scozia meridionale, sebbene poco conosciuto, \u00e8 comunque molto meno oscuro del periodo romano. archeologi e storici hanno infatti fornito diverse descrizioni di questo periodo in quest'ultimo secolo e mezzo. Le fonti scritte disponibili per questo periodo sono soprattutto irlandesi e gallesi e davvero poche sono quelle contemporanee agli anni compresi tra il 400 e il 600.\nFonti irlandesi riportano eventi del regno di Dumbarton solo quando connessi con l'Irlanda. Ad eccezione della geremiade di VI secolo scritta da Gildas e la poesia attribuita a Taliesin e Aneirin, soprattutto l\u2019\"Y Gododdin\", poema che si pensa composto in Scozia nel VII secolo, le fonti gallesi sono solitamente pi\u00f9 tarde. Alcune sono influenzate dagli atteggiamenti politici prevalenti nel Galles del IX secolo e di quelli successivi. San Beda il Venerabile, il cui pregiudizio \u00e8 manifesto, raramente menziona i britanni, e quando lo fa utilizza termini non lusinghieri. \nDue sono i re noti dalle fonti pi\u00f9 antiche: il primo \u00e8 il tiranno Ceretic, a cui \u00e8 destinata una lettera di san Patrizio, e che, secondo un biografo di VII secolo, regn\u00f2 nel V secolo. Dalla lettera del santo emerge chiaramente come Ceretic fosse un cristiano, come anche la classe dirigente della regione, almeno nominalmente. Il suo discendente Riderch Hael \u00e8 nominato nella \"Vita di san Colombano\" di Adomn\u00e1n. Riderch visse al tempo di \u00c1ed\u00e1n mac Gabr\u00e1in di D\u00e1l Riata e di Urien del Rheged, a cui \u00e8 collegato da diverse tradizioni e racconti, e anche di \u00c6thelfrith di Bernicia. La cristianizzazione della scozia meridionale, se la lettera di san Patrizio a Corotico era effettivamente indirizzata a un re nello Strathclyde, aveva fatto progressi maggiori quando fecero la loro comparsa le prime fonti storiche.\nPi\u00f9 a sud, a Whithorn, \u00e8 conosciuta un'iscrizione cristiana della seconda met\u00e0 del V secolo che forse commemorava una nuova chiesa. Diversamente da san Colombano, Kentigern, il presunto apostolo dei britanni del Clyde, \u00e8 una figura oscura e la sua \"Vita\" scritta da Jocelyn di Furness nel XII secolo \u00e8 tarda e di dubbia autenticit\u00e0.\nIl regno di Alt Clut.\nDopo il 600, informazioni sui britanni di Alt Clut diventano pi\u00f9 frequenti nelle fonti. Tuttavia, gli storici si sono trovati in disaccordo su come interpretarle, producendo anche teorie e interpretazioni molto discordanti le une dalle altre.\nAgli inizi del VII secolo \u00c1ed\u00e1n mac Gabr\u00e1in sarebbe stato il pi\u00f9 potente sovrano della Britannia del nord e il regno di D\u00e1l Riata era all'apice della sua potenza.\nIl soprannome di \u00c1ed\u00e1n nella successiva poesia gallese, Aeddan \"Fradawg\" (cio\u00e8 \"il Perfido\") mostrano che non godeva di buona reputazione presso i britanni di Alt Clut e ci\u00f2 probabilmente perch\u00e9 egli conquist\u00f2 il controllo su Alt Clut. La dominanza di \u00c1ed\u00e1n \ntermin\u00f2 attorno al 604, quando il suo esercito fu sconfitto da \u00c6thelfrith di Bernicia nella battaglia di Degsastan.\nC'\u00e8 chi, sulla base di una prova piuttosto debole, ha supposto che \u00c6thelfrith, il suo successore Edwin e i sovrani di Bernicia e Northumbria che vennero dopo di loro espansero i propri domini nel la Scozia del sud. A sostegno di tale ipotesi ci sarebbero eventi come la conquista dell'Elmet, le guerre nel Galles del nord e con il regno di Mercia, dimostrerebbero come nella prima met\u00e0 del VII secolo l'attivit\u00e0 dei northumbriani si focalizz\u00f2 pi\u00f9 a sud. Negli \"Annali dell'Ulster\" per l'anno 638 si dice: \"la battaglia di Glenn Muiresan e l'assedio di Eten (cio\u00e8 Din Eidyn, l'odierna Edimburgo)\". Secondo alcuni questo episodio andrebbe identificato con una presa di Din Eidyn da parte di Oswald, figlio di \u00c6thelfrith. Tuttavia, gli \"Annali\" non parlano di questa presa e neppure dei northumbriani, cos\u00ec che quest'identificazione \u00e8 piuttosto inconsistente.\nNel 642, gli \"Annali dell'Ulster\" dicono che i britanni di Alt Clut, guidati da Eugein, figlio di Beli, sconfissero gli uomini di D\u00e1l Riata e uccisero Domnall Brecc, nipote di \u00c1ed\u00e1n, nella battaglia di Strathcarron. Questa vittoria \u00e8 ricordata nel poema \"Y Gododdin\".\nCi sono poche altre notizie su Alt Clut per la restante parte del VII secolo, sebbene sia possibile che gli annali irlandesi contengano elementi che potrebbero essere collegati con Alt Clut. Infatti, per l'ultimo quarto del VII secolo sono citate una serie di battaglie, combattute soprattutto sulla costa del mare d'Irlanda, a cui presero parte i britanni, o mercenari o transfughi della Britannia del nord scacciati dagli invasori anglosassoni. Ma esiste anche la possibilit\u00e0 che questi scontri vadano invece inseriti nell'ambito di campagne militari condotte dai sovrani di Alt Clut. Tutti I vicini di Alt Clut (Northumbria, Pittavia e D\u00e1l Riata) inviarono di tanto in tanto eserciti in Irlanda.\nGli \"Annali dell'Ulster\" riportano due battaglie, per gli inizi dell'VIII secolo, combattute tra Alt Clut e D\u00e1l Riata: una a Lorg Ecclet (luogo sconosciuto) nel 711 e l'altra alla \"roccia chiamata Minuirc\" nel 717. In seguito, sempre in quell secolo, il re dei pitti \u00d3engus condusse almeno tre campagne contro Alt Clut, senza successo. Nel 744 i pitti agirono da soli, mentre nel 750 \u00d3engus si sarebbe alleato con Eadberht di Northumbria per portare avanti una campagna in cui Talorgan, fratello di \u00d3engus, fu ucciso, anche se i pitti furono pesantemente sconfitti a opera di Teudebur di Alt Clut, forse a Mugdock, vicino a Milngavie. Eadberht avrebbe conquistato la pianura di Kyle verso il 750, attorno all'odierna Ayr, strappandola forse ad Alt Clut.\nTeudebur mor\u00ec attorno al 752 e fu probabilmente il figlio Dumnagual a fronteggiare un attacco congiunto di \u00d3engus ed Eadberht nel 756. I pitti e I northumbriani assediarono Dumbarton Rock, ottenendo la sottomissione di Dumnagual. Dopo questo evento poco altro si sa su Alt Clut o sui suoi sovrani fino al IX secolo. Alt Clut sarebbe stata presa nel 780, sebbene non si conoscano le circostanze di tale conquista e neppure chi la port\u00f2 a termine. La citt\u00e0 di Dunblane fu presa dagli uomini di Alt Clut nell'849, forse durante il regno di Artgal.\nPeriodo vichingo.\nNell'870 un esercito di vichinghi giunto da Dublino (Irlanda) sotto la guida dei capi Amla\u00edb Conung e \u00cdmar pose per quattro mesi assedi\u00f2 Dumbarton Rock, che alla fine capitol\u00f2. Gli invasori fecero un gran numero di prigionieri. Per l'871 gli \"Annali dell'Ulster\" affermano:\nTra questi c'era Artgal, \"re dei britanni di Strathclyde\", che sarebbe stato ucciso a Dublino nell'872 su istigazione di Causant\u00edn mac Cin\u00e1ed. A lui successe il figlio Run di Alt Clut, che prese in moglie la sorella di Causant\u00edn. Da loro nacque Eochaid, che sarebbe poi divenuto sovrano di Strathclyde, o di Alba.\nA partire da questo periodo il regno fu conosciuto col nome di Strathclyde, che forse riflette lo spostamento del centro del regno a Govan (oggi Glasgow), ma anche con quello di Cumbria e i suoi abitanti come cumbri (e potrebbe anche essere che il regno inglobasse parte dell'odierna regione inglese della Cumbria). Ed \u00e8 probabile che proprio da questa data (e fino, pi\u00f9 o meno, al X secolo) ci sia stata una forte influenza dei norvegesi su Strathclyde, come dimostrerebbero, tra le altre cose, molte tracce archeologiche.\nDa questo momento in poi, e forse da molto prima, il regno di Strathclyde fu soggetto alla periodica dominazione dei sovrani di Alba. Tuttavia, la vecchia idea secondo cui gli eredi al trono scoto regnarono su Strathclyde, o su Cumbria come fosse loro appannaggio non trova in realt\u00e0 un grande supporto. Quindi, non va esagerata la visione di un periodo di controllo scoto, mentre \u00e8 probabile che questa fase vide la forte presenza di insediamenti vichinghi e vichingo-gaelici, com'\u00e8 dimostrato dalla toponomastica.\nSecondo la tradizione, dopo la deposizione di Eochaid, gli uomini di Strathclyde che rifiutarono di unirsi agli inglesi si recarono nel Gwynedd (regno del Galles settentrionale. Al loro arrivo, furono accolti da Anarawd ap Rhodri, che aiutarono in battaglia contro i sassoni. Questa presunta migrazione di un gruppo di nobili di Strathclyde, attorno all'890, spiegherebbe il crescente culto di san Kentigern nel Galles del nord. Un altro indizio a supporto della teoria della migrazione sarebbe la presenza della genealogia di Rhun ab Arthgal nella tradizione gallese. Infine, il poema \"Y Gododdin\" potrebbe essere giunto in Galles proprio con gli esiliati di Strathclyde.\nIn seguito, al tempo di Edoardo il Vecchio e di Atelstano, i sovrani del Wessex estesero il loro potere nel nord e Atelstano sconfisse gli uomini dello Strathclyde nel 934 e poi di nuovo, ma stavolta insieme agli scoti e ai vichingo-gaelici di Dublino, nella battaglia di Brunanburh (937).\nDopo questa battaglia, Domnall mac E\u00f3gain divenne sovrano di Strathclyde (circa 937-971), forse messo sul trono da Malcolm I di Scozia a cui re Edmondo del Wessex aveva lasciato lo Strathclyde. Domnall mor\u00ec durante un pellegrinaggio a Roma (975): durante questo periodo il regno di Strathclyde si sarebbe esteso verso sud, nell'odierna Cumbria inglese, anche se ci\u00f2 non \u00e8 per nulla certo.\nLa fine di Strathclyde.\nL'effettiva indipendenza di Strathclyde termin\u00f2 con la morte di Eogan II di Strathclyde (nel 1018 nella battaglia di Carham) o comunque prima del 1054, quando il regno sembra effettivamente cadere sotto il dominio degli scoti, molto probabilmente al tempo di re Malcolm III di Scozia (morto nel 1034).\nNel 1054, il sovrano inglese Edoardo il Confessore invi\u00f2 l\u2019\"Earl\" Siward, conte di Northumbria contro gli scoti di re Mac Bethad mac Findl\u00e1ich, per rimettere sul trono di Strathclyde M\u00e1el Coluim, \"figlio del re cumbri\". Secondo alcuni storici M\u00e1el Coluim sarebbe in realt\u00e0 il tardo sovrano scoto Malcolm III di Scozia (M\u00e1el Coluim Cenn M\u00f3r). Non si sa per quanto tempo M\u00e1el Coluim rest\u00f2 \"re dei cumbri\".\nComunque nel corso degli Anni \u201870 dell'XI secolo, se non anche prima, durante il regno di Malcolm III di Scozia, gli scoti sembrano controllare di nuovo Strathclyde. Ormai questo regno era diventato un appannaggio, come dimostra il fatto che il re Alessandro I di Scozia lo concesse al fratello Davide (il futuro re Davide I) nel 1107."}
{"id": "343589", "revid": "2143467", "url": "https://it.wikipedia.org/wiki?curid=343589", "title": "Corocotta", "text": " \nLa corocotta (o crocotta, o crocuta), \u00e8 un cane-lupo mitologico dell'India o dell'Etiopia, acerrimo nemico dell'uomo e del cane, descritto da Plinio il Vecchio nella sua \"Naturalis historia\" (libro VIII, capitolo 30).\nCaratteristiche.\nPlinio descrive la crocotta come un animale dalla forza incredibile e con la capacit\u00e0 di digerire istantaneamente le sue prede.\nSecondo Plinio, l'accoppiamento di una crocotta con un leone poteva generare la leucrotta (leucrota, leucrocuta, leucrocotta, o leocrocotta), un'altra terribile fiera in grado di imitare la voce umana per attirare gli uomini.\nEntrambi gli animali sono stati successivamente descritti in numerosi bestiari, oltre che nel \"Manuale di zoologia fantastica\" di Borges. Oggi sappiamo che la corocotta, cos\u00ec ampiamente descritta negli evi epici, altri non \u00e8 se non la iena macchiata (il cui nome scientifico \u00e8 \"Crocuta crocuta\", parola che ha una notevole assonanza con il termine \"Corocotta\").\nOrigine del nome.\nAttualmente il termine \"Crocuta\" rappresenta il nome scientifico della Iena Ridens, ed era una volta preminentemente reputato un prestito dal latino \"crocutus\", traducibile con \"color zafferano\", in riferimento al colore del mantello della bestia mitologica, in periodo classico e medioevale non distinta dall'animale reale. Studi successivi hanno poi evidenziato la fallacit\u00e0 di questa teoria, dato che la pronuncia corretta del prestito latino sarebbe dovuta essere \"Croc\u0101ta\", e la parola non fu mai usata con questa accezione dalle fonti Greco-Romane.\n\"Crocuta\" in realt\u00e0 \u00e8 una parola che deriva del greco \u039a\u03c1\u03bf\u03ba\u03cc\u03c4\u03c4\u03b1\u03c2 (\"Krokottas\"), a sua volta derivata dal sanscrito \"ko\u1e6d\u1e6dh\u00e2raka\", ancora una volta proveniente da \"krosh\u1e6duka\" (entrambe le parole volte ad indicare lo sciacallo dorato)."}
{"id": "343590", "revid": "1442080", "url": "https://it.wikipedia.org/wiki?curid=343590", "title": "Fugazi (Marillion)", "text": "Fugazi \u00e8 il secondo album in studio del gruppo musicale britannico Marillion, pubblicato il 12 marzo 1984.\nDescrizione.\nIl cantante e paroliere del gruppo dell'epoca, Fish, spieg\u00f2 che il termine \"Fugazi\" era un'espressione gergale usata dai soldati statunitensi nella Guerra del Vietnam (in effetti si tratta di un acronimo per \"Fucked Up, Got Ambushed, Zipped In\", \"fottuto, preso in imboscata, bloccato\").\nL'album fu preparato in un momento di tensione, dopo l'espulsione del batterista del disco d'esordio \"Script for a Jester's Tear\", Mick Pointer, alla fine sostituito da Ian Mosley. Anche la produzione non fu apprezzata dai membri del gruppo. Tuttavia, \"Fugazi\" ebbe un discreto successo e contribu\u00ec a consolidare la visibilit\u00e0 del gruppo sulla scena internazionale, esplosa poi con il successivo \"Misplaced Childhood\". Il primo singolo \"Punch and Judy\" (il dramma del divorzio raccontato attraverso il riferimento al giullare Punch del teatro dei burattini inglese e alle sue crudelt\u00e0 verso la moglie) ottenne un buon successo, ma diversi altri brani (soprattutto il secondo singolo \"Assassing\" e la title-track) sarebbero poi diventati veri e propri classici del gruppo.\nNel 1998 l'album \u00e8 stato ripubblicato in edizione rimasterizzata e con l'aggiunta di un secondo CD contenente B-side e demo. I Marillion hanno dichiarato che la nuova masterizzazione ha risolto la maggior parte dei problemi della produzione originale."}
{"id": "343592", "revid": "124123", "url": "https://it.wikipedia.org/wiki?curid=343592", "title": "Shizuto Masunaga", "text": "Allievo di Namikoshi Sensei, insegna per una decina d'anni psicologia clinica alla Nippon Shiatsu School di Tokyo, successivamente si distacca da Namikoshi fondando lo Iokai Shiatsu Center. Questa scuola ha avuto, negli anni '70 e '80, maggiore diffusione in Europa piuttosto che in Giappone.\nShizuto Masunaga \u00e8 deceduto a 58 anni a causa di un cancro colorettale.\nLo stile Shiatsu Masunaga.\nMasunaga ha sviluppato, integrandolo con le conoscenze della fisiologia Occidentale, un suo personale sistema di Shiatsu chiamato \"Zen Shiatsu\" i cui contenuti sono oggi considerati di fondamentale importanza nell'economia di questa disciplina; le principali \"novit\u00e0\" introdotte da Masunaga, rispetto allo shiatsu ancora legato alla MTC (medicina tradizionale cinese) riguardano:\nVoci correlate.\nShiatsu"}
{"id": "343593", "revid": "1516566", "url": "https://it.wikipedia.org/wiki?curid=343593", "title": "Controcomposta", "text": "Controcomposta \u00e8 un termine utilizzato in araldica per indicare una bordura composta quando questa circondi uno scudo fasciato con i colori delle fasce alternati con quelli degli scacchi della bordura.\nIl termine si pu\u00f2 impiegare anche se lo scudo \u00e8 palato e sono i colori dei pali ad essere alternati con quelli della bordura."}
{"id": "343594", "revid": "466539", "url": "https://it.wikipedia.org/wiki?curid=343594", "title": "Siluro a lenta corsa", "text": "Il siluro a lenta corsa, sigla SLC, conosciuto anche come \"maiale\", fu un sommergibile tascabile di forma simile a un siluro, adatto a trasportare, a bassa velocit\u00e0, due operatori muniti di respiratori subacquei autonomi e una carica esplosiva da applicare occultamente alla carena della nave avversaria all'ormeggio.\nVenne usato dalla X\u00aa Flottiglia MAS della Regia Marina italiana durante la seconda guerra mondiale per azioni di sabotaggio contro navi nemiche, spesso ancorate in porti militarmente difesi.\nStoria.\nIl siluro a lenta corsa (detto comunemente \"maiale\") \u00e8 derivato dalla mignatta di Raffaele Rossetti, usata nella prima guerra mondiale per affondare la corazzata austriaca Viribus Unitis.\nQuesto progetto di derivazione fu ideato nel 1935 dai capitani del Genio Navale palombaro Teseo Tesei ed Elios Toschi. Teseo Tesei mor\u00ec successivamente in azione con un suo \"maiale\" a Malta. I primi due prototipi di SLC furono testati nell'ottobre 1935, a La Spezia alla presenza di Mario Falangola che dirigeva all'epoca l'Ispettorato Sommergibili.. Falangola ne fu talmente entusiasta da commissionare la costruzione di altri due Slc. Nel 1939 il reparto della marina che si addestrava all'uso del SLC fu trasferito in una base segreta situata a Bocca di Serchio; proprio sul Serchio e nel tratto di mare antistante la foce del fiume, nel corso di ripetuti test di addestramento, l'arma fu perfezionata (vedi anche Mario Giorgini e Gino Birindelli). \nIl 19 dicembre 1941 i maiali (usati dalla X\u00aa Flottiglia MAS) effettuarono la loro azione pi\u00f9 nota, l'affondamento delle navi da battaglia britanniche HMS \"Valiant\" e HMS \"Queen Elizabeth\". I militari italiani, per riuscire a fornire questi siluri alle numerose basi segrete (un esempio \u00e8 la base dell'\"Olterra\"), facendoli passare inosservati, dovevano smontarli e trasportarne i vari pezzi separatamente fino a destinazione, dove poi venivano rimontati.\nNumerose azioni militari furono compiute dai maiali nel corso della seconda guerra mondiale, anche da parte degli inglesi che crearono i \"Chariots\" copiandoli dagli esemplari italiani catturati, ma anche come i Kaiten della Marina imperiale giapponese nelle fasi finali della seconda guerra mondiale intraprendendo attacchi suicidi.\nCaratteristiche.\nI primi siluri a lenta corsa elaborati poco prima dello scoppio della seconda guerra mondiale, erano lunghi 7,30\u00a0m e avevano un motore elettrico di 1,6\u00a0hp di potenza; l'alimentazione era fornita da una batteria d'accumulatori. La velocit\u00e0 massima era di 3 nodi con un'autonomia di circa 15 miglia alla velocit\u00e0 di 2,5 nodi.\nIl trasportatore era dotato di timoni di profondit\u00e0 e di direzione, di casse assetto e di strumentazione comprendente una bussola magnetica, un profondimetro, un orologio, un voltmetro, due amperometri ed una livella a bolla d'aria per il controllo dell'assetto longitudinale.\nIl trasportatore era costituito da tre sezioni: nella prima, di forma arrotondata per favorire la navigazione del mezzo, era collocata la carica (230\u00a0kg circa di tritolite) con i relativi congegni di scoppio. Tale parte, chiamata testa di servizio, veniva staccata dal resto del mezzo e applicata sotto la chiglia della nave.\nLa parte centrale, di forma cilindrica denominata corpo centrale, conteneva le batterie ed esternamente le strutture sulle quali erano ricavati i posti per i due operatori.\nNella terza, di forma tronco conica denominata coda, era alloggiato il motore e l'armatura che portava le eliche e i timoni.\nProfilo d'attacco.\nI siluri a lenta corsa sono chiusi in appositi cilindri a tenuta stagna, disposti sulla coperta del sommergibile avvicinatore, all'interno del quale si trovano gli assaltatori. Per mettere in mare i siluri a lenta corsa, il sommergibile deve avvicinarsi il pi\u00f9 possibile al porto nemico, tenendo conto delle difficolt\u00e0 naturali e di quelle costituite dalla difesa nemica.\nUsciti dal sommergibile gli uomini estraggono i siluri a lenta corsa dai cilindri e si accertano che non abbiano subito danni durante la navigazione. Quindi procedono con gli stessi verso l'imboccatura del porto seguendo le indicazioni della bussola luminosa.\nDurante l'avvicinamento l'equipaggio tiene la testa fuor d'acqua per orientarsi e per respirare l'aria naturale; intanto la velocit\u00e0 viene ridotta all'avvicinarsi del raggio di sorveglianza delle sentinelle nemiche. In caso di pericolo, il siluro a lenta corsa compie una rapida immersione sparendo sott'acqua.\nAll'imboccatura del porto si trova solitamente una rete di protezione, per oltrepassare la quale il \"maiale\" cerca un varco sottostante, se esiste, oppure viene creato sollevando la rete o tagliandola, con strumenti appositi (\"alza-rete\" e \"taglia-rete\"). Una volta all'interno del porto, a bassa velocit\u00e0 e con mezza testa fuor d'acqua (\"quota occhiali\") l'SLC si dirige verso il bersaglio assegnato (una nave) fino ad avvicinarsi ad una trentina di metri, dopo di che si immerge fin sotto la nave. Qui emerge lentamente fino a toccare la carena della nave bersaglio. \nMentre il pilota controlla il \"maiale\", il secondo uomo procede a collocare una cima, fissata tramite tenaglie a vite alle due alette di rollio che stanno su ciascun fianco della carena. Una volta fissata la cima, il secondo stacca la testa del \"maiale\", dove si trova la carica con 300\u00a0kg di esplosivo, e la collega alla cima, sotto la carena della nave bersaglio, regolando la spoletta ad orologeria per le seguenti due ore e mezzo.\nDopo di che, l'equipaggio si allontana con il SLC emergendo lentamente e torna al sommergibile avvicinatore."}
{"id": "343595", "revid": "45951", "url": "https://it.wikipedia.org/wiki?curid=343595", "title": "Imprese", "text": ""}
{"id": "343598", "revid": "83531", "url": "https://it.wikipedia.org/wiki?curid=343598", "title": "Carlo Marsuppini", "text": "Biografia.\nOttenne l'importante incarico alla morte di Leonardo Bruni, col quale condivide l'onore di un monumento in Santa Croce. Alla morte del padre Gregorio (1444) commission\u00f2 a Filippo Lippi la pala \"Incoronazione della Vergine\" (detta \"Incoronazione Marsuppini\", ora alla Pinacoteca vaticana a Roma) per il convento degli Olivetani ad Arezzo.\nTra le sue opere una traduzione latina della \"Batracomiomachia\" e una di brani dell\"'Iliade\"; e alcuni carmi latini.\nDue figli di Carlo Marsuppini, Cristoforo e Carlo junior, appaiono come personaggi nel \"Commentarium in Convivium Platonis de Amore\" (\"Commentario al \"Simposio\" di Platone\") di Marsilio Ficino."}
{"id": "343603", "revid": "11959", "url": "https://it.wikipedia.org/wiki?curid=343603", "title": "Saffaridi", "text": "La dinastia saffaride fu, a partire dal IX secolo, a capo di un emirato centrato attorno al Sistan, regione situata lungo l'attuale confine iraniano-afgano, ed ebbe come capitali Zaranj, in Afghanistan, e Shiraz, in Iran.\nCapostipite della dinastia fu Ya'qub ibn al-Layth al-Saffar, che era stato un umile artigiano del rame (\"saffar\") prima di diventare un signore della guerra ed assumere il controllo del Sistan. Da qui cominci\u00f2 un'aggressiva campagna di espansione territoriale che lo port\u00f2 alla conquista di Kabul, Herat, Kerman e Shiraz. Alla sua morte il suo impero si estendeva dalla regione di Fars, nell'Iran occidentale, al Sind, nell'India settentrionale. \nGli succedette il figlio 'Amr ibn al-Layth, che fu sconfitto e catturato dai Samanidi, ai quali fu costretto a cedere i propri domini, conservando il solo Sistan. La dinastia, dopo \u02bfAmr, fu vassalla dei Samanidi e dei loro successori fino alla sua definitiva estinzione."}
{"id": "343604", "revid": "104458", "url": "https://it.wikipedia.org/wiki?curid=343604", "title": "H\u00e4utligen", "text": "H\u00e4utligen (toponimo tedesco) \u00e8 un comune svizzero di 255 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "343610", "revid": "104458", "url": "https://it.wikipedia.org/wiki?curid=343610", "title": "Freimettigen", "text": "Freimettigen (toponimo tedesco) \u00e8 un comune svizzero di 484 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "343611", "revid": "37401", "url": "https://it.wikipedia.org/wiki?curid=343611", "title": "Regno del nord", "text": ""}
{"id": "343614", "revid": "104458", "url": "https://it.wikipedia.org/wiki?curid=343614", "title": "Oberdiessbach", "text": "Oberdiessbach (toponimo tedesco; fino al 1870 Diessbach ) \u00e8 un comune svizzero di 3\u00a0523 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nStoria.\nNel 1818 ha inglobato il comune soppresso di Glasholz, nel 1887 quello di Hauben, 2010 quello di Aeschlen e 2014 quello di Bleiken bei Oberdiessbach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nOberdiessbach \u00e8 servito dall'omonima stazione sulla ferrovia Burgdorf-Thun.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "343618", "revid": "6923", "url": "https://it.wikipedia.org/wiki?curid=343618", "title": "Rosso Falun", "text": "Rosso Falun (in svedese \"Falu r\u00f6df\u00e4rg\", pronuncia ) \u00e8 un colore rosso scuro usato frequentemente in Svezia per verniciare le case di legno.\nIl colore deriva dalla miniere di rame di Falun, nella contea di Dalarna, Svezia centrale.\nIl colore pu\u00f2 differire lievemente a seconda dell'ossidazione variando da un rosso scurissimo fino a un rosso chiaro. Nel tempo sono state usate diverse tonalit\u00e0 a seconda del gusto dell'epoca.\nLa vernice \u00e8 composta da acqua, farina di segale, olio di semi di lino e residuo delle miniere di rame di Falun contenente composti di rame, zinco, silicati e ossido di ferro."}
{"id": "343621", "revid": "110157", "url": "https://it.wikipedia.org/wiki?curid=343621", "title": "Aeschlen", "text": "Aeschlen (toponimo tedesco; ) \u00e8 una frazione di 305 abitanti del comune svizzero di Oberdiessbach, nel Canton Berna (regione di Berna-Altipiano svizzero, circondario di Berna-Altipiano svizzero).\nStoria.\nGi\u00e0 comune autonomo appartenente al distretto di Konolfingen, che si estendeva per 4,9\u00a0km\u00b2 e che comprendeva anche le frazioni di Bareichten e Bittmoos, 2010 \u00e8 stato accorpato a Oberdiessbach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "343628", "revid": "2016868", "url": "https://it.wikipedia.org/wiki?curid=343628", "title": "Paulina Rubio", "text": "Fra gli artisti messicani di maggior successo di sempre, nel corso della sua carriera ha venduto oltre 15 milioni di album e ottenuto premi prestigiosi come i Premio Lo Nuestro e Latin Billboard Music Awards, oltre ad ottenere nomination a Grammy e Latin Grammy. Ha inoltre preso parte a trasmissioni televisive a tema musicale come The X Factor e La Banda. Forbes Messico l'ha inclusa nella lista delle 50 donne pi\u00f9 influenti della nazione nel 2012 e nel 2013.\nBiografia.\nSuo padre, Enrique Rubio Gonz\u00e1lez (1943-2011), era un avvocato di origine spagnola; Sua madre \u00e8 Susana Dosamantes, un'attrice messicana consacrata. Dosamantes aveva vissuto a Guadalajara, Jalisco fino all'adolescenza quando decise di diventare un'attrice cinematografica e, poco prima della nascita di Rubio, divenne uno dei sex symbol pi\u00f9 popolari degli anni '70 in Messico. Il fratello minore di Rubio, Enrique Rubio Jr., \u00e8 un importante avvocato e persona mondana, mentre la sua sorellastra Ana Paola Rubio si tiene lontana dai riflettori. La sua eredit\u00e0 musicale viene dalla nonna e dalla bisnonna, rispettivamente cantante e pianista mezzosoprano. I suoi bisnonni erano originari della Spagna e del Portogallo, e fin da piccola trascorreva due o tre mesi all'anno in Europa, visitando i parenti. Il resto dell'anno risiedeva tra il Messico e Los Angeles. Da piccola \"cresce nel mezzo di un mondo artistico circondato da macchine fotografiche, luci e scenografie\".\nComincia a sviluppare la sua vocazione artistica nel 1980, quando entra nel Centro de Capacitaci\u00f3n Art\u00edstica dell'emittente messicana \"Televisa\", dove selezionano un gruppo di giovani al fine di lanciarli nel mondo della musica. Il 30 aprile 1982 viene scelta per entrare nel gruppo Timbiriche, nel quale canta per un periodo di nove anni, insieme ad altri bambini, tra i quali Eduardo Capetillo, Sasha Sokol e Thal\u00eda.\nAppoggiata dal cantante spagnolo Miguel Bos\u00e9, che \u00e8 la guida del gruppo e, con la volont\u00e0 di divenire una grande cantante, porta avanti la sua preparazione professionale, alternando il suo lavoro nel gruppo con corsi privati di jazz, canto e vocalit\u00e0. Nel 1982 debutta col gruppo, insieme al quale registra undici album che riscuotono successo in Messico e in tutta l'America Latina; l'album \"Timbiriche 7\" batte tutti i record di vendita: il disco si pone infatti tra i dieci dischi in lingua spagnola pi\u00f9 venduti della storia della musica latina.\nGli anni '90.\nNel 1990 decide di abbandonare il gruppo per lanciarsi come solista. Frequenta corsi di canto e vocalit\u00e0 a Los Angeles, sviluppando qualit\u00e0 che le sarebbero poi tornate utili nella sua carriera da solista.\nNel 1991 si trasferisce in Spagna per firmare il suo primo album da solista, \"La chica dorada\", con la produzione di Miguel Blasco, che le far\u00e0 ottenere un disco di platino.\nNel 1993 pubblica il suo secondo disco, \"24 kilates\", continuando sullo stesso stile dell'album di debutto, e nel 1994 partecipa al Festival di Vi\u00f1a del Mar, in Cile, come ospite.\nNel gennaio 1995 presenta simultaneamente in diciotto Paesi, l'album \"El tiempo es oro\", dal quale sono estratti i singoli \"Te dar\u00eda mi vida\" e \"Nada de ti\". L'album \"Planeta Paulina\" del 1996, lanciato dal singolo \"Enamorada\", ottenne un buon successo di critica e di pubblico con un milione e mezzo di copie vendute; la Rubio decide tuttavia di abbandonare la casa discografica EMI Capitol per divergenze artistiche e di prendersi una pausa che durer\u00e0 quattro anni. La sua unica partecipazione su un palco sar\u00e0 in occasione del tour \"Reencuentro\", con il vecchio gruppo Timbiriche.\n\"Paulina\" (1999-2001).\nCon la casa discografica Universal Music, nell'agosto 1999, lancia il brano \"Vive el verano\", il suo primo successo dalla separazione con la EMI.\nIl 23 aprile 2000, con il singolo \"Lo har\u00e9 por ti\", lancia il suo quinto album in studio, \"Paulina\", che contiene il singolo \"Y yo sigo aqu\u00ed\". A questo disco, nel quale si mescolano sonorit\u00e0 pop, rock, rancheras e hip-hop, la cantante messicana ha lavorato un paio di anni. L'album vende oltre quattro milioni di copie a livello mondiale, diventando il pi\u00f9 venduto secondo la rivista \"Billboard\", oltre a ottenere la nomination al Grammy Latino e molti altri premi. In Spagna le vengono per questo riconosciuti un doppio disco d\u2019oro ed i Premi Onda e Amigo come \"Migliore artista femminile dell'anno 2001\".\n\"Border Girl\" (2002-2003).\nIl grande successo del disco spinge la Universal Records a cominciare le registrazioni di un primo disco in lingua inglese, \"Border Girl\", lanciato il 18 giugno 2002. Il suo singolo \"Don't Say Goodbye\" sale fino alla posizione 41 della lista di Billboard.\nQuesto album la porta in diverse parti del mondo, come al Festival di Sanremo ed al Festivalbar in Italia, ma anche in Venezuela ed in Cile al Festival di Vi\u00f1a del Mar. In Giappone le consegnano il disco d'oro per le centomila copie vendute. Dopo il suo primo singolo, seguono \"Sexual Lover\" e \"Casanova\", che arriva in prima posizione nella classifica russa.\nLa Rubio si guadagna la copertina della rivista \"Rolling Stone\" e l'album \"Border Girl\" raggiunge il milione di copie vendute a livello mondiale.\nIn questo periodo ha modo di lavorare con diversi interpreti, come Ronan Keating, Coti Sorokin ed Emilio Estefan, nonch\u00e9 con i gruppi Control Machete, Los Tetas e Bacilos.\n\"Pau-Latina\" (2004-2005).\nNel 2004 torna con un nuovo album in spagnolo, \"Pau-Latina\", con un mix di sonorit\u00e0 latine, spagnole e gitane, ma mariachi, batucada, reggaeton, dance, hip-hop e rock.\nIl primo singolo \"Te quise tanto\", scritto dalla Rubio insieme all'argentino Sorokin, si colloca al primo posto sia nella classifica della rivista Billboard, sia nel Record Report venezuelano, essendo stata la canzone pi\u00f9 trasmessa nel 2004 dalle radio del Venezuela. Seguono i singoli \"Algo Tienes\" e \"Dame otro tequila\". Il disco vende oltre tre milioni di copie a livello mondiale.\n\"Ananda\" (2006-2009).\nNel settembre 2006 lancia il suo nuovo album in spagnolo, intitolato \"Ananda\", il cui primo singolo estratto \u00e8 \"Ni una sola palabra\", composto da un componente del gruppo spagnolo La Oreja de Van Gogh. Con questo album, la cantante torna in vetta alle classifiche spagnole, latino-americane e statunitensi. Nel febbraio del 2007, esce il suo nuovo singolo \"Nada puede cambiarme\" che vede la partecipazione dell'ex-chitarrista dei Guns N' Roses, Slash, seguito dal singolo \"Nena\", scritto in collaborazione con Bos\u00e9, e contenuto nel \"Best of\" dello spagnolo \"Papito\". Questa canzone \u00e8 il primo singolo dell'album che contiene altre collaborazioni con artisti di livello internazionale come Julieta Venegas e Shakira. Nell'estate dello stesso anno, intraprende un tour che tocca anche l'Italia con un concerto a Milano il 31 luglio; nel frattempo esce il nuovo singolo del suo ultimo album, \"Ay\u00fadame\".\n\"Gran City Pop\" (2009-2010).\nIl suo nono album in studio, \"Gran City Pop\", viene pubblicato il 23 giugno 2009 dall'etichetta Universal Music. L'album era atteso dopo l'estate del 2008 e debutta in Messico, in Colombia e nell'America centrale al primo posto delle classifiche di vendita ancor prima di lanciare il primo singolo, e raggiunge il Billboard Hot Latin Songs. Appena una settimana dopo la pubblicazione, l'album ottiene il disco di platino negli Stati Uniti d'America e Porto Rico, e quello d'oro in Messico. L'album vende pi\u00f9 di trecentomila copie in tutto il mondo.\n\"Brava! e Pau Factor\" (2011-2013).\nIl decimo album\" Brava!\" \u00e8 stato pubblicato il 15 novembre 2011 negli Stati Uniti e il 29 novembre in Spagna. L'album contiene le hit \"Me gustas tanto\", \"Me voy\" e \"Boys Will Be Boys\", primo singolo in inglese della cantante dal 2002.\nL'album \u00e8 stato ripubblicato in edizioni speciali con nuove canzoni; il titolo della riedizione \u00e8 stato \"Bravisima\" e \"Brava Reloaded\" a seconda dei mercati, nel 2012.\nIn questo periodo la cantante si dedica intensamente anche alla televisione, partecipando come giudice all'edizione messicana de \"La Voz\", all'edizione statunitense de \"La Voz Kids\" e de La Banda infine, nel 2013, a X Factor Usa.\nProprio in concomitanza alla sua partecipazione a X Factor viene pubblicata nel 2013 la raccolta \"Pau Factor\" negli Stati Uniti, contenente i successi dal 2000 al 2012.\n\"Deseo\" (2015-2019).\nL'undicesimo album \u00e8 stato pubblicato il 14 settembre 2018, dopo ben sette anni dall'ultimo album di studio e dopo vari annunci di una sua imminente pubblicazione. Gi\u00e0 nel 2014 Paulina annunciava un nuovo singolo, di genere \"La Bomba\", \"Cuanto Te Quiero\" . La canzone fu eseguita live in alcuni concerti, ma la sua pubblicazione come primo singolo del nuovo album, ancora senza titolo, fu cancellata. La canzone far\u00e0 parte della pubblicazione del 2018. Nel Febbraio 2015 usciva sul mercato il singolo di Paulina in collaborazione con il gruppo colombiano Morat, all'epoca sconosciuto, \"Mi Nuevo Vicio\", che divent\u00f2 un successo in Spagna ed in Messico, raggiungendo rispettivamente la prima e la sedicesima posizione delle classifiche ufficiali. Il singolo ottenne inoltre la certificazione Doppio Platino in Spagna per le 80,000 copie vendute.\nNel 2016 e nel 2018 vennero pubblicati i successivi tre singoli dell'album, \"Si Te Vas\", \"Me Quema\" e \"Desire (Me Tienes Loquita)\". Il quinto singolo, \"Suave Y Sutil\" veniva pubblicato poco prima dell'uscita dell'album, il 7 settembre 2018.\nNel 2019 l'album \u00e8 stato ripubblicato nella Edizione Speciale, contenente nuove canzoni, tra le quali il sesto singolo dell'album \"Ya No Me Enga\u00f1as\". La cantante ha confermato in un'intervista che il settimo singolo \"Dame Mas\", previsto per la seconda met\u00e0 del 2019, fu cancellato dalla casa discografica a registrazione del relativo video gi\u00e0 avvenuta.\nLa cantante ha partecipato come giurato dell'edizione spagnola de \"La Voz\" nel 2019.\nAttivit\u00e0 da artista indipendente rtista indipendente (2020-presente).\nDopo la pubblicazione dell'album \"Deseo\", Paulina Rubio ha pubblicato due singoli come artista indipendente, non legati alla casa discografica Universal Music, \"Si Supieran\" e \"De Que Sirve\". \u00c8 stato annunciato un nuovo singolo, in collaborazione con il produttore Maffio. La collaborazione con la cantante messicana Alejandra Guzman, \"Ni tu ni nadie\" \u00e8 stata invece cancellata, ma il video \u00e8 stato pubblicato su YouTube nella primavera del 2020.\nIl 20 Marzo 2020 ha pubblicato, in collaborazione con il cantante messicano Raymix il singolo T\u00fa Y Yo, di genere electrocumbia, che ha raggiunto la prima posizione della chart messicana Monitor Latino, detendendola, ad oggi per ben otto settimane. Si tratta del singolo di maggior successo della cantante da \"Mi nuevo vicio\" del 2015.\nLa carriera di attrice.\nLa Rubio \u00e8 conosciuta in Messico anche come attrice. Nel 1988 debutta nella telenovela \"Pasi\u00f3n y poder\"; in seguito \u00e8 protagonista di \"Vaselina\", versione spagnola del musical \"Grease\", insieme agli altri membri del gruppo Timbiriche.\nNel 1990 \u00e8 protagonista della telenovela \"Baila conmigo\". Nel 1994 debutta nel cinema messicano con il film \"B\u00e9same en la boca\" e nel 1995 \u00e8 nel cast della telenovela \"Pobre Ni\u00f1a Rica\".\nAppare in una puntata di \"Jane the Virgin\" come guest star.\nStile e influenze musicali.\nI suoi riferimenti musicali sono Miguel Bos\u00e9 e Madonna.\nVita privata.\nIl 30 aprile 2007 ha sposato l'impresario spagnolo Nicolas \"Colate\" Vallejo Najera da cui si \u00e8 separata a marzo 2012. Nel novembre 2010 \u00e8 diventata madre, e il figlio si chiama Andre\u00e0s Nicolas Vallejo-Rubio. Nel 2016, all'et\u00e0 di quarantacinque anni, ha dato alla luce il suo secondogenito, Eros, il cui padre \u00e8 il cantante messicano Gerardo Bazua. La coppia si \u00e8 lasciata alla fine del 2017. La cantante vive a Miami, nella villa \"Ananda\", progettata dall'architetto spagnolo Ricardo Bofil jr, per lungo tempo fidanzato di Paulina tra la met\u00e0 degli anni 90 ed i primi anni 2000."}
{"id": "343637", "revid": "104458", "url": "https://it.wikipedia.org/wiki?curid=343637", "title": "Herbligen", "text": "Herbligen (toponimo tedesco) \u00e8 un comune svizzero di 587 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "343647", "revid": "120079621", "url": "https://it.wikipedia.org/wiki?curid=343647", "title": "Rogue (videogioco)", "text": "Rogue \u00e8 un videogioco per computer di esplorazione del sottosuolo, apparso nel 1980 circa sui mainframe Unix, poi riedito in versione definitiva nel 1983 e votato da \"PC World Magazine\" come il sesto miglior gioco per PC di tutti i tempi, nonostante abbia la grafica composta unicamente da caratteri di testo e codice ASCII. \nHa ispirato una classe di giochi derivati noti collettivamente come \"roguelike\" ovvero \"stile Rogue\", \"alla Rogue\". Alcuni dei membri di questo genere di gioco includono \"Hack\" e il suo successore \"NetHack\", \"Larn\", \"Moria\", \"ADOM\" e \"Angband\".\nModalit\u00e0 di gioco.\nIl giocatore assume il ruolo di un avventuriero tipico dei giochi di ambientazione fantasy come \"Dungeons &amp; Dragons\".\nIl personaggio inizia dal livello pi\u00f9 superficiale di un enorme antro sotterraneo, pieno di mostri e di tesori. L'obiettivo \u00e8 di combattere per raggiungere il 26\u00ba livello dei sotterranei, recuperare l'Amuleto di Yendor e tornare in superficie.\nFino al ritrovamento dell'amuleto il giocatore non pu\u00f2 risalire le scale che ha usato per scendere. Contrariamente a molti dei videogiochi d'avventura suoi contemporanei, per\u00f2, ogni livello \u00e8 generato casualmente, dalla mappa dei singoli livelli ai mostri e ai tesori ivi contenuti, fino alla stessa funzione dei tesori \u2013 ad esempio in una partita la pozione gialla pu\u00f2 essere una pozione di cura e in un'altra una pozione di velocit\u00e0, rendendo necessaria ogni volta una cauta sperimentazione\u00a0\u2013 il che rende ogni partita unica. La grafica di questo gioco \u00e8 composta interamente da caratteri ASCII; per questo i mostri sono rappresentati dalle lettere dell'alfabeto, dalla A di Aquator alla Z di Zombie.\n\"Rog-O-Matic\".\nL'input e l'output del programma originale \u00e8 basato su un'interfaccia a terminale ed \u00e8 relativamente semplice, in Unix, ridirezionare l'output verso un altro programma. Prima dell'introduzione della funzione \"save\" nelle versioni ritoccate del gioco, nessun umano lo aveva mai completato: ci riusc\u00ec invece un programma di questo tipo, \"Rog-O-Matic\", sviluppato nel 1981 per giocare e vincere il gioco, da quattro studenti del dipartimento di informatica della Carnegie-Mellon University di Pittsburgh: Andrew Appel, Leonard Harney, Guy Jacobson e Michael Loren Mauldin.\nKen Arnold, uno degli autori, disse che \"sicuramente ogni versione successiva di Rogue avrebbe aggiunto nuove caratteristiche per battere Rogue-O-Matic.\""}
{"id": "343653", "revid": "62004", "url": "https://it.wikipedia.org/wiki?curid=343653", "title": "Lanciotto Ballerini", "text": "Biografia.\nNacque a Campi Bisenzio il 15 agosto 1911 da una famiglia di macellai e la sua giovent\u00f9 fu caratterizzata da un'intensa attivit\u00e0 sportiva nel campo pugilistico, ove consegu\u00ec buoni risultati, diventando campione dei pesi medi italiano nella categoria primi pugni nel 1929.\nDagli anni trenta, la sua vita fu segnata dalle avventure militari dell'Italia fascista, che portarono Lanciotto a partecipare alla guerra di Etiopia (1935-36) dove ricevette una medaglia al merito ed il grado superiore per aver salvato la vita dei suoi commilitoni durante un attacco nemico, al suo rientro in Patria fu festeggiato come un eroe ed i fascisti gli fecero dono della tessera che lui prontamente rifiut\u00f2. Nel 1939 fu richiamato anche per l'occupazione dell'Albania (1939).\nScoppiata la seconda guerra mondiale, Ballerini fu inviato con le truppe di occupazione in Grecia ed Jugoslavia 1940/1943, fu rimpatriato nel giugno 1943 per dolori reumatici causati dai disagi patiti nel fronte di guerra, in Iugoslava si distingue per aver avvertito le popolazioni civili di allontanarsi dalle zone di operazioni belliche: la notte di nascosto usciva dal campo ed avvertiva i villaggi che il giorno dopo sarebbero stati colpiti dall'artiglieria italiana, permettendo ad uomini, donne e bambini di trovare rifugio in luoghi pi\u00f9 sicuri; qui prese contatto con i partigiani titini. La Divisione \"Venezia\" dopo l'8 settembre si inquadr\u00f2 nelle Brigate partigiane Garibaldi che in Iugoslavia combatterono al fianco dei partigiani. Dopo l'armistizio, nell'autunno 1943 Lanciotto si rec\u00f2 sul Monte Morello, ove organizz\u00f2 e diresse una delle prime formazioni partigiane che si costituirono in Toscana. Questa formazione comprendeva non solo partigiani italiani ma anche altri provenienti da tutta l'Europa (uno scozzese, un serbo, un croato, un ucraino ed un russo).\nIl 3 gennaio 1944 la Formazione Garibaldi d'assalto \"Lupi Neri\" si trovava presso Case di Valibona sui monti della Calvana, quando fu aggredita da due colonne composte: una da circa 80 militi fascisti repubblicani, pi\u00f9 i carabinieri di Prato e Vaiano, l'altra da circa 60 fascisti della \"Muti\" con i carabinieri di Calenzano, accerchiarono il borgo di Valibona a seguito di una segnalazione. Lanciotto affront\u00f2 con determinazione l'avversario, dando modo di sganciarsi dal grosso dei compagni, infliggendo grosse perdite agli attaccanti e cadendo alfine eroicamente mentre stava abbattendo da solo, con l'uso di bombe a mano, le postazioni nemiche aventi tre mitragliatrici. Le altre vittime del gruppo di Lanciotto furono il sardo Luigi Giuseppe Ventroni, addetto alla mitragliatrice, rimasto gravemente ferito e ucciso bruciato nel fienile fortilizio e il russo Vladimiro Andrey catturato dai fascisti e giustiziato sul posto. \nNel 1944 fu dedicata a lui la squadra di calcio di Campi Bisenzio, che infatti ancora oggi si chiama Lanciotto Campi Bisenzio; anche lo stadio della cittadina \u00e8 intitolato a Lanciotto Ballerini, cos\u00ec come la Coppa Lanciotto Ballerini, gara di ciclismo per dilettanti che si svolge a Campi Bisenzio dal 1946. Nel dopoguerra gli sono state intitolate anche varie strade, vie e piazze in tutta la Provincia di Firenze.\nNel 2011 in occasione delle celebrazioni del centenario della nascita, \u00e8 stato realizzato dal Comune di Campi Bisenzio il fumetto di Jacopo Nesti e Francesco Della Santa \"L'eroe partigiano,\" con la partecipazione attiva al progetto della Sezione ANPI Lanciotto Ballerini."}
{"id": "343654", "revid": "15756", "url": "https://it.wikipedia.org/wiki?curid=343654", "title": "Campi Bisenzio", "text": "Campi Bisenzio () \u00e8 un comune italiano di abitanti della citt\u00e0 metropolitana di Firenze in Toscana.\nGeografia fisica.\nTerritorio.\nIl territorio comunale si sviluppa a livello pianeggiante, nella parte centrale della piana di Firenze-Prato-Pistoia.\n\u00c8 attraversato da nord a sud dal fiume Bisenzio.\nConfini.\nIl comune di Campi confina con sette comuni: Firenze, Scandicci, Signa, Poggio a Caiano, Prato, Calenzano e Sesto Fiorentino. Di seguito vengono riportati i confini in dettaglio.\nStoria.\nEtimologia.\nAnticamente la localit\u00e0 era nota solo come \"Campi\": cos\u00ec la cita, ad esempio, Dante Alighieri nella sua Divina Commedia. Il nome forse derivava dalla suddivisione in numerosi campi del territorio. L'attuale denominazione di Campi Bisenzio fu assunta solo nel 1862, con l'aggiunta del nome del fiume che attraversa la citt\u00e0.\nSimboli.\nNello stemma del comune \u00e8 rappresentato, su fondo rosso, un \"levriere\" rampante con collare azzurro, sormontato da una corona murale in oro con muro aperto di quattro porte, di cui tre a vista, e sedici finestre, di cui nove a vista, sormontate da sedici merli. Il gonfalone \u00e8 composto da un drappo rosso, riportante l'arme sopra descritta, con la scritta d'oro \"Comune Campi Bisenzio\" su due righe in capo e in punta.\nLo stemma \u00e8 di antiche (il comune lo adotta almeno dal 1774) e oscure origini. Una prima ipotesi, formulata dall'araldista Luigi Passerini (XIX sec.) lo fa derivare dall'assonanza tra la parola cane (in latino \"canis\") e il nome del paese, anticamente scritto anche \"Canpis\".\nUna seconda ipotesi, pi\u00f9 elegante, cerca le origini del blasone nella secolare fedelt\u00e0 di Campi alla citt\u00e0 di Firenze, ben rappresentata dal cane.\nUna terza ipotesi collega la figura del levriero all'antica tradizione di caccia che ha caratterizzato il territorio campigiano.\nMonumenti e luoghi d'interesse.\nMuseo Antonio Manzi, si trova all'interno delle sale di Villa Rucellai, nel centro storico di Campi Bisenzio.\nArchitetture religiose.\nNei pressi del casello di Firenze Nord, sorge la bellissima Chiesa di San Giovanni Battista all'Autostrada (1964), opera di Giovanni Michelucci\nSociet\u00e0.\nEtnie e minoranze straniere.\nSecondo l'ISTAT al 31 dicembre 2015 la popolazione straniera residente era di persone. Le nazionalit\u00e0 maggiormente rappresentate (la percentuale \u00e8 sul totale della popolazione residente) erano:\nCultura.\nBiblioteca.\nLa Biblioteca Tiziano Terzani \u00e8 una biblioteca pubblica che svolge anche il ruolo di Centro regionale di servizi per le biblioteche per ragazzi toscane\nCampi Bisenzio nella letteratura.\nI nomi di Campi Bisenzio e di sue frazioni compare in diverse opere letterarie.\nCampi Bisenzio al cinema ed alla televisione.\nCampi Bisenzio ed alcune frazioni sono apparse o sono state citate in alcune opere cinematografiche e televisive\nCucina.\nIl piatto pi\u00f9 tradizionale e noto \u00e8 la pecora alla campigiana. Campi Bisenzio contende la paternit\u00e0 dell'invenzione della finocchiona con Greve in Chianti, quella del roventino con Sesto Fiorentino.\nUn altro secondo piatto tipico della zona \u00e8 il cielo stellato; si tratta di un secondo piatto di chiara origine \"povera\" e contadina che si ottiene tritando finemente con una mezzaluna del lesso (possibilmente magro), tre o quattro spicchi di aglio e qualche fogliolina di prezzemolo. Si soffrigge lentamente il composto ottenuto in una padella ampia, si sala e si pepa, si aggiunge un uovo a porzione e si cuoce come una normale frittata.\nUn dolce tipico sono le \"campigiane\", paste di forma tonda, ripiene di crema pasticciera.\nLa frazione di Capalle \u00e8 da sempre \"specializzata\" nella cucina del papero (molto noto \u00e8 il \"collo di papero ripieno\").\nI ranocchi fritti o \"\"all'uovo\", sono una specialit\u00e0 delle frazioni meridionali, San Donnino, San Piero a Ponti e Sant'Angelo a Lecore, legata ai laghetti presenti in questa zona.\nLa cucina locale presenta anche specialit\u00e0 toscane (in particolare fiorentine) come la ribollita, la pappa al pomodoro, il lampredotto, la trippa alla fiorentina, il castagnaccio (qui chiamato \"ghirighio\"\"), la schiacciata con l'uva, la schiacciata alla fiorentina, la bistecca alla fiorentina, le frittelle di riso ed i cenci.\nAssociazionismo.\nIl territorio comunale ospita oltre 200 associazioni di vario genere, iscritte nell\"'Albo Comunale delle Forme Associative e del Volontariato\".\nTra le pi\u00f9 note si ricordano:\nGeografia antropica.\nFrazioni.\nIl territorio comunale di Campi Bisenzio \u00e8 suddiviso nelle seguenti frazioni:\nAltre localit\u00e0 del territorio.\nAltre localit\u00e0 minori del comune, storicamente riconosciute dalla comunit\u00e0, sono quelle di Case Papucci, Centola, Fornello, La Madonnina, Le Miccine, Le Torri, Limite, Maccione, Ponte all'Asse, Prataccio, San Giorgio a Colonica (in comune con Prato, di cui \u00e8 frazione), Tre Ville e Valico.\nEconomia.\nLe attivit\u00e0 agricole sono ridotte ad un ruolo estremamente marginale. Nel campo industriale sono presenti manifatture tessili (Malo), chimiche (Beyfin), del mobilio, dell'abbigliamento, delle confezioni, dei laterizi, dell'alta tecnologia (Officine Galileo), meccaniche (QF) e di telefonia. Molto sviluppato il settore commerciale (\u00e8 presente il grande centro commerciale I Gigli) e alberghiero. Sopravvive, ma in misura ridotta e senza le caratteristiche del passato (lavoro a domicilio, manualit\u00e0 etc.), la tradizionale lavorazione della paglia e dei suoi prodotti (cappelli, borse etc...) che tanta importanza ebbe per l'economia della zona fino al secondo dopoguerra.\nInfrastrutture e trasporti.\nFino al 1931 Campi Bisenzio era servita dalla linea tranviaria Firenze-Poggio a Caiano-Prato. Attualmente il capoluogo usufruisce delle linee ATAF, SITA e Copit per i collegamenti con Firenze, Prato, Pistoia, Calenzano e la frazione di San Donnino.\nA San Donnino \u00e8 situata l'unica stazione ferroviaria comunale, riaperta nel 2009 dopo una lunga chiusura.\nLinea ferroviaria Firenze - Campi Bisenzio.\nInserita tra le priorit\u00e0 dell'accordo quadro con il Ministero dei trasporti nell'ambito dell'attraversamento di Firenze della linea ad alta velocit\u00e0, \u00e8 in progetto dal 1999 il congiungimento del centro di Campi Bisenzio con Firenze con una linea a semplice binario nella tratta Osmannoro \u2013 Campi che prolungherebbe la ferrovia di servizio, che si attesta momentaneamente al Polo Tecnologico Ferroviario Osmannoro.\nLa linea dovrebbe attestarsi in via Palagetta, con due fermate, Osmannoro e Aeroporto di Firenze. \u00c8 ipotizzato uno sviluppo della linea verso Prato.\nAmministrazione.\nStoria dei confini territoriali.\nIl comune di Campi Bisenzio, nella sua millenaria storia, ha conosciuto diverse variazioni territoriali, alcune di grande entit\u00e0.\nLa prima organizzazione territoriale della zona fu la Podesteria, entit\u00e0 amministrativa creata dalla Repubblica Fiorentina alla fine del XIV sec. e basata sull'organizzazione ecclesiastica: la Podesteria di Campi comprendeva i territori dei popoli della Pieve di Santo Stefano a Campi, delle proprie suffraganee e della Propositura dei SS Quirico e Giulitta a Capalle. Allora il territorio podestarile non comprendeva la frazione di San Donnino (allora facente parte della Lega di Brozzi), la parte di Sant'Angelo a Lecore oggi a nord della Via Pistoiese (allora compresa nella Podesteria di Signa) ma in compenso comprendeva la parte di San Piero a Ponti a sud della Via Pistoiese.\nQuesto assetto si mantenne invariato fino al 1774, quando, con la riforma amministrativa del Granduca Pietro Leopoldo fu decisa la soppressione delle vecchie istituzioni medievali ed una riduzione del numero delle ex leghe e podesterie, ora ribattezzate \"comunit\u00e0\": la nuova comunit\u00e0 di Campi fu allargata con l'annessione dei territori facenti fino ad allora capo a Signa, Calenzano e Montemurlo. Era una circoscrizione amplissima e di difficile gestione, che univa assieme popoli e territori che spesso non avevano nulla in comune con il capoluogo (si pensi a Montemurlo o ai popoli della zona montuosa calenzanese), tanto che nel 1808, durante il governo francese della Toscana, i quattro comuni venivano suddivisi di nuovo con piccole modifiche territoriali per razionalizzarne i vecchi confini. In questa occasione il comune di Campi assunse i confini attuali, esclusa San Donnino, con uno scambio di territori lungo la Via Pistoiese col comune di Signa che vide la fissazione del confine comunale lungo la strada.\nL'ultima modifica del territorio comunale risale al 1928, quando, soppresso il confinante comune di Brozzi, la frazione di San Donnino fu annessa al Comune.\nGemellaggi.\nDi seguito sono elencate le citt\u00e0 gemellate con Campi Bisenzio e l'anno di gemellaggio:\nSport.\nCiclismo.\nCampi Bisenzio \u00e8 stata per due volte citt\u00e0 di partenza di tappe della massima competizione ciclistica italiana: il 23 maggio 2009, con arrivo al Santuario della Madonna di San Luca a Bologna ed il 17 maggio 2016, con arrivo a Sestola.\nCalcio.\nLa squadra locale \u00e8 il Lanciotto, che al termine della stagione 2010/11 ha raggiunto la promozione in Serie D. Attualmente milita in Promozione."}
{"id": "343655", "revid": "27723", "url": "https://it.wikipedia.org/wiki?curid=343655", "title": "Grande macchia rossa", "text": ""}
{"id": "343657", "revid": "1543377", "url": "https://it.wikipedia.org/wiki?curid=343657", "title": "Hernando de Soto", "text": "Prese parte alla conquista di Panama e Nicaragua, conquist\u00f2 il Per\u00f9 insieme a Francisco Pizarro e in seguito guid\u00f2 la pi\u00f9 grande spedizione del XVI e XVII secolo attraverso la parte sud-orientale di quelli che oggi sono gli Stati Uniti; mor\u00ec probabilmente sul fiume Mississippi, pochi chilometri a valle dell'attuale Memphis.\nInfanzia e giovinezza.\nLa data di nascita di de Soto non \u00e8 certa. Sebbene nel 1535 affermasse di avere \u00abcirca 35 anni\u00bb, gi\u00e0 l'anno successivo, il 1536, dichiar\u00f2 di essere \u00abintorno ai 40\u00bb. Il fatto che de Soto, secondo fonti attendibili, fosse partito per il \u00abNuovo Mondo\u00bb nel 1514 gioca a favore di una sua nascita nel 1500, in quanto nella Spagna di allora era consuetudine lasciare la casa dei genitori a 14 anni. De Soto era il secondo dei quattro figli del povero gentiluomo di campagna Francisco M\u00e9ndez de Soto e di Leonor Arias e non poteva sperare di ereditare nulla della piccola fortuna del padre. I suoi antenati erano \"hidalgos\" e piccoli nobili spagnoli; il pi\u00f9 famoso di questi fu Pedro Ruiz de Soto, che strapp\u00f2 Siviglia ai Mori all'epoca della \"Reconquista\". De Soto crebbe nell'arida, povera e precedentemente contesa regione di confine del regno musulmano di Granada, l'Estremadura, caratterizzata, secondo un noto detto spagnolo, da \u00abnove mesi d'inverno, tre mesi d'inferno\u00bb. Dalla stessa provincia provenivano anche molti altri \"conquistadores\" spagnoli, come Hern\u00e1n Cort\u00e9s, Francisco Pizarro o Vasco N\u00fa\u00f1ez de Balboa.\nArrivo nel Nuovo Mondo e carriera.\nNel 1514 de Soto accompagn\u00f2 Pedrarias D\u00e1vila nelle colonie spagnole d'oltremare e sbarc\u00f2 a Panama con nient'altro che una spada e uno scudo. Nel 1516 divenne il comandante di un'unit\u00e0 di cavalleria e con questo ruolo accompagn\u00f2 Francisco Hern\u00e1ndez de C\u00f3rdoba nel suo viaggio di scoperta e colonizzazione attraverso il Nicaragua e l'Honduras. Durante questo periodo, de Soto si guadagn\u00f2 la reputazione di eccellente tattico, combattente e cavaliere, dando prova della massima brutalit\u00e0 e spietatezza ai danni della gente del posto. Nella disputa per il governo sul Nicaragua de Soto combatt\u00e9 a favore di D\u00e1vila contro Gil Gonz\u00e1lez D\u00e1vila. Gonz\u00e1lez era un ex ufficiale di D\u00e1vila, ma aveva cercato di staccarsi da lui. De Soto rifer\u00ec il tradimento a D\u00e1vila e sconfisse un esercito di Gonz\u00e1lez, con il risultato che D\u00e1vila riusc\u00ec ad assicurarsi il governo per s\u00e9 e de Soto prese le sue difese. Nel 1528 guid\u00f2 da solo una spedizione lungo la costa dello Yucat\u00e1n nella speranza di trovare un collegamento marittimo tra l'Atlantico e il Pacifico.\nIn America de Soto accumul\u00f2 grandi ricchezze, principalmente grazie alla tratta degli schiavi. All'epoca possedeva gi\u00e0 grandi tenute nelle colonie spagnole, miniere d'oro, navi mercantili e numerosi schiavi, ma si era apparentemente posto l'obiettivo di raggiungere un grande successo militare come Hern\u00e1n Cort\u00e9s con la sua conquista dell'impero azteco.\nNel 1532 accompagn\u00f2 Francisco Pizarro come suo diretto rappresentante nella spedizione contro il Per\u00f9 e perlustr\u00f2 il paese. De Soto scopr\u00ec la citt\u00e0 di Cajas, dove i suoi uomini violentarono le vergini inca del Tempio del Sole. Con un gruppo di 50 uomini scopr\u00ec in seguito la strada per la capitale dell'impero inca, Cuzco, e fu il primo europeo a parlare con il re inca Atahualpa. Dopo che quest'ultimo venne sconfitto nella battaglia di Cajamarca e fatto prigioniero, de Soto gli fece pi\u00f9 volte visita e tra i due si instaur\u00f2 un'amicizia. De Soto rimase scioccato alla notizia dell'esecuzione di Atahualpa e alla fine litig\u00f2 con Pizarro riguardo alla ridistribuzione dell'impero andino tra i \"conquistadores\". Nel 1536 torn\u00f2 in Spagna con circa 100.000 \"pesos\" d'oro nel bagaglio, la sua parte per aver partecipato alla conquista dell'impero inca. Ormai famoso e considerato un eroe, de Soto si stabil\u00ec a Siviglia, dove nel 1537 spos\u00f2 la figlia di D\u00e1vila, In\u00e9s de Bobadilla, appartenente a una delle famiglie pi\u00f9 rispettate della Castiglia, in buoni legami con la corte reale spagnola. De Soto era un uomo rispettato e conosciuto in tutta la Spagna, all'apice della sua reputazione e ricchezza.\nDe Soto, che aveva visto le leggendarie ricchezze del Per\u00f9, sospettava, in base alle testimonianze di \u00c1lvar N\u00fa\u00f1ez Cabeza de Vaca, che qualcosa di simile si trovasse anche in Florida. Cabeza de Vaca aveva partecipato alla fallita spedizione in Florida di P\u00e1nfilo de Narv\u00e1ez. Il tentativo di conquista di Narv\u00e1ez, condotto con la massima spietatezza, si era concluso in un disastro: solo quattro dei 400 uomini erano sopravvissuti. De Soto si vide davanti la possibilit\u00e0 di imitare Pizarro e Cort\u00e9s. Dopo essere stato nominato da Carlo V governatore di Cuba e \"Adelantado\" della \"Florida\" (termine con cui, all'epoca, venivano indicati tutti i territori a nord del Messico), de Soto vendette tutte le sue propriet\u00e0 e utilizz\u00f2 i proventi per organizzare una spedizione in quella terra ancora inesplorata. Compito della sua missione era \u00abconquistare, popolare e pacificare la regione ancora sconosciuta entro quattro anni\u00bb.\nLa spedizione in Florida (1538-1542).\nItinerario.\nIl percorso esatto della spedizione di de Soto \u00e8 sempre stato oggetto di discussione tra gli storici e i politici locali. La fonte principale a nostra disposizione sono i diari redatti dagli spagnoli giunti fino a noi. Tuttavia, anche analizzando questi testi con il solito occhio critico con cui bisogna considerare tali fonti, nel caso di de Soto sorgono ulteriori problemi. Gli spagnoli, infatti, erano del tutto all'oscuro del paese che stavano attraversando e la comunicazione con la gente del posto passava spesso attraverso una catena di interpreti, quindi \u00e8 altamente probabile che i nomi dei luoghi e delle persone fossero stati tramandati in modo errato. Inoltre, numerose guide e persone con cui gli spagnoli entravano in contatto avevano tutto il loro interesse a depistare volontariamente la spedizione. La versione pi\u00f9 diffusa dell'itinerario, quella che viene insegnata nelle scuole americane, risale a un rapporto del Congresso degli Stati Uniti condotto sotto la direzione dell'antropologo John R. Swanton nel 1939.\nMentre la prima parte del percorso, fino alla battaglia di Mabila, \u00e8 stata ricostruita piuttosto accuratamente, fatta eccezione solo per alcuni dettagli, la seconda parte \u00e8 rimasta per lungo tempo oggetto di congettutture, soprattutto perch\u00e9 all'epoca di Swanton gli studiosi non potevano fare affidamento su eventuali testimonianze archeologiche che confermassero le loro ipotesi. L'itinerario di de Soto tradizionalmente accettato corre in direzione nord/nord-ovest attraverso gli odierni stati americani di Mississippi, Arkansas e Oklahoma fino al Texas.\nMolti dei dati di Swanton sono oggi considerati obsoleti. Nel 1990 l'amministrazione dei parchi nazionali degli USA annunci\u00f2 un progetto per determinare con nuovi metodi quello che negli Stati Uniti \u00e8 noto come \"De Soto Trail\", basato sulle ricerche dell'antropologo Charles M. Hudson, che ha portato a stabilire quella che oggi viene chiamata dagli specialisti \"Hudson Route\". Questa ridefinizione dell'itinerario port\u00f2 a una tempesta di proteste in numerose contee e parrocchie che attribuivano gran parte dell'immagine patriottica locale al \"conquistador\". Mentre Florida e Alabama hanno adeguato la segnaletica stradale alle nuove scoperte, altri stati continuano ad aderire all'itinerario di Swanton.\nAltre teorie ancora ipotizzano che de Soto si sia diretto ancora pi\u00f9 a nord, attraverso il Kentucky e l'Indiana fino ai Grandi Laghi.\n1538 - A Cuba.\nDopo uno scalo alle isole Canarie, de Soto si diresse prima a Cuba. La citt\u00e0 dell'Avana era stata saccheggiata e data alle fiamme dai pirati francesi poco prima del suo arrivo. De Soto la fece ricostruire dai suoi uomini mentre lui stesso continuava a raccogliere provviste, cavalli e uomini per la sua spedizione in Florida. Nel maggio 1539 sbarc\u00f2 con circa 600-700 uomini (inclusi 24 sacerdoti), nove navi e 220 cavalli sulla costa occidentale della Florida, nella baia di Tampa, che de Soto chiam\u00f2 \"Espiritu Santo\". Pensando che nella regione che aveva intenzione di colonizzare vi fossero citt\u00e0 come Cuzco o Citt\u00e0 del Messico, aveva portato con s\u00e9 tonnellate di attrezzature, strumenti, armi, cannoni, cani e maiali. I cani in particolare, per lo pi\u00f9 levrieri irlandesi, divennero animali da guerra terribili contro i nativi nel corso della campagna. Oltre ai marinai vi erano sacerdoti, fabbri, artigiani, ingegneri, contadini e commercianti. Molti di loro avevano a malapena lasciato il loro villaggio natale prima della spedizione, e quasi nessuno aveva mai visto qualcosa al di fuori della Spagna.\nContemporaneamente il vicer\u00e9 del Messico Antonio de Mendoza aveva inviato una spedizione guidata da Francisco V\u00e1squez de Coronado lungo la costa del Pacifico fino a quella che oggi \u00e8 la California. De Soto vide cos\u00ec messo a rischio il suo dominio sulla \"Florida\": durante tutto il suo viaggio si preoccup\u00f2 sempre di riuscire a scoprire tesori favolosi e terre adatte all'insediamento prima di Coronado.\n1539 - L'arrivo in Florida.\nDa \"Espiritu Santo\" ebbe inizio l'esplorazione della Florida e di gran parte degli odierni stati meridionali. Gi\u00e0 nella stessa Florida le cose volsero al peggio. Il terreno non era affatto pieno d'oro, ma soprattutto paludoso, pieno di zanzare ed estremamente umido. Inoltre, gli schiavi indiani che gli spagnoli portavano con s\u00e9 suscitarono l'ira delle trib\u00f9 locali.\nLa gente del posto aveva gi\u00e0 avuto una brutta esperienza con gli spagnoli durante la precedente spedizione di P\u00e1nfilo de Narv\u00e1ez. Le truppe di de Soto si dimostrarono brutali nei confronti dei locali: cercavano di catturare gli indiani per usarli come schiavi o come guide, violentavano le donne, abusavano dei bambini e depredavano sempre i villaggi in cerca di cibo per s\u00e9 e per i loro animali. Spesso de Soto faceva bruciare i villaggi o erigere una croce cristiana nei luoghi santi degli indiani in segno di supremazia del vero credo. Oltre a sfruttare gli indiani come schiavi o come guide, gli spagnoli spesso rapivano i capi locali e li tenevano come ostaggi per garantirsi l'incolumit\u00e0 mentre attraversavano i territori delle trib\u00f9.\nL'aiutante pi\u00f9 importante della spedizione era Juan Ortiz, che era giunto in quel paese con la spedizione di Narv\u00e1ez ed era stato catturato dagli Uzica. Era l'unico dei quattro prigionieri spagnoli che erano riusciti a sopravvivere alla permanenza tra gli Uzica, a prezzo di gravi torture. Ortiz si un\u00ec alla nuova spedizione spagnola alla prima occasione possibile; conosceva bene la zona e serv\u00ec da interprete. Un'altra guida importante era \"Perico\", un ragazzo di circa 17 anni, proveniente dall'attuale Georgia, che parlava diverse lingue delle trib\u00f9 locali ed era anche in grado di comunicare con Ortiz. Perico venne assunto come guida nel 1540 e apparentemente trattato un po' meglio del resto degli schiavi a causa della sua importanza per gli spagnoli. Dopo una marcia verso nord, la spedizione allest\u00ec il suo primo accampamento invernale ad Anheica, la capitale degli Apalachee, vicino a quella che oggi \u00e8 Tallahassee. Questa localit\u00e0 \u00e8 l'unica luogo lungo il percorso di de Soto nel quale gli archeologi hanno trovato prove certe del passaggio degli spagnoli.\n1540 - Verso nord, la battaglia di Mabila.\nLa spedizione prosegu\u00ec verso nord lungo il versante orientale degli Appalachi, lasciando una scia di devastazione al suo passaggio. Con alcune trib\u00f9 gli spagnoli cercavano di scambiare le provviste con alcuni capi del loro branco di maiali, con altre cercavano di ottenere ci\u00f2 di cui avevano bisogno con la forza. Attraversarono cos\u00ec la Georgia, la Carolina del Sud e la Carolina del Nord. Dopo aver sentito parlare del grande tesoro d'oro dei Cofitachequi e accompagnati dagli Ocute della Georgia, nemici dei Cofitachequi, gli spagnoli si diressero a nord. A met\u00e0 maggio, dopo settimane di marcia, durante le quali gli spagnoli scoprirono che n\u00e9 Perico n\u00e9 gli Ocute conoscevano la regione dei Cofitachequi, gli spagnoli, affamati e assetati, trovarono finalmente la capitale di questa trib\u00f9, nei pressi dell'attuale Camden, nella Carolina del Sud. Gli spagnoli ricevettero un'accoglienza relativamente amichevole, sebbene lungo la strada avessero saccheggiato e razziato diversi villaggi cofitachequi, e chiesero immediatamente di vedere l'oro. Tuttavia, l'\u00aboro\u00bb risult\u00f2 essere semplice rame. Gli spagnoli trovarono perle e armi in citt\u00e0, presero in ostaggio la giovane e, secondo le fonti, estremamente carismatica leader della trib\u00f9, e vagarono in cerca di ricchezze attraverso quelle che oggi sono le Caroline, la Georgia e l'Alabama.\nNel corso di questi spostamenti alla ricerca di oro, in gran parte senza una vera e propria meta, si diressero sempre pi\u00f9 verso ovest e nel nord dell'Alabama si imbatterono nella citt\u00e0 di Mabila (a seconda delle fonti chiamata anche \"Mavila\", \"Mavilla\", \"Mauvilla\" o \"Mauvila\"). I Choctaw che la abitavano, guidati dal loro capo, Tuscalusa, li attirarono in un'imboscata nella piazza principale della citt\u00e0, fortemente fortificata. Gli spagnoli dovettero faticare per liberarsi dalla trappola, ma poi attaccarono la citt\u00e0 pi\u00f9 e pi\u00f9 volte. Dopo una battaglia di nove ore, quasi tutti gli spagnoli riportarono ferite, 20 di loro furono uccisi e altri 20 morirono per le ferite riportate nei giorni successivi. Tutti i guerrieri chocktaw della zona, tra 2000 e 6000, morirono nel combattimento e nell'incendio che ne deriv\u00f2, a seguito delle esecuzioni da parte degli spagnoli o per suicidio; Mabila venne completamente distrutta dalle fiamme. Alla fine vinsero gli spagnoli, ma nello scontro persero gran parte delle ricchezze che erano riusciti a razziare e 40 cavalli. In pi\u00f9 si trovarono feriti, malati e quasi privi di equipaggiamento nel bel mezzo di una terra sconosciuta, circondati da nemici. Dopo la battaglia di Mabila, il rispetto della gente del posto per gli spagnoli diminu\u00ec notevolmente e questi ultimi furono sempre pi\u00f9 vittime di attacchi e azioni di guerriglia. Sebbene i suoi uomini, a questo punto, fossero ormai stanchi e scoraggiati e volessero andare sulla costa per incontrare le navi previste giunte da Cuba per andarli a prendere, de Soto era pi\u00f9 che mai deciso ad andare avanti. La spedizione trascorse l'inverno a Chicaza, in quello che oggi \u00e8 lo stato del Mississippi.\n1541 - Ancora pi\u00f9 ad ovest.\nLa spedizione si diresse di nuovo a nord nell'entroterra, dove poco dopo incontrarono la trib\u00f9 dei Chickasaw. De Soto chiese che gli fossero dati 200 uomini per trasportare l'equipaggiamento della spedizione, ma gli indiani rifiutarono la richiesta e attaccarono il campo degli spagnoli durante la notte, mentre dormivano. Ancora una volta la spedizione sub\u00ec pesanti perdite: rimasero uccisi circa 40 spagnoli e in pi\u00f9, questa volta, and\u00f2 perso l'intero equipaggiamento. Secondo gli spagnoli sopravvissuti, le cose si erano talmente messe male che l'intera spedizione poteva anche essere andata distrutta. Fortunatamente per loro, i Chickasaw li lasciarono andare. L'8 maggio 1541 le truppe ormai decimate di de Soto si trovarono davanti il Mississippi. Non \u00e8 chiaro se de Soto sia stato davvero il primo europeo a vedere il grande fiume, come \u00e8 stato riferito, ma \u00e8 stato tuttavia il primo a parlarne nei documenti ufficiali. De Soto, tuttavia, non mostr\u00f2 grande interesse per il fiume che aveva scoperto, ma lo consider\u00f2 soprattutto un imprevisto che ostacolava la sua ricerca verso il successo. Fu costretto a trasportare circa 400 uomini su un fiume ampio e turbolento, pattugliato costantemente dagli indiani mossi alla sua ricerca. Dopo aver trascorso un mese sulla riva per costruire diverse zattere, gli spagnoli attraversarono il Mississippi dirigendosi verso ovest e vagarono per la zona ad ovest del fiume in quelli che ora sono gli stati di Arkansas, Oklahoma e Texas. Alla fine allestirono il campo invernale a Utiangue, sul fiume Arkansas.\n1542 - Morte di de Soto.\nDopo un inverno rigido, durante il quale, cosa insolita per la zona, addirittura nevic\u00f2, le truppe spagnole partirono e proseguirono senza meta. Nel frattempo era morto anche l'unico spagnolo che conosceva un po' di pi\u00f9 la regione, Juan Ortiz. Gli spagnoli tornarono sul Mississippi sconfitti e demoralizzati. De Soto mor\u00ec il 21 maggio 1542 di una malattia febbrile sulla riva del fiume. Poich\u00e9 aveva diffuso tra la popolazione locale la diceria che i cristiani erano immortali, i suoi uomini si sentirono obbligati a nasconderne la morte. Nascosero il corpo in coperte appesantite dalla sabbia e lo affondarono nel fiume. Mentre la Spagna e il Portogallo potevano essere attraversate da un uomo esperto del percorso in meno di un mese, gli uomini di de Soto vagarono per la \"Florida\" per quattro anni senza trovare i tesori che stavano cercando o un punto di arrivo per partire alla colonizzazione della regione. Gli uomini interruppero qui la spedizione. Dopo pi\u00f9 di un anno pieno di ulteriori disavventure, riuscirono infine a tornare in Messico, in territorio spagnolo, attraverso il Mississippi e il golfo del Messico. Sulla via del ritorno, mentre stavano discendendo il Mississippi, furono attaccati con violenza dai Natchez e da altre trib\u00f9 che nel frattempo si erano coalizzate contro gli spagnoli. Dopo aver raggiunto il mare e navigato sotto costa, i resti della spedizione di de Soto arrivarono in Messico: erano rimasti 311 uomini dei 700 iniziali.\nEredit\u00e0.\nLa spedizione di de Soto in Florida fu un completo fallimento. Gli spagnoli non trovarono n\u00e9 oro n\u00e9 ricchezze e non fondarono colonie; inoltre, all'epoca la figura di de Soto divenne pi\u00f9 simile a quella di un Don Chisciotte che a Hern\u00e1n Cort\u00e9s. Tuttavia, la spedizione ebbe numerosi effetti collaterali.\nDa un lato, la spedizione di de Soto lasci\u00f2 il segno sulle regioni attraversate: alcuni dei cavalli fuggiti o rubati ai \"conquistadores\" andarono a costituire il nucleo originario delle successive mandrie di mustang nordamericani. Inoltre, essa contribu\u00ec in modo significativo a seminare un odio secolare tra indiani ed europei, in quanto il rapporto tra i due mondi fu segnato fin dall'inizio dalla violenza e dalla sfiducia reciproca. Ancora pi\u00f9 devastanti delle sanguinose scaramucce, per\u00f2, furono le malattie che la spedizione port\u00f2 con s\u00e9 e che spopolarono letteralmente intere zone della regione nei decenni successivi. Gi\u00e0 nel decennio successivo alla spedizione, la gente del posto lasci\u00f2 molte delle citt\u00e0 colpite dalle malattie e fugg\u00ec nelle colline e paludi vicine, il che cambi\u00f2 radicalmente la struttura della societ\u00e0 locale. Secondo Jared Diamond, tuttavia, questo processo inizi\u00f2 prima dell'arrivo di de Soto, che incontr\u00f2 ripetutamente insediamenti abbandonati: i patogeni degli spagnoli avevano viaggiato pi\u00f9 velocemente di loro.\nLe testimonianze raccolte durante la spedizione contribuirono molto anche alla conoscenza geografica, biologica ed etnologica della regione. In particolare, le descrizioni degli indiani costituiscono la prima fonte scritta di come si viveva in quel periodo nel sud-est degli odierni Stati Uniti, nonch\u00e9 l'unica descrizione del modo di vivere degli indiani prima di incontrare altri europei. Gli uomini di de Soto furono sia i primi che gli ultimi europei a vedere la fioritura della cultura del Mississippi. Inoltre, questa spedizione, insieme a quella di Coronado, contribu\u00ec anche in modo significativo a ridefinire l'atteggiamento della Spagna nei confronti delle sue colonie a nord del Messico. De Soto rivendic\u00f2 \"de jure\" vaste aree di terra per la Corona spagnola, ma in realt\u00e0 la colonizzazione si concentr\u00f2 principalmente sull'odierno stato della Florida e sulla costa del Pacifico.\nLe odierne contee di DeSoto nel Mississippi e di DeSoto ed Hernando in Florida prendono il nome dal \"conquistador\". Egli infatti sbarc\u00f2 nella contea di Hernando e probabilmente mor\u00ec nella contea di DeSoto, sul Mississippi. Dal 1948, vicino a St. Petersburg, in Florida, esiste il De Soto National Memorial. Anche numerose citt\u00e0 degli Stati Uniti e l'ex marchio automobilistico DeSoto prendono il nome dallo scopritore. Per questo vedere la voce De Soto.\nNel gennaio 2021, lo scrittore austriaco Franzobel, vincitore, tra l'altro, del Premio Ingeborg-Bachmann, ha pubblicato il romanzo \"Die Eroberung Amerikas\" (\"La conquista dell'America\"), che tratta della spedizione di conquista di Ferdinando Desoto (secondo la dizione dell'autore). La trama \u00e8 inserita in una storia contemporanea nella quale le Prime nazioni americane citano in giudizio la Corte suprema per la restituzione della loro terra."}
{"id": "343660", "revid": "104458", "url": "https://it.wikipedia.org/wiki?curid=343660", "title": "Linden (Svizzera)", "text": "Linden (toponimo tedesco) \u00e8 un comune svizzero di 1\u00a0281 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nStoria.\nIl comune di Linden \u00e8 stato istituito nel 1945 con la fusione dei comuni soppressi di Ausserbirrmoos, Innerbirrmoos e Otterbach; a sua volta Ausserbirrmoos aveva inglobato nel 1887 i comuni soppressi di Barschwand e Sch\u00f6nthal.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:"}
{"id": "343661", "revid": "1223843", "url": "https://it.wikipedia.org/wiki?curid=343661", "title": "Siroe", "text": "Siroe o \"Siroe re di Persia\" \u00e8 un dramma per musica in tre atti con musica di Georg Friedrich H\u00e4ndel, completata il 5 febbraio 1728. Il libretto \u00e8 di Nicola Francesco Haym, dal melodramma \"Siroe\" (1726) di Pietro Metastasio.\nCast della prima.\nOrchestra:\n2 oboi, archi e basso continuo\nL'opera totalizz\u00f2 18 rappresentazioni nella stagione.\n\"Siroe\" venne eseguito nell'agosto 1730 e nel gennaio 1735 a Braunschweig in Germania."}
{"id": "343664", "revid": "224230", "url": "https://it.wikipedia.org/wiki?curid=343664", "title": "Bogud", "text": "Biografia.\nFu il fratello minore di Bocco II (re della Mauretania orientale), e probabilmente come lui era figlio di Mastanesosus e sposato con Eunoe, che si racconta ebbe una relazione con Cesare.\nAlleato anch'egli come il fratello con Giulio Cesare contro il partito senatorio e i seguaci di Pompeo, non ebbe parte attiva nella Guerra d'Africa, mentre fu determinante nella successiva fase della guerra civile combattuta in Spagna.\nNel 45 a.C. ebbe infatti un ruolo determinante nella vittoria riportata da Cesare su Gneo Pompeo il Giovane alla battaglia di Munda: un'audace manovra della cavalleria mauretana arriv\u00f2 ad attaccare la retroguardia di Pompeo, e il dietrofront delle cohorti che cercavano di proteggere da questo attacco venne interpretato come l'inizio della fuga, cosicch\u00e9 in breve l'esercito dei Pompeiani fu messo in rotta.\nDopo la morte di Cesare (44 a.C.), Bogud sostenne Marco Antonio, mentre il fratello si alleava con Ottaviano. Passato in Spagna per combattere a fianco delle truppe di Marco Antonio (assedio di Cadice), venne sorpreso lontano dalla madrepatria quando una ribellione a Tingit (l'odierna Tangeri) lo esautor\u00f2 e concluse un'alleanza coi romani ottenendo la qualifica di citt\u00e0 romana.\nCon questa rivolta Bogud perse il regno, che venne annesso da Bocco, col beneplacito di Ottaviano. Quanto a Bogud, dovette fuggire, fino a quando, nel 31 a.C., venne sorpreso dall'attacco di Agrippa e ucciso a Metone in Messenia."}
{"id": "343666", "revid": "547034", "url": "https://it.wikipedia.org/wiki?curid=343666", "title": "Viannos", "text": " \nViannos () \u00e8 un comune della Grecia situato nell'isola di Creta (unit\u00e0 periferica di Candia) con 5.983 abitanti secondo i dati del censimento 2001.\nGeografia fisica.\nIl territorio del comune di Viannos si estende sul versante meridionale del Monte Dikti, e va dal piccolo altopiano di Lassithi fino alla costa del Mar libico.Una caratteristica del posto sono le profonde gole scavate da torrenti e ricoperte di abbondante vegetazione. Tra tutte la pi\u00f9 interessante \u00e8 la gola di Arvi, incassata tra pareti alte 454 metri.\nStoria.\nSecondo la mitologia Vianno \u00e8 il nome di uno dei Curiti, soldati che nell'antica Creta sbattevano le loro armi sui loro scudi in modo da coprire il grido di Zeus. Secondo un'altra versione il nome deriva da una parola greca \"Via\" che significa violenza, con riferimento alla intensit\u00e0 della lotta che due Curiti, figli di Poseidone ingaggiarono contro Ares.\nParecchi ritrovamenti archeologici provano che Viannos era una citt\u00e0 importante nell'antichit\u00e0, con un proprio conio ed un proprio sistema di alleanze. Durante l'occupazione nazista i villaggi furono bruciati e parecchi abitanti furono passati per le armi.\nEconomia.\nL'economia del comune \u00e8 essenzialmente rurale e si basa sulla produzione dell'olio d'oliva e sulla pastorizia. Lungo la costa sono state introdotte le serre che alimentano un mercato delle primizie. Sul litorale allineano anche piantagioni di banani\nLe coste del comune vantano un certo numero di turisti ma la mancanza di infrastrutture (soprattutto strade) pregiudica l'espansione di questo settore.\nCentri abitati.\nAno Viannos.\nAno Viannos \u00e8 la sede del municipio. Il villaggio \u00e8 situato ad un'altitudine di 560 metri sopra il livello del mare. Dista 65\u00a0km da Iraklio e 40\u00a0km da Ierapetra.\nI villaggi costieri.\nArvi, Plsari Forada, Keratokambos e Kastri sono villaggi che vivono di turismo. Un'attrazione della costa \u00e8 la grotta di Vigla con stalagmiti e stalattiti, lunga duecento metri\nI villaggi dell'entroterra.\nI villaggi dell'interno hanno conservato lo stile tradizionale cretese nella loro architettura. Alcune delle loro parrocchiali conservano ancora affreschi di epoca bizantina Alcuni di questi villaggi sono: Loutraki, Kato Viannos, Hondros, Vahos, Amiras, Agios Vassilios, Kefalovrissi, Pefkos, Kalami, Sykologos, Ano Symi e Kato Symi"}
{"id": "343669", "revid": "114775343", "url": "https://it.wikipedia.org/wiki?curid=343669", "title": "Beli", "text": "Nella mitologia norrena, Belo \u00e8 un gigante, ucciso da Freyr durante il corteggiamento di Ger\u00f0r, come descritto nel \"Gylfaginning\" (stanza 37). Le circostanze dell'evento non sono descritte, ma si dice che Freyr, avendo dato la spada al suo servo Sk\u00edrnir prima di inviarlo a corteggiare Ger\u00f0r, era disarmato e pertanto adoper\u00f2 le corna di un cervo maschio per uccidere il gigante. Quando Gylfi/Gangleri si meravigli\u00f2 del fatto che Freyr avesse ceduto la sua spada, Odino gli rispose dicendo che Freyr avrebbe potuto uccidere Beli a mani nude se lo avesse voluto, aggiungendo per\u00f2 che si pentir\u00e0 di questa decisione durante il Ragnar\u01ebk quando Freyr sar\u00e0 sconfitto dai Giganti del fuoco condotti da Surtr (i \"figli di Muspell\").\nSi pensa che Belo fosse la sorella di Ger\u00f0r sulla base di quanto scritto nella stanza 16 del \"Sk\u00edrnism\u00e1l\", nella quale Ger\u00f0r esprime il suo timore che l'uomo sconosciuto che \u00e8 arrivato in visita sia l'assassino di suo fratello."}
{"id": "343675", "revid": "729019", "url": "https://it.wikipedia.org/wiki?curid=343675", "title": "Battaglia di Munda (45 a.C.)", "text": "La battaglia di Munda si svolse il 17 marzo 45 a.C. nelle pianure di Munda, nel sud della Spagna. Fu l'ultima battaglia della guerra civile tra Giulio Cesare ed i repubblicani conservatori. Dopo questa vittoria, e la morte di Tito Labieno e di Gneo Pompeo il Giovane (il figlio maggiore di Pompeo), Cesare fu libero di tornarsene a Roma ed assumere il titolo di dittatore. Il suo successivo assassinio diede il via a quel processo che fin\u00ec per condurre alla fine della Roma repubblicana, e all'inizio del principato con il nipote Ottaviano.\nContesto storico.\nAgli inizi del 45 a.C., la guerra civile repubblicana tra le fazioni di Cesare e di Pompeo volgeva al termine. Dopo la vittoria iniziale di Dyrrhachium, l'odierna Durazzo, le sconfitte di Farsalo e di Tapso costrinsero i conservatori repubblicani, inizialmente guidati da Pompeo ad arroccarsi in Spagna. Non era, per\u00f2, una situazione disperata. Sotto il comando di Tito Labieno, un valente generale, e dei fratelli Sesto e Gneo Pompeo il Giovane, i conservatori avevano usato le risorse della Spagna per arruolare un esercito di tredici legioni.\nGiulio Cesare insegu\u00ec i figli di Pompeo dalle province africane fino in Spagna. Il suo scopo era quello di sconfiggere le ultime opposizioni conservatrici repubblicane. Con lui vi erano otto legioni di veterani, molti dei quali erano stati sotto il suo comando fin dai tempi delle guerre in Gallia, e 8000 cavalieri, che avrebbero determinato l'esito della battaglia. Tra le sue legioni vi erano la Legio V Alaudae, la Legio X Gemina, la Legio XIII Gemina, e la Legio III Gallica.\nSvetonio racconta di un episodio curioso avvenuto nel corso di questa campagna militare. Davanti a Munda, mentre si procedette a spianare una foresta, per porvi l'accampamento delle legioni cesariane, fu trovata una palma. Cesare allora ordin\u00f2 di rispettarla quasi fosse un presagio di vittoria. Poco dopo la palma cominci\u00f2 a germogliare nuovi virgulti, tanto che in pochi giorni crebbero moltissimo, riempiendosi di nidi di colombi, sebbene questo genere di volatili evitino normalmente le foglie dure e rugose. Si racconta che proprio questo prodigio abbia indotto Cesare a non volere altro successore che il nipote di sua sorella, Ottaviano.\nLa battaglia.\nI due eserciti s'incontrarono nelle pianure di Munda, presso l'odierna Osuna, nel sud della Spagna. L'esercito di Pompeo era accampato su una collinetta, posizione sfavorevole ad un eventuale attacco di Cesare. Rimasero a fronteggiarsi per qualche giorno, finch\u00e9 il 17 marzo, Cesare attacc\u00f2 battaglia.\nIl combattimento si protrasse per qualche tempo senza che si registrassero significativi progressi dall'una o dall'altra parte, il che indusse i generali ad abbandonare le loro posizioni di comando per unirsi alle truppe ed incoraggiarle di persona. Cesare assunse il comando dell'ala destra, dove stava combattendo aspramente la Legio X Equestris. La sua presenza infiamm\u00f2 il morale della Decima Legione, che cominci\u00f2 ad avanzare. Rendendosi conto di questa manovra, Gneo Pompeo distolse una legione dal proprio fianco destro per rinforzare il sinistro che veniva attaccato. Questo si rivel\u00f2 un grave errore.\nInfatti l'attacco da parte della Legio X Equestris fu solo un diversivo. Una volta indebolito il fianco destro dei pompeiani, la cavalleria di Cesare sferr\u00f2 un attacco che fu risolutivo per le sorti della battaglia. Contemporaneamente, Bogud, re di Mauretania alleato di Cesare e comandante della cavalleria mauretana, con un'abile manovra, attacc\u00f2 da dietro i pompeiani. Tito Labieno, comandante della cavalleria pompeiana, si accorse di questo attacco e si prepar\u00f2 a fronteggiarlo facendo dietro-front. Ma i legionari interpretarono male questa sua manovra. Essendo gi\u00e0 attaccati sull'ala sinistra (Legio X Equestris) e su quella destra (carica di cavalleria), credettero che Labieno stesse fuggendo. Temendo il peggio, le legioni pompeiane abbandonarono le posizioni e si diedero alla fuga.\nMolti soldati pompeiani caddero mentre cercavano di fuggire dalle truppe di Cesare. Altri trovarono la morte nella difesa della citt\u00e0 di Munda. Tito Labieno fu tra i caduti, mentre Sesto e Gneo Pompeo riuscirono a fuggire a Corduba, l'odierna Cordova.\nConseguenze.\nDopo la battaglia di Munda, Cesare procedette alla pacificazione di altre parti dell'Hispania, rimaste fedeli alla causa repubblicana, distruggendo citt\u00e0 sospettate di ospitare Gneo e Sesto Pompeo. Gaio Didio, un comandante della flotta fedele a Cesare, col\u00f2 a picco la maggior parte delle navi dei pompeiani. Gneo Pompeo dovette cercare scampo sulla terraferma, ma venne ben presto individuato e giustiziato.\nCon questa vittoria, e con la pacificazione della Spagna, Cesare non aveva pi\u00f9 opposizione. Si diresse a Roma dove assunse il titolo di \"dittatore\". Cesare venne poi assassinato il 15 marzo dell'anno seguente (44 a.C.) da conservatori repubblicani della nuova generazione, guidati da Bruto e Cassio. Ma a quell'epoca le istituzioni repubblicane di Roma erano ormai praticamente dissolte."}
{"id": "343676", "revid": "104458", "url": "https://it.wikipedia.org/wiki?curid=343676", "title": "Bowil", "text": "Bowil (toponimo tedesco) \u00e8 un comune svizzero di 1\u00a0388 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBowil \u00e8 servito dall'omonima stazione sulle ferrovia Berna-Lucerna.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "343677", "revid": "182396", "url": "https://it.wikipedia.org/wiki?curid=343677", "title": "Gallia transalpina", "text": ""}
{"id": "343678", "revid": "433605", "url": "https://it.wikipedia.org/wiki?curid=343678", "title": "Tapso (Bizacena)", "text": "Tapso era un'antica citt\u00e0 portuale, probabilmente fondata dai Cartaginesi, nella regione della Bizacena, sul golfo di Gab\u00e8s (nell'odierna Tunisia). Si trovava su un braccio di terra che separava una laguna salata dal mare aperto. La localit\u00e0 ove essa sorgeva corrisponde all'attuale Ras Dimas (11\u00b005' E, 36\u00b062' N), nei pressi di Bekalta.\nTapso \u00e8 celebre per la battaglia che vi si combatt\u00e9 nel 46 a.C. tra le truppe di Giulio Cesare e quelle dei seguaci di Pompeo, che vennero sconfitti (vedi Battaglia di Tapso).\nAll'epoca della cristianizzazione del Nordafrica, divenne sede vescovile. Se ne conosce solo un titolare, il vescovo Vigilio, che assist\u00e9 ad un sinodo a Cartagine nel 484. Le rovine di Tapso comprendono i resti di un molo, delle fortificazioni, un anfiteatro e diverse cisterne; nei pressi si trova anche una necropoli punica."}
{"id": "343679", "revid": "1318658", "url": "https://it.wikipedia.org/wiki?curid=343679", "title": "Munda", "text": ""}
{"id": "343681", "revid": "22475", "url": "https://it.wikipedia.org/wiki?curid=343681", "title": "Il pianeta proibito (romanzo)", "text": "Il pianeta proibito \u00e8 un romanzo di fantascienza dello scrittore inglese di romanzi gialli Philip MacDonald, che in quest'unica occasione us\u00f2 lo pseudonimo di \"W.J. Stuart\".\nIl romanzo nasce come trasposizione letteraria della sceneggiatura del film omonimo scritta da Cyril Hume come rielaborazione di un racconto di Irvin Block e Allen Adler, a sua volta liberamente ispirato a \"La tempesta\" di William Shakespeare; fu pubblicato per la prima volta nel 1956, lo stesso anno di uscita del film.\nIl romanzo \u00e8 strutturato in otto capitoli, narrati in prima persona dai tre protagonisti, e da una premessa ed un poscritto costituiti da brevi estratti da un fantomatico \"Compendio ad uso degli studenti\", evidentemente un testo di storia.\nTrama.\nIl romanzo narra le avventure dell'Incrociatore C-57-D, una nave spaziale inviata nell'anno 2371 in missione di indagine sulle orme dell'Unit\u00e0 E-X 101 \"Bellerofonte\", partita esattamente venti anni prima verso il quarto pianeta della stella Altair.\nL'incrociatore trasporta venticinque uomini di equipaggio, fra cui il comandante \"John J. Adams\", gli ufficiali \"Jerry P. Farman\", astronavigatore; \"Alonzo Quinn\", primo ingegnere; e \"Charles Xavier Ostrow\", maggiore medico. \u00c8 quest'ultimo a raccontare l'avvicinamento al pianeta dopo un viaggio di soli 356 giorni grazie alla \"Spinta Quanto-Gravitum\", e gli effetti della decelerazione, chiamata in gergo dall'equipaggio \"la sbronza\". \nDurante la seguente entrata nell'atmosfera di Altair-4 ed il sorvolo del pianeta, l'astronave viene inquadrata da un radar e contattata via radio da un membro della \"Bellerofonte\", il professor \"Edward Morbius\", che tenta di convincere il capitano a non scendere sul pianeta paventando non meglio specificati disastri. Ma il comandante \u00e8 irremovibile e la nave scende in un deserto in prossimit\u00e0 della trasmittente del professor Morbius.\nPresto la nave viene raggiunta da un mezzo simile ad una automobile, che corre a velocit\u00e0 impressionante ed \u00e8 guidato da un robot umanoide che si presenta all'equipaggio e risponde al nome di \"Robbie\". Il robot risponde di buon grado alle domande che gli vengono rivolte, ma rifiuta di dare indicazioni sul pericolo cui si riferisce il professor Morbius, anzi insiste per accompagnare gli ufficiali dal professore.\nDopo una breve ma spericolata corsa lungo crepacci e attraverso una fenditura in una muraglia di roccia, la macchina si trova a correre in una foresta e poi in un giardino in cui \u00e8 evidente la mano dell'uomo, per finire davanti ad una casa scavata nella roccia. Qui si presenta il professor Morbius, che accompagna gli ufficiali all'interno e in un soggiorno dalle ampie vetrate, dove serve agli ospiti del vino di sua produzione e si dilunga con loro in chiacchiere, fino all'ora di colazione. \nSegue una dimostrazione delle capacit\u00e0 di Robbie, che consistono nel poter analizzare e sintetizzare qualunque sostanza e possedere una mira fenomenale, accoppiata all'inibizione a nuocere agli esseri intelligenti. Al termine, il professore racconta della fine di tutti i suoi compagni, smembrati e fatti a pezzi da una forza ignota ed invisibile, che ha distrutto anche la Bellerofonte e ha risparmiato solo Morbius e sua moglie, morta in seguito di morte naturale. Interrogato in merito, afferma di aver costruito lui il robot e, per suo tramite, la casa e tutto ci\u00f2 che li circonda, nonostante la sua specializzazione fosse la filologia.\nLa loro discussione viene interrotta dall'ingresso della dicennovenne figlia di Morbius, \"Altaira\", che attira immediatamente le attenzioni di Farman. Egli tenta di allontanarla dal gruppo, ma l'ufficiale medico segue la coppia in giardino, dove agli ordini di Altaira ha luogo una sfilata otto diverse scimmie, una coppia di cerbiatti ed una tigre del Bengala, perfettamente addestrate, e la cui presenza non viene spiegata n\u00e9 da Altaira n\u00e9 da suo padre. L'equipaggio lascia la casa, dopo un tentativo inutile di convincere Morbius a lasciare il pianeta.\nLa narrazione riprende dal punto di vista del comandante Adams, che sottolinea le incongruenze del racconto di Morbius e l'enigma che egli rappresenta parlandone con gli altri ufficiali a bordo. Il giorno successivo viene dedicato alla costruzione di una ricetrasmittente per mettersi in contatto con la base, ma i lavori si interrompono per mancanza di lastre di piombo per la schermatura del trasmettitore, che il comandante decide di chiedere a Morbius.\nIl professore acconsente ad utilizzare i poteri di Robbie per costruire le lastre e la serata trascorre in casa. Il comandante decide di effettuare un appostamento per scoprire come arriver\u00e0 il materiale richiesto, ma Farman sgattaiola dalla sua postazione e viene scoperto in effusioni con Altaira. Adams rimanda l'ufficiale al trattore e rimprovera la ragazza, che risponde con uno schiaffo. Il resto della notte trascorre senza avvenimenti, ma sulla via del ritorno il mezzo investe ed uccide una delle scimmie si Altaira.\nL'indomani mattina Robbie si presenta con le lastre di piombo, ma precisamente di un ipotetico isotopo 217. I lavori proseguono, ma durante la notte l'armatura di piombo viene stracciata come fosse carta e il modulatore a klystron all'interno distrutto, senza che le guardie vedessero o sentissero nulla. Unica traccia, profonde impronte di un metro di diametro, che proseguono per un centinaio di metri prima di interrompersi bruscamente, e la sensazione di un \"respiro\" percepita da una sentinella. \nIl comandante e l'ufficiale medico si recano da Morbius per informarlo, e questi, appreso dell'attacco, impallidisce e decide di raccontare ci\u00f2 che ha tenuto nascosto.\n\u00c8 il professore in prima persona a narrare la storia dei \"Krell\", la civilt\u00e0 che abitava Altair-4 e si era evoluta inseguendo la conoscenza fino alla loro meta pi\u00f9 alta, l'affrancamento dalla necessit\u00e0 di strumenti materiali, per essere poi distrutta misteriosamente in una sola notte. Nulla rimane sulla superficie del pianeta, ma nel sottosuolo sterminati laboratori sono ancora funzionanti grazie alla loro capacit\u00e0 di \"automanutenzione\". Il professore porta gli ospiti a visitarne uno in particolare, che contiene un macchinario chiamato \"La Soglia\" in grado di misurare ed amplificare l'intelligenza. Il tentativo di aumentare l'intelligenza \u00e8 spesso fatale; Morbius, che accidentalmente ha attivato il dispositivo rimanendone quasi ucciso, ha in seguito deciso di sottoporsi al trattamento pi\u00f9 volte, espandendo enormemente la sua intelligenza.\nMorbius porta poi gli ospiti su un vagoncino attraverso un reticolo di gallerie ad estrema velocit\u00e0, fino ad una profondit\u00e0 di 80 chilometri all'interno del pianeta, dove mostra loro l'energia che alimenta tutti i laboratori - si tratta del nucleo stesso del pianeta, ribollente di \"energia cosmica\".\nIl narratore ridiventa l'ufficiale medico, ed \u00e8 testimone della lite fra il comandante Adams, che vuole informare la Terra dell'enorme scoperta, ed il professor Morbius, che ritiene l'umanit\u00e0 impreparata a gestire tanta conoscenza. Il professore infine ha un crollo psicofisico ed il dottore decide di sedarlo farmacologicamente, nonostante le sue proteste di \"non volersi addormentare\". Il dottore vede a distanza un incontro fra Adams e Altaira, che culmina in un bacio; si allontana ma viene richiamato da uno sparo. Il comandante ha dovuto sparare alla tigre, fino a quel momento innocua, che tentava di attaccare Altaira.\nAdams e Ostrow ritornano alla nave, dove \u00e8 stata approntata una barriera di energia a protezione del perimetro. Poco dopo la barriera comincia a malfunzionare e un cadetto sente nuovamente il \"respiro\". Durante l'agitazione che ne consegue, Alonzo Quinn viene ritrovato trascinato fuori dalla nave e smembrato da una forza cieca e sovrumana. Una nuova fila di impronte segna la sabbia.\nL'ufficiale medico rivela che l'autopsia della scimmia investita dal trattore ha mostrato solo organi appena abbozzati; l'animale non avrebbe mai avuto vita autonoma. Sconvolto dall'assalto alla nave e da questa nuova rivelazione, il comandante invia Ostrow a sorvegliare Morbius, che lo trova nuovamente in preda all'agitazione e lo seda con l\"'esperidol\", un farmaco immaginario che crea uno stato di rilassata beatitudine senza sonno. Il medico ha un breve colloquio con Altaira, la convince ad andare a dormire e poi, furtivamente, si chiude nel laboratorio contenente \"La Soglia\" e si collega al macchinario.\nLa narrazione riprende dal punto di vista del comandante. Viene scoperto un uomo allontanatosi dalla nave, completamente ubriaco: aveva convinto Robbie a fornirgli una cinquantina di litri di whisky, dandogliene un campione. Il comandante decide di partire quanto prima possibile, portando con s\u00e9 i superstiti del Bellerofonte; nel comunicare la sua decisione via radio all'ufficiale medico scopre che Ostrow sta usando il macchinario Krell per amplificare la sua intelligenza.\nL'astronave \u00e8 quasi pronta per la partenza, quando subisce un nuovo, drammatico attacco nel buio da una forza invisibile, che pure lascia impronte; n\u00e9 le barriere di energia, n\u00e9 tutte le armi dell'astronave sono in grado di fermarla. L'entit\u00e0 afferra Farman, lo sbatacchia nell'aria e lo scaglia contro l'astronave. L'equipaggio fugge precipitosamente all'interno, ma altri due rimangono uccisi. Il comandante stesso viene stretto contro la paratia esterna della nave e riesce ad intravedere una forma nebulosa, che manda deboli riflessi. Infine, improvvisamente, l'entit\u00e0 scompare e l'attacco cessa.\nIl comandante tenta inutilmente di contattare Ostrow e decide quindi di raggiungerlo, dopo aver ordinato all'equipaggio di fuggire se nuovamente attaccato. Arrivato alla casa trova Ostrow orribilmente invecchiato, con evidenti le macchie degli elettrodi dello strumento Krell. Il medico \u00e8 stremato, tenta di dire al comandante di cercare vicino alla Soglia, ed infine muore, chiamando per nome la moglie defunta.\nAdams trova un taccuino di appunti, dove Ostrow ha scritto una lettera indirizzata proprio al comandante. Nella lettera il medico spiega che usando il macchinario la sua intelligenza si \u00e8 accresciuta di migliaia di volte; ha cos\u00ec capito che lo scopo ultimo della civilt\u00e0 Krell era la capacit\u00e0 di creare la vita usando l'energia mentale, e che il professor Morbius, che ritiene di essere l'unico erede di quella civilt\u00e0, condivide lo stesso scopo: i suoi primi esperimenti furono gli animali di compagnia di Altaira.\nMa Ostrow ha compreso che come per i Krell, anche per Morbius la capacit\u00e0 di creare la vita con la forza della mente \u00e8 la causa della distruzione; infatti quando la mente cosciente raggiunge questo potere, anche l\"'Id\", la mente inconscia ottiene la stessa capacit\u00e0. L'inconscio non progredito, in cui sono relegati i peggiori istinti e le pi\u00f9 grandi crudelt\u00e0 di ciascuno, e che si materializza nell'entit\u00e0 invisibile di pura energia che ha causato l'estinzione dei Krell, la morte dell'equipaggio del Bellerofonte e gli attacchi alla nave di Adams. La lettera si interrompe.\nMorbius fa il suo ingresso sulla scena; il comandante gli comunica che partir\u00e0 portandolo con s\u00e9 assieme alla figlia. Egli si rifiuta, ma Altaira \u00e8 ormai decisa. Il professore si infuria e questo provoca la comparsa dell'entit\u00e0 all'esterno della casa. Il comandante legge ad alta voce la lettera di Ostrow e quindi incalza Morbius mettendolo di fronte alle sue responsabilit\u00e0. Il professore si irrigidisce, nega, tenta di rifugiarsi nel laboratorio, ma una barriera dietro l'altra viene abbattuta dall'entit\u00e0 che si avvicina. Il robot Robbie stesso, identificando l'entit\u00e0 come emanazione di un essere umano, si rifiuta di attaccarla. Il comandante \u00e8 ormai pronto ad uccidere Morbius pur di fermare l'energia che \u00e8 controllata dal suo subconscio, ma alla fine, davanti alle disperate preghiere della figlia il professore accetta consapevolmente la verit\u00e0 e questo provoca l'immediata scomparsa dell'entit\u00e0.\nIl professore chiede infine perdono della propria superbia, saluta la figlia ed attiva un meccanismo che produrr\u00e0 l'autodistruzione del pianeta ventiquattro ore dopo. Il romanzo termina con un poscritto in forma di testo di storia cui si nomina l'esplosione del pianeta, la relativa inutilit\u00e0 delle registrazioni portate dall'equipaggio, da cui \u00e8 stata tratta la parte narrata da Morbius in prima persona, e si racconta del matrimonio fra il comandante Adams ed Altaira."}
{"id": "343683", "revid": "104458", "url": "https://it.wikipedia.org/wiki?curid=343683", "title": "Niederh\u00fcnigen", "text": "Niederh\u00fcnigen (toponimo tedesco) \u00e8 un comune svizzero di 614 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "343688", "revid": "104458", "url": "https://it.wikipedia.org/wiki?curid=343688", "title": "Oberh\u00fcnigen", "text": "Oberh\u00fcnigen (toponimo tedesco) \u00e8 un comune svizzero di 308 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nStoria.\nIl comune di Oberh\u00fcnigen \u00e8 stato istituito 1980 per scorporo da quello di Schlosswil, del quale era un'exclave.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "343689", "revid": "176990", "url": "https://it.wikipedia.org/wiki?curid=343689", "title": "Asterousia", "text": "Asterousia () \u00e8 un ex comune della Grecia nella periferia di Creta (unit\u00e0 periferica di Candia) con 6.303 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Archanes-Asterousia.\nGeografia fisica.\nIl comune giace a sud est del villaggio di Charaki situato sul confine del comune di Nikos Kazantzakis a Nord ed il mare Libico a sud. Ad ovest confina con i comuni di Kofina ad ovest e di Arkalochori ad Est. Ha una popolazione di 7000 abitanti ed una superficie di 204\u00a0km\u00b2. La sede del municipio \u00e8 Pirgos con 1000 abitanti\nAccesso.\nLa strada di accesso principale \u00e8 Iraklio Choudetsi Tefeli Pretoria Pirgo.\nPyrgos.\nIl villaggio di Pyrgos \u00e8 la sede del municipio. \u00c8 situato a un'altitudine di 290 metri a 50\u00a0km da Iraklio, lungo la strada Cnossos - Peza- Houdetsi- Tefeli- Ligortinos- Protoria- Pirgos. Ulteriore accesso a Pirgos \u00e8 dal villaggio di Mires verso Agii Deka-Asimi-Pirgos. \u00c8 menzionato San Giorgio e San costantino sono due chiesette Una festa religiosa si tiene ogni 26 agosto giorno della Trasfigurazione di Cristo nel calendario ortodosso.\nLocalit\u00e0.\nIl comune \u00e8 suddiviso nelle seguenti comunit\u00e0:"}
{"id": "343690", "revid": "767487", "url": "https://it.wikipedia.org/wiki?curid=343690", "title": "Il mondo dei robot", "text": "Il mondo dei robot (\"Westworld\") \u00e8 un film del 1973 scritto e diretto da Michael Crichton.\nPrecursore del tema della macchina che si ribella all'uomo, viene da molti considerato un \"cult\". Il film si avvale dell'icona western del Pistolero interpretato da Yul Brynner, citazione del suo personaggio nel celebre \"I magnifici sette\" (1960).\n\"Il mondo dei robot\" viene sovente accreditato come il primo film realizzato anche con l'ausilio della grafica computerizzata per alcuni effetti speciali. Si ritiene inoltre che proprio in questo film sia stata usata per la prima volta la definizione di \"virus\" in relazione al malfunzionamento della rete di computer.\nIl film ebbe un seguito nel 1976: \"Futureworld - 2000 anni nel futuro\" diretto da Richard T. Heffron; nel 1980 fu realizzata la miniserie di 5 puntate \"Alle soglie del futuro\" (\"Beyond Westworld\"); nel 2016 la HBO ha prodotto la serie \"Westworld - Dove tutto \u00e8 concesso\" (\"Westworld\").\nTrama.\nNell'anno Duemila, futuribile al tempo della realizzazione, lo sviluppo tecnologico permette la produzione di androidi, ovvero robot antropomorfi, in grado di imparare, mostrare emozioni e interagire con gli esseri umani.\nSi \u00e8 creato Delos, un parco di divertimenti a tema per turisti facoltosi, la cui retta giornaliera \u00e8 di mille dollari, dove si possono vivere a scelta le vicende storiche - o meglio dettate dalla cinematografia - dell'Antica Roma, del Medioevo e del Far West, nelle rispettive ambientazioni curate nel dettaglio. Degli androidi interagiscono con i turisti assecondandoli completamente, anche intimamente, per garantire loro il divertimento senza rischi. I robot sono monitorati costantemente da esseri umani di una sala controllo, dotata di macchinari informatici d'avanguardia.\nDue turisti americani, John Blane e Peter Martin, giungono presso \"Westernlandia\" dove presto si scontrano a duello con un \"pistolero\". Seppure si abbiano in dotazione armi autentiche, sono dotate di un sensore che le disattiva istantaneamente in caso si punti una persona in carne ed ossa.\nDalla sala controllo tuttavia si segnalano guasti e malfunzionamenti in crescendo. In una riunione con il Direttore, i tecnici dichiarano di ignorare il funzionamento e lo schema dei nuovi androidi, in quanto programmati da computer, iniziando a dubitarne l'affidabilit\u00e0 .\nLe prime avvisaglie di pericolo si hanno quando un robot-serpente morde Blane ed una cortigiana-robot del padiglione medievale respinge vivacemente la seduzione di un turista, il quale a sua volta resta ucciso in un duello con un cavaliere androide. \u00c8 solo l'inizio di una serie di disfunzioni a catena, che si diffondono nel sistema come un virus, rendendosi conto che per qualche ragione sconosciuta, i robot sono andati fuori controllo.\nIl pistolero-robot uccider\u00e0 Blane e, contemporaneamente, nel padiglione romano, i robot daranno vita a una carneficina che dalla sala controllo sar\u00e0 impossibile fermare, nonostante il distacco progressivo di tutte le fonti di energia. Saranno proprio i tecnici della sala a farne le spese perch\u00e9 gli ingressi e gli impianti di ventilazione si bloccheranno, condannandoli alla morte per soffocamento.\nMartin, l'unico superstite riesce a neutralizzare il pistolero, dopo essere sfuggito a un lungo inseguimento che lo aveva portato dapprima nella zona dell'antica Roma e infine nel mondo medievale.\nProduzione.\nIl soggetto fu rifiutato da tutte le compagnie cinematografiche: solo la MGM era interessata al soggetto, ma impose drastici tagli agli effetti speciali, concedendo a Crichton solo 6 settimane di tempo. Durante le riprese, un colpo a salve ustion\u00f2 la cornea di Yul Brynner, che dovette rinunciare a portare le lenti a contatto lucide che davano lo sguardo speciale al robot del suo personaggio, cos\u00ec la produzione si dovette fermare per diverse settimane.\nIl film fu realizzato in anamorfico Panavision.\nL'unico effetto al computer fu quello ottenuto da John Whitney (esperto di effetti speciali) con le immagini in soggettiva del Robot/Brynner. Questo procedimento, molto difficoltoso per l'epoca, richiese mesi di lavoro per poche decine di secondi di girato.\nFinite le riprese, il primo montaggio a detta della produzione era un disastro e non distribuibile. Venne cos\u00ec chiamato David Bretherton (premio Oscar per \"Cabaret\") e con l'apporto di nuove scene il film fu pronto per la distribuzione. Nonostante questo i dirigenti della MGM non erano soddisfatti del lavoro svolto ma fecero uscire ugualmente il film, che a dispetto di tutto ebbe un grande successo commerciale.\nDistribuzione.\nIl film \u00e8 stato distribuito nelle sale cinematografiche italiane nel mese di dicembre del 1973.\nData di uscita.\nAlcune date di uscita internazionali nel corso degli anni sono state:\nIl film fu trasmesso per la prima volta nel Maggio 1978 in seconda serata sulla allora Rete Due RAI, riscuotendo successo di ascolti ed il plauso degli spettatori.\nInfluenza culturale.\nNonostante il contenuto palesemente fantastico (non sono ancora stati realizzati androidi con le capacit\u00e0 ipotizzate nel film), il tono cupamente drammatico che aleggia fin dall'inizio sul film lo rende inquietante: vent'anni prima di \"Jurassic Park\" (dal romanzo dello stesso Crichton), lo spettatore \u00e8 disturbato dal pensiero che una macchina creata dall'uomo possa prenderne il sopravvento, e non basta il finale sommariamente positivo a rassicurarlo, perch\u00e9 il fatto che la ribellione sia accaduta una volta non esclude che possa ripetersi. Crichton rielabora il tema classico della ribellione delle macchine mettendola in relazione con la complessit\u00e0 dei sistemi informatici, introducendo numerosi elementi che saranno poi citati in opere successive dello stesso genere (fra tutte \"Terminator\"), come l'idea di macchine progettate da macchine, che suggerisce un processo evolutivo che pu\u00f2 andare fuori controllo e rivoltarsi contro gli esseri umani. Anche esplicitamente citata in \"Terminator\" \u00e8 la sequenza finale dell'inseguimento, con riprese in soggettiva dal punto di vista del robot e la distruzione progressiva del robot (in particolare del suo volto) che ne rivela le interiora meccaniche e la sostanziale alienit\u00e0.\nIl film \u00e8 rimasto fortemente impresso nella cultura popolare - soprattutto americana - ed \u00e8 ampiamente citato; si pensi per esempio alla band britannica Westworld o ai numerosi riferimenti al film nella serie animata \"I Simpson\" e \"Futurama\". Anche un episodio di Scooby-Doo \u00e8 esplicitamente ispirato all'ambientazione e alla trama di questo film. Lo scrittore della serie horror per ragazzi \"Piccoli brividi\", R.L. Stine, si \u00e8 ispirato a questo film per realizzare il trentaseiesimo racconto della serie, \"Gli orrori di Shock Street\"."}
{"id": "343694", "revid": "1318658", "url": "https://it.wikipedia.org/wiki?curid=343694", "title": "Man'y\u014dsh\u016b", "text": " \u00e8 la pi\u00f9 antica collezione di poesie di \"waka\" in giapponese giunta fino a noi.\nFu compilata molto probabilmente intorno alla seconda met\u00e0 dell'VIII secolo, durante il periodo Nara, \u00e8 formato da 4496 componimenti (4172 tanka, 262 e 62 ) scritti tra la seconda met\u00e0 del V e la met\u00e0 dell'VIII secolo, anche se per la maggior parte dei poemi la data di composizione si deve collocare tra la seconda met\u00e0 del VII e la prima met\u00e0 dell'VIII.\nLe poesie possono essere classificate, per argomento, in tre grandi categorie: z\u014dka (miscellanee) che trattano di cerimonie, viaggi, banchetti e leggende; s\u014dmonka (poesie d'amore), dove si parla dell'amore tra uomo e donna, e, in alcune anche dei sentimenti del poeta per i figli, o per fratelli e sorelle; e banka (elegie).\nI circa cinquecento autori (di cui settanta sono donne) appartengono a tutti i ceti sociali: membri della famiglia imperiale, contadini, soldati, artigiani e monaci. Gli autori pi\u00f9 famosi del Man'y\u014dsh\u016b sono: Kakinomoto no Hitomaro, Yamabe no Akahito, Yamanoue no Okura, \u014ctomo no Tabito e \u014ctomo no Yakamochi. Tra le donne troviamo: la principessa Nukata, \u014ctomo no Sakanoue no Iratsume, Kasa no Iratsume.\nStruttura dell'opera.\nI componimenti sono scritti in giapponese usando gli ideogrammi cinesi presi per il loro valore fonetico, secondo il sistema di scrittura noto come man'y\u014dgana. Molte delle pi\u00f9 antiche poesie del Man'y\u014dsh\u016b furono scritte da imperatori, principi e principesse imperiali. Tra queste alcune, per il metro (che si distacca dalla cadenza 5-7-5-7-7) e per il contenuto, sono simili alle antiche ballate.\nQueste poesie erano l'espressione di una emotivit\u00e0 tutta personale, stese secondo uno schema prefissato. Fra tutti i poeti del Man'y\u014dsh\u016b forse solo Kakinomoto no Hitomaro fu in grado di gareggiare con la Principessa Nukata nella padronanza dell'uso delle vocali nel tanka. Nel Man'y\u014dsh\u016b sono contenuti pi\u00f9 di 450 tanka e 20 ch\u014dka dovuti a Kakinomoto no Hitomaro, che possono essere divisi in due categorie: i poemi \"ufficiali\" scritti nella sua funzione di poesia di corte, e quelli che sono l'intima espressione dei suoi sentimenti. Fa molto uso di makura kotoba (epiteti di convenzione, letteralmente \"parole-cuscino\") e di \"jo\" (versi introduttivi), ed \u00e8 maestro negli tsuiku (distici), nei kurikaeshi (ritornelli) e nel comporre poesie lunghe. Con la ripetizione del metro 5-7,5-7...5-7-7 defin\u00ec la forma della poesia lunga (ch\u014dka, la cui tradizione si pu\u00f2 dire conclusa con il Man'y\u014dsh\u016b) e con il suo ricco e variato vocabolario raggiunse una perfetta cadenza stilistica.\nAll'epoca del Man'y\u014dsh\u016b, il buddhismo non era ancora riuscito ad affermarsi tra la gente comune, ma a quanto pare non faceva sentire la sua presenza neppure nelle elegie composte dai membri dell'aristocrazia classe al potere. Non c'era un Buddha ad attendere questi uomini dopo la morte, almeno a giudicare dai loro poemi che esprimevano solo il semplice desiderio di vivere a lungo, una riluttanza a lasciare questo mondo e un lamento per la brevit\u00e0 della vita.\nIn Giappone, alcuni giardini come quello di Akatsuka, hanno un'area specificatamente dedicata alle piante medicinali menzionate nell'opera. "}
{"id": "343696", "revid": "1762097", "url": "https://it.wikipedia.org/wiki?curid=343696", "title": "Concerto (composizione musicale)", "text": "Il concerto \u00e8 una forma musicale che prevede l\u2019esecuzione di uno o di pi\u00f9 strumenti solisti che sono accompagnati dall'orchestra.\nEtimologia.\nL'origine del termine \"concerto\" ha sempre suscitato discussioni tra i musicologi. Gi\u00e0 nel Cinquecento la parola veniva fatta risalire a due diverse parole latine: la prima \"concertatum\" (dal verbo \"concertare\", cio\u00e8 combattere, gareggiare) e la seconda da \"consertum\" (dal verbo \"conserere\", traducibile con intrecciare, annodare, ma anche in alcuni contesti, con litigare). Nel 1619 Michael Praetorius sostenne l'etimologia che dava l'idea del \"combattimento\", dello scontro tra due entit\u00e0 strumentali distinte, sia per numero che per sonorit\u00e0.\nIn epoca moderna, il compositore tedesco Hugo Daffner ha invece sostenuto la prima accezione del verbo \"conserere\", evidenziando cos\u00ec il carattere di dialogo, di intreccio, che caratterizza effettivamente lo stile concertante.\nGeneralmente la prima ipotesi viene considerata come la pi\u00f9 valida, trovando ancora oggi i maggiori riscontri.\nStoria.\nIl concerto, come la maggior parte delle forme musicali, nasce in Italia, come derivazione diretta di alcune forme musicali. In origine, le prime forme strumentali erano definite Canzoni da Sonare, ed erano composizioni in stile polifonico destinate all'organo e provenienti dalle antiche forme vocali. Come dalla Suite (raggruppamento di Canzoni e Arie di Danze), scatur\u00ec la Sonata da Camera, cos\u00ec dalle \"Canzoni da Sonare\" nacque la Sonata da chiesa.\nSonata da chiesa.\nLa sonata da chiesa nasce verso la fine del Cinquecento, nell'ambito delle \"cappelle strumentali\" ecclesiastiche che si andavano sviluppando accanto a quelle prettamente vocali. Questa esigenza nacque con l'idea di dare maggiore solennit\u00e0 alle pratiche del culto, contribuendo notevolmente allo sviluppo della musica strumentale: infatti, in occasione di funzioni particolari, il normale organico degli esecutori veniva aumentato, offrendo ai compositori dell'epoca la possibilit\u00e0 di avvalersi di complessi numerosi. In origine era realizzata (come la Sonata da camera) per due violini e basso, inoltre era polifonica, e si caratterizzava per il numero e la definizione dei tempi: generalmente era costituita da tre movimenti, un Allegro, spesso preceduto da un Grave iniziale, un Adagio e un Vivace per finale.\nNel momento in cui la Sonata da Chiesa si ampli\u00f2, con l'uso di strumenti raddoppiati (soprattutto strumenti a fiato) nei tempi vivaci, fu chiamata Sinfonia o indifferentemente Sonata. A questi due termini bisogna aggiungerne un terzo, \"Concerto grosso\", che in realt\u00e0 non era altro che un modo di eseguire la Sonata da chiesa dividendo la parte strumentale tra due gruppi di suonatori: il \"Concertino\" e il \"Concerto Grosso\".\nIl concerto barocco.\nLa forma del concerto grosso \u00e8 stata portata alla sua massima espressione da compositori come Arcangelo Corelli, Giuseppe Torelli, Tommaso Albinoni, Georg Friedrich H\u00e4ndel, Evaristo Felice Dall'Abaco e Giuseppe Valentini. Alessandro Stradella aveva adottato negli anni '60 del XVII secolo la forma del concerto grosso sia nella sua \"Sonata di viole\", sia, soprattutto, in opere con ampio organico vocale-strumentale, come l'oratorio, \"San Giovanni Battista\", in cui l'accompagnamento di intere arie \u00e8 appunto sostenuto dalle combinazioni di peso sonoro create dalla contrapposizione tra le due parti strumentali. \nLa forma del concerto grosso, elaborata nel concerto solistico e nel concerto a molti strumenti, si afferm\u00f2 soprattutto a Venezia, dove, soprattutto grazie ad Antonio Vivaldi acquist\u00f2 una maggiore definizione nella forma.\nLa forma \"a ritornello\" usata da Vivaldi fu presa a modello per molto tempo in Italia e fuori: lo stesso Johann Sebastian Bach la studi\u00f2 in maniera approfondita, trascrivendo molti concerti per organo o clavicembalo e riprendendone la struttura nel suo Concerto nello stile italiano.\nConcerto di gruppo.\nIl concerto di gruppo \u00e8 una composizione musicale, che nacque nel barocco, in cui tutti gli strumenti hanno pari importanza e formano un gruppo compatto. Non ci sono parti solistiche con maggiore importanza, ma il compositore forma gli effetti sonori con i timbri dei diversi strumenti. La sinfonia classica nel 700 deriva infatti, dal concerto di gruppo.\nConcerto ripieno.\nIl concerto ripieno \u00e8 una composizione nella quale si ha un dialogo tra l'orchestra e un ristretto numero di strumenti chiamato ripieno (solitamente un quartetto d'archi). Questa tipologia venne sostituita successivamente con la dinamica a terrazze durante il Barocco, la quale simulava l'alternanza tra i due gruppi strumentali mediante il forte e il piano ma senza nessuna divisione effettiva dell'orchestra. \nConcerto da camera.\nUn concerto da camera, in inglese \"chamber concerto\" e in tedesco \"Kammerkonzert,\" era originariamente uno dei due tipi di concerto grosso insieme al concerto da chiesa. Il concerto da camera, era costituito da 4 strumenti: due violini, una viola e un violoncello, aveva il carattere di una suite, avendo per introduzione un preludio e includendo diverse forme di danza tratte dal repertorio popolare. Antonio Vivaldi e Georg Philipp Telemann furono grandi esponenti di questa forma musicale. Pi\u00f9 tardi and\u00f2 a definire pi\u00f9 in generale un concerto di musica da camera o scritto per un'orchestra da camera.\nEvoluzione.\nLe successive trasformazioni del concerto vanno di pari passo con quelle avvenute nella sinfonia, che contribu\u00ec notevolmente ad accrescere il significato sinfonico del concerto. Infatti, come la \"sonata da chiesa\" assunse poco alla volta forma definitiva con l'adozione della forma ternaria, cos\u00ec pure la sinfonia e il concerto, si sarebbero valsi di questo sistema.\nC'\u00e8 da dire, inoltre, che il Concerto nasce soprattutto con il violino, come strumento solista: sono pochi i casi in cui il clavicembalo appare come strumento di primo piano, nonostante all'epoca conoscesse una grande diffusione.\nIl clavicembalo fu impiegato per la prima volta, in qualit\u00e0 di solista, nei concerti di Johann Sebastian Bach, il quale, soprattutto con il Concerto in re minore BWV 1063 concepito per tre clavicembali, si rif\u00e0 ancora una volta ai modelli italiani, affidando ai solisti un ruolo preminente, e facendo in modo che l'orchestra sia parte integrante dell'andamento della composizione.\nTipologia.\nConcerto per pianoforte.\nCome in epoca barocca il genere concertistico aveva segnato l'ascesa del violino al rango di strumento solistico per eccellenza, cos\u00ec, nella seconda met\u00e0 del Settecento, \u00e8 nuovamente il concerto a decretare l'ascesa e l'affermazione del pianoforte. Grazie, infatti, ad una potenza sonora sconosciuta ad altri strumenti a tastiera, fatta eccezione per l'organo, e alla sua capacit\u00e0 di creare le pi\u00f9 svariate sonorit\u00e0 dinamiche ed espressive, a partire dal 1770, il pianoforte lentamente si impone come protagonista del genere concertistico e, all'inizio dell'Ottocento, \u00e8 ormai in grado di contendere al violino la supremazia, in ambito solistico.\nStruttura.\nLa struttura del concerto, che si era consolidata in epoca barocca, era stata definita dai celeberrimi concerti di Antonio Vivaldi, molto noti ed eseguiti in tutta Europa. Essi erano articolati in tre tempi o movimenti: Allegro, Adagio, Allegro. I due tempi veloci, avevano la stessa architettura compositiva, consistente in quattro sezioni orchestrali (i \"tutti\") che racchiudevano tre lunghe parentesi solistiche (i \"soli\").\nNel secondo Settecento, l'affermazione dei principi compositivi della forma sonata, influenzava tutti i generi strumentali ma non con la stessa forza: il concerto solistico offriva pi\u00f9 resistenza al cambiamento, perch\u00e9 la sua struttura non si basava tanto sull'opposizione di temi o di tonalit\u00e0 (come avviene nello stile sonatistico), quanto sul contrasto di sonorit\u00e0 tra \"tutti\" e \"soli\" (cio\u00e8 l'orchestra e il solista).\nIl Concerto Classico si presentava, quindi, come una fusione tra strutture formali barocche e caratteri del moderno sonatismo: le parti orchestrali dei movimenti veloci, racchiudevano perci\u00f2 tre sezioni solistiche che si potevano identificare con le sezioni di \"esposizione\", \"sviluppo\" e \"ripresa\" tipiche dei movimenti principali di ogni forma strumentale dell'epoca, dalla sonata alla sinfonia.\nCarl Philipp Emanuel e Johann Christian Bach.\nTra i primi protagonisti del Concerto Classico, ci furono inizialmente due dei figli di Johann Sebastian Bach, il primo compositore a concepire concerti per strumento a tastiera e orchestra: Carl Philipp Emanuel e Johann Christian.\nIl primo scrisse ben 52 concerti, tra i quali molti per clavicembalo, alcuni anche per fortepiano, con ridotto accompagnamento orchestrale, formalmente vicini alla struttura del concerto barocco, ma gi\u00e0 orientati verso uno stile dialogico.\nDi tutt'altro spessore \u00e8 la produzione del secondo, che con i suoi 40 concerti \"per il cembalo o il piano-forte\", pur continuando nel genere del fratello, ne stabilizz\u00f2 il tessuto musicale con l'uso del bitematismo.\nLa scuola viennese.\nNell'ambiente musicale viennese, il concerto per pianoforte trov\u00f2 un terreno fertile. A Vienna, infatti, dominava la figura di Franz Joseph Haydn, in realt\u00e0 pi\u00f9 interessato agli sviluppi strutturali della sinfonia e del quartetto che non al concerto; ma anche quella di Georg Christoph Wagenseil, che in oltre cento e pi\u00f9 concerti per cembalo e orchestra, rappresentava maggiormente le esigenze del classicismo. Oltre a questi due autori, si pu\u00f2 ricordare la produzione di Giuseppe Cambini, di Jan Ladislav Dussek e della Scuola di Mannheim.\nMa colui che ha notevolmente contribuito all'evoluzione di quello che sar\u00e0 il moderno concerto per pianoforte e orchestra \u00e8 senza dubbio Wolfgang Amadeus Mozart. Con lui, infatti, questo genere strumentale esce dalla \"culla\" del concerto barocco per diventare il luogo dove si svolge un vero e proprio dramma musicale: nella sua numerosa produzione concertistica, il pianoforte trova nell'orchestra un vero antagonista, dando vita ad uno \"scontro\" di sonorit\u00e0 ogni volta differente.\nL'entusiasmo del pubblico per la produzione concertistica di Mozart and\u00f2 sempre pi\u00f9 affievolendosi, col passare del tempo, in quanto le sue opere si allontanavano di anno in anno dal gusto corrente per il divertimento e l'ascolto disimpegnato. Infatti negli stessi anni a Vienna, ebbero molta pi\u00f9 fortuna di pubblico i lavori di Vanhal, di Kozeluch, di Hoffmeister e di Krommer, tutti improntati su un carattere formale abbastanza semplice, privi di quella variet\u00e0 di armonie e melodie tipiche della produzione mozartiana.\nBeethoven e altri.\nTra i musicisti della generazione successiva, solo Ludwig van Beethoven, prosegu\u00ec sulla scia di Mozart: tra i suoi cinque notevoli concerti per pianoforte e orchestra, almeno tre (quelli in do minore, sol maggiore e mi bemolle maggiore) costituiranno delle pietre miliari nella storia del genere concertistico, cui guarderanno tutti i compositori dell'epoca romantica.\nSpinto dalla moda dilagante del virtuosismo strumentale, il concerto successivamente acquisisce dei caratteri sempre pi\u00f9 brillanti, per soddisfare le esigenze del pubblico dell'epoca, elevando il solista al ruolo di protagonista assoluto. Tra i compositori, che pi\u00f9 si avvicinarono al gusto del pubblico si possono ricordare: Daniel Steibelt, Johann Nepomuk Hummel, Ignaz Moscheles, Ferdinand Ries e Carl Czerny.\nUn filone a parte, pi\u00f9 legato all'eredit\u00e0 mozartiana, da cui poi si avranno notevoli sviluppi in era romantica, \u00e8 rappresentato dai compositori della cosiddetta Scuola pianistica londinese: Muzio Clementi, Johann Baptist Cramer e John Field.\nIl Romanticismo.\nI profondi stravolgimenti politici, sociali, artistici e culturali, che hanno caratterizzato l'Ottocento, si ripercuotono in ambito musicale anche sul \"concerto\", la cui evoluzione, dopo le innovazioni apportate da Beethoven, subisce una fase di arresto. \u00c8 un periodo in cui i compositori, spinti dall'impeto innovatore dello Sturm und Drang, rifiutano le regole imposte dalla tradizione, in favore di una pi\u00f9 libera concezione della musica, e di forme musicali pi\u00f9 libere e di ridotte dimensioni (improvvisi, notturni, ballate). Il concerto cos\u00ec comincia a perdere quel senso di unit\u00e0, tipico invece del periodo classico, anche se in compenso lo stile romantico vi imprime un carattere pi\u00f9 libero, contraddistinto da uno spirito poetico e sentimentale che, in parte, supera e nasconde le incertezze compositive (Carl Maria von Weber). Anche i pi\u00f9 grandi compositori dell'epoca si rifugiano in pezzi di pi\u00f9 limitata portata, per cui personaggi come Felix Mendelssohn, Fryderyk Chopin, Robert Schumann, Franz Liszt, che in campo musicale hanno lasciato una vasta produzione, nell'ambito del concerto per pianoforte e orchestra si limitano a produrne solo pochi esemplari, che apportano piccole ma significative modifiche al tipo. In queste nuove composizioni, infatti, viene privilegiato lo strumento solista, in rapporto all'orchestra, che si sottomette quindi alle sonorit\u00e0 cristalline del pianoforte.\nInoltre si fa avanti l'uso della concatenazione dei movimenti, avvicinandosi al tipo del concerto in unico movimento. Si comincia a perdere l'uso della canonica divisione nei tre movimenti, nonch\u00e9 del succedersi rigoroso di temi, esposizione, riesposizione, ecc. In Chopin l'esaltazione del solista \u00e8 massima: il compositore polacco infatti fa un minore uso delle sonorit\u00e0 orchestrali che invece erano predominanti in Beethoven. Con Liszt, invece, la rottura con gli schemi del passato \u00e8 pi\u00f9 netta: nei suoi due concerti abbraccia nuovi ideali, attraverso una maggiore libert\u00e0 nella forma, non solo con il frequente ricorso a ritorni tematici, ma con abili collegamenti tra i movimenti, che portano a parlare di \"concerto in un tempo solo\".\nL'Ottocento \u00e8 anche il secolo dei \"concertisti\", dei virtuosi del pianoforte: questo atteggiamento culturale dell'epoca si ripercuote anche sul concerto che diventa terreno fertile per evoluzioni musicali, a scapito di una forma pi\u00f9 pura e pi\u00f9 ricca dal punto di vista tematico, in favore di una mera ricerca esteriore.\nL'epoca moderna.\nIl \"Concerto moderno\" si sviluppa a partire dalla forma ciclica gi\u00e0 nota ai romantici, riprendendo per\u00f2 l'uso di quei procedimenti complessi che dagli stessi erano stati invece abbandonati. Lo stile moderno, inoltre, si mescola alle nuove esigenze nazionalistiche, che si rispecchiano in musica nell'uso di arie e motivi popolari, perdendo quel carattere di universalit\u00e0 che contraddistingueva il periodo classico, in favore di una maggiore interpretazione personale delle forme musicali. Accanto al concerto, infatti, vengono sviluppate altre forme musicali per strumento solista ed orchestra (variazioni sinfoniche, poemi sinfonici di Franck), con una differente architettura musicale, che estende all'organico concertistico forme originariamente destinate alla sola orchestra o al singolo strumento.\nIn bilico tra innovazione e tradizione, si colloca invece Johannes Brahms, che concilia il rispetto per le forme con l'uso di trasformazioni cicliche e frequenti cambiamenti tematici (basati su vere e proprie \"metamorfosi del tema\", pi\u00f9 che su ricorrenti richiami). Brahms inoltre abbandona il virtuosismo romantico del solista, in favore di una concezione pi\u00f9 sinfonica dello strumento, non pi\u00f9 contrapposto all'orchestra, ma ad essa concatenato armonicamente, quasi riprendendo lo spirito che aveva contraddistinto il \"concerto grosso\". A tal proposito \u00e8 celebre il \"Concerto per violino, violoncello e orchestra\", che segna una svolta nell'evoluzione stilistica del concerto, in anticipo rispetto alle evoluzioni della musica contemporanea.\nSotto la diretta influenza di Brahms, Giovanni Sgambati e Giuseppe Martucci elaborano un notevole rinnovamento pianistico in ambito italiano. Entrambi autori di un solo concerto per pianoforte e orchestra, sviluppano le loro opere secondo i dettami tradizionali, affrontati per\u00f2 con maggiore libert\u00e0 rispetto ai loro contemporanei. Si svolgono infatti secondo i classici \"tre tempi\", e, come in Brahms, l'intreccio tra il solista e l'orchestra \u00e8 tale da raggiungere in alcuni punti una forte omogeneit\u00e0.\nSono anche da ricordare: Camille Saint-Sa\u00ebns, P\u00ebtr Il'i\u010d \u010cajkovskij, Edvard Grieg, nei lavori dei quali si possono notare tendenze diverse, frutto di costante ricerca di nuovi mezzi di espressione.\nIl concerto nella prima parte del '900.\nL'evoluzione contemporanea della forma compositiva del Concerto, \u00e8 strettamente collegata alle migliorie apportate nell'Ottocento dalle cosiddette \"scuole nazionali\", sviluppatesi accanto alla corrente pi\u00f9 \"romantica\", derivata dai grandi compositori tedeschi. La forma musicale, sempre pi\u00f9 cangiante e poliedrica, assume gi\u00e0 dall'inizio del secolo le pi\u00f9 diverse sembianze, talora guardando al passato, talaltra allontanandosene. \nPer quanto riguarda la scuola \"italiana\", un primo grosso contributo arriva da Ferruccio Busoni: in un periodo in cui tutte le forze musicali erano destinate al melodramma, Busoni riprende l'interesse che Sgambati e Martucci avevano verso il sinfonismo tedesco.\nGli otto Concerti per orchestra di Goffredo Petrassi, Sonar per musici (Concerto per archi e clavicembalo) di Ennio Porrino e Concerto per la notte di Natale del 1956 di Luigi Dallapiccola sono, a met\u00e0 del secolo, un importante contributo compositivo italiano dalle reminiscenze dodecafoniche.\nNell'ambito del concerto solistico, soprattutto quello per pianoforte e orchestra, \u00e8 emersa maggiormente la scuola \"russa\". Rilevante \u00e8 stato il lavoro di Sergej Vasil'evi\u010d Rachmaninov, il cui successo \u00e8 strettamente legato al notevole riscontro di pubblico delle sue opere. Generalmente costituiti da vari episodi, i concerti di Rachmaninoff sono concepiti per l'esaltazione dello strumento solista, e dal punto di vista compositivo non offrono particolarit\u00e0 di rilievo.\nMaurice Ravel, invece, nei suoi due concerti, da un lato ritorna allo stile mozartiano, dall'altro sperimenta nuove forme (Concerto per pianoforte per la mano sinistra), con echi di jazz e l'uso di un tempo solo.\nDa ricordare nel caleidoscopico Novecento anche: Ottorino Respighi con il suo \"Concerto in modo misolidio\", Alfredo Casella, Manuel de Falla, B\u00e9la Bart\u00f3k, Gian Francesco Malipiero, Sergej Sergeevi\u010d Prokof'ev, Igor' F\u00ebdorovi\u010d Stravinskij, Francis Poulenc, Paul Hindemith, autori tutti di concerti per pianoforte e orchestra.\nNota anche degno e il contributo del John Serry Sr., il cui \"Concerto for Free Bass Accordion\", composta nel 1966 ilustra i tonalitites orchestrali della fisarmonica e il suo potenziale come membro legittimo della dell'ensemble orchestrale\nConcerto per fisarmonica.\nDurante il suo sviluppo come strumento musicale, la fisarmonica era strettamente associata alla musica folk e alle tradizioni orali. Ci\u00f2 ha contribuito a ostacolare una transizione regolare verso la sala da concerto. Di conseguenza, i concerti non furono scritti per la fisarmonica fino al 1937. Diversi compositori compongono un concerto per la fisarmonica tra cui: Feodosly Rubtsov (1937), Hugo Hermann (1940), Anthony Galla-Rini (1941), Pietro Deiro (1946), Alan Hovhaness (1959), Paul Creston (1960), Niels Viggo Bentzon (1963), John Serry Sr. (1964), Per N\u00f8rg\u00e5rd (1968), Carmine Coppola (1973) e altri."}
{"id": "343698", "revid": "22475", "url": "https://it.wikipedia.org/wiki?curid=343698", "title": "HMS Furious (47)", "text": "La HMS \"Furious\", quinta nave da guerra britannica a portare questo nome, \u00e8 stata una portaerei classe \"Glorious\" della Royal Navy, modifica estrema di un incrociatore da battaglia convertito durante la costruzione. Venne costruita nei cantieri Armstrong Whitworth di Wallsend venendo impostata l'8 giugno 1915, varata il 15 agosto 1916 ed entrando in servizio come \"grande incrociatore leggero\" il 26 giugno 1917.\nProgetto.\nVenne progettato per essere uno dei \"large light cruiser\" (\"grandi incrociatori leggeri\") di Jackie Fisher che doveva partecipare ad uno sbarco anfibio sulla costa baltica della Germania durante la prima guerra mondiale. La flotta di Sua Maest\u00e0 accolse la Furious e le sue (quasi) gemelle \"Glorious\" e \"Corageous\" con un certo scetticismo fin dall'inizio, tanto che vennero loro affibbiati i nomignoli di \"Spurious\", \"Curious\" ed \"Outrageous\", gi\u00e0 nel loro ruolo iniziale di \"grandi incrociatori leggeri\".\nIn base al progetto iniziale avrebbe dovuto essere un incrociatore leggermente corazzato, ma armato con due potenti cannoni navali da 457 mm montati su affusti singoli, uno a poppa e uno a prua. L'obbiettivo era di disporre di una nave pesantemente armata in grado di navigare negli stretti del baltico al fianco di navi da guerra minori. Comunque mentre era in fase di costruzione si comprese che sarebbe stato pi\u00f9 utile in un altro ruolo. Solo uno dei due grossi cannoni venne installato, la torre di prua venne rimossa prima del varo e sostituita con un ponte aperto lungo 49 metri per il decollo di aerei, con un hangar sottostante. In seguito alle prove di fuoco del luglio 1917, che dimostrarono che lo scafo non poteva reggere l'effetto del fuoco del cannone di poppa, anche questo venne rimosso.\nDurante le prove, Edwin Dunning (1892\u20131917), \"squadron commander\" del Royal Naval Air Service, atterr\u00f2 con successo a bordo della \"Furious\" pilotando un Sopwith Pup, diventando la prima persona ad atterrare con un aereo su una nave in movimento. Comunque uno pneumatico scoppi\u00f2 durante il suo secondo tentativo facendo rovesciare su un fianco l'aereo e uccidendo Dunning. La disposizione del ponte era poco soddisfacente: per poter atterrare gli aerei dovevano manovrare intorno alla sovrastruttura. Ritorn\u00f2 in cantiere nel 1917 per la rimozione della torre di poppa, rimpiazziata da un alto ponte di 91 m per l'atterraggio e da un altro hangar, dandogli sia un ponte di decollo e uno di atterraggio. Vennero anche installati due elevatori al servizio degli hangar.\nServizio.\nDopo la sua entrata in servizio il 15 marzo 1918 la \"Furious\" ed i suoi aerei parteciparono a diverse importanti battaglie della prima guerra mondiale, tra cui il raid di Tondern del luglio 1918.\nDopo la guerra, venne messa in riserva, dove rimase mentre la marina decideva cosa farne. Nel 1922 venne firmato il Trattato Navale di Washington ed il governo britannico doveva decidere se demolirla o meno. Sulla base dell'esperienza con altre portaerei la \"Furious\" ritorn\u00f2 ai cantieri nel 1922 per la rimozione della sovrastruttura e l'installazione di un unico ponte di volo continuo lungo tutta la sua lunghezza, con al di sotto un piccolo ponte di decollo a prua. Questo elimin\u00f2 i continui problemi di turbolenza lungo il ponte di atterraggio di poppa e stabil\u00ec lo schema di costruzione per le portaerei degli anni 1920.\nPoich\u00e9 adesso era priva di sovrastruttura, cos\u00ec come per le successive portaerei, la \"Furious\" venne dotata di un ponte di navigazione sul lato destro alla fine del ponte di volo superiore, e dotata di una postazione di controllo del volo sul lato sinistro. La nave venne usata estensivamente tra gli anni 1920 e gli anni 1930 come piattaforma per lo sviluppo di varie tecniche e tattiche per l'impiego di portaerei e aerei basati su portaerei nella Royal Navy. Nel 1939 venne nuovamente modificata: il ponte di decollo venne convertito in una piattaforma armata con diversi cannoni antiaerei e venne installata sul lato destro del ponte di volo una piccola isola contenente la stazione di direzione del tiro, i posti vedetta ed un radiofaro. Fu in questa configurazione che serv\u00ec nella seconda guerra mondiale. Nel 1941-1942 venne nuovamente allungato il ponte di volo.\nAllo scoppio della seconda guerra mondiale venne assegnata alla Home Fleet e principalmente diede la caccia alle navi tedesche nell'oceano atlantico e trasport\u00f2 metalli preziosi in Canada, scortando anche un convoglio di truppe canadesi in Gran Bretagna. Nel 1940 prese parte alla campagna di Norvegia. Alla fine dell'anno trasport\u00f2 un carico di aerei a Takoradi. Nel 1941 partecip\u00f2 a diverse consegne di aerei a Gibilterra e a Malta. A cavallo tra il 1941 ed il 1942 venne messa in cantiere a Philadelphia. Prese poi parte all'Operazione Pedestal, trasportando aerei verso Malta. Dopo un rattoppo negli Stati Uniti la \"Furious\" prese parte all'Operazione Torch, gli sbarchi in Nord Africa nel novembre 1942. Nel 1943 prese parte agli attacchi contro il naviglio tedesco, ed attacc\u00f2 la Tirpitz a Altenfjord in Norvegia. Comunque con il progredire della guerra l'et\u00e0 della nave e le sue limitazioni divennero sempre pi\u00f9 evidenti e venne rimpiazzata da vascelli pi\u00f9 moderni. La \"Furious\" venne messa in riserva nel settembre 1944 e venduta nel 1948. la sua demolizione inizi\u00f2 il 15 marzo 1948, lo scafo venne demolito a Troon in luglio."}
{"id": "343699", "revid": "1318658", "url": "https://it.wikipedia.org/wiki?curid=343699", "title": "HMS Furious", "text": "Cinque navi della Royal Navy britannica sono state battezzate HMS \"Furious\":"}
{"id": "343700", "revid": "7077", "url": "https://it.wikipedia.org/wiki?curid=343700", "title": "HMS Furious (1916)", "text": ""}
{"id": "343701", "revid": "122007787", "url": "https://it.wikipedia.org/wiki?curid=343701", "title": "Luigi Cadorna (incrociatore)", "text": "Il Luigi Cadorna fu un incrociatore leggero della Regia Marina italiana, appartenente alla classe Luigi Cadorna, la seconda del tipo Condottieri. Venne cos\u00ec battezzato in onore del generale della prima guerra mondiale Luigi Cadorna. Non disponendo di una protezione sufficiente a operare in azioni di squadra, durante la seconda guerra mondiale venne impiegato in ruoli di scorta e di protezione ai convogli italiani e tedeschi ed era dotato di idrovolanti IMAM Ro.43.\nNel 1940 le artiglierie da 40/39\u00a0mm vennero sostituite con 8 mitragliere da 20/65\u00a0mm. Nel 1943 anche le mitragliere da 13,2\u00a0mm furono sostituite con mitragliere da 20\u00a0mm. Nel 1944 vennero rimossi i tubi lanciasiluri. Era dotato anche di sistemazioni per paramine e posamine e di 2 lanciabombe antisommergibile\nAl termine della seconda guerra mondiale venne lasciato in forza alla marina italiana, ma ormai obsoleto venne radiato nel 1951."}
{"id": "343706", "revid": "599013", "url": "https://it.wikipedia.org/wiki?curid=343706", "title": "Chiesa cattolica in Brunei", "text": "La Chiesa cattolica nel Brunei \u00e8 parte della Chiesa Cattolica universale, sotto la guida spirituale del Papa e della Santa Sede.\nStoria.\nIl primo missionario che visit\u00f2 il Borneo fu il beato Odorico da Pordenone nel 1325. Tuttavia l'evangelizzazione cominci\u00f2 solo con missionari spagnoli e italiani tra XVI e XVII secolo.\nUna comunit\u00e0 cattolica in Brunei si svilupp\u00f2 dagli inizi del XX secolo. La prima circoscrizione ecclesiastica venne eretta il 21 novembre 1997 come prefettura apostolica, scorporando il territorio del sultanato dalla diocesi di Miri, in Malaysia. Il 20 ottobre 2004 la prefettura apostolica \u00e8 stata elevata a vicariato apostolico.\nStatistiche.\nNel 2002 contava 3 parrocchie e circa 21.000 fedeli, su un'area di pi\u00f9 di 5.800\u00a0km\u00b2 che comprende l'intero paese. I cattolici formano una minoranza di circa il 6,4% della popolazione, assistiti da 3 preti diocesani, uno regolare e, dal 2002, anche due suore.\nConferenza episcopale.\nIl Brunei non ha una Conferenza episcopale propria, ma l'episcopato locale \u00e8 parte della Conferenza dei vescovi cattolici di Malesia, Singapore e Brunei (\"Catholic Bishops' Conference of Malaysia, Singapore and Brunei\").\nElenco dei Presidenti della Conferenza episcopale:\nElenco dei Vicepresidenti della Conferenza episcopale:\nElenco dei Segretari generali della Conferenza episcopale:"}
{"id": "343708", "revid": "1123126", "url": "https://it.wikipedia.org/wiki?curid=343708", "title": "Chiesa cattolica in Kuwait", "text": "La Chiesa cattolica in Kuwait \u00e8 parte della Chiesa cattolica universale in comunione con il vescovo di Roma, il papa.\nStoria.\nLa Chiesa ebbe origine nel 1945 con una missione di frati carmelitani ed \u00e8 ora formata soprattutto da lavoratori immigrati, che fino ad oggi rappresentano la maggior parte dei fedeli. La stazione missionaria contava gi\u00e0 nel 1948 700 fedeli; in quell'anno venne costruita una prima piccola chiesa.\nIl 29 giugno 1953 il Kuwait venne separato dal vicariato apostolico di Arabia (oggi vicariato apostolico dell'Arabia meridionale) che aveva la sua sede ad Aden, e divenne una prefettura apostolica indipendente, con giurisdizione su un'area di 17.900\u00a0km\u00b2.\nIl 2 dicembre 1954 il Kuwait divenne a sua volta un vicariato apostolico con il suo primo vescovo, Teofano Ubaldo Stella, che il 16 marzo 1961 consacr\u00f2 la chiesa della Santa Famiglia nel Deserto quale cattedrale del vicariato.\nNel 1972 \u00e8 stato istituito l'esarcato patriarcale del Kuwait, formato da una parrocchia, per i cattolici melchiti.\nNel 1982 \u00e8 stato istituito l'esarcato patriarcale di B\u00e0ssora e Golfo per i cattolici siri.\nNel 2011 i fedeli di rito latino sono passati alla giurisdizione del vicariato apostolico dell'Arabia settentrionale, con sede ad Awali, in Bahrain; nel 2021 la cattedrale \u00e8 stata anch'essa traslata in Bahrein, nella neoeretta chiesa dedicata a Nostra Signora d'Arabia. In Kuwait, prima dell'erezione di questo nuovo vicariato, si contavano circa 154.000 cattolici di differenti nazionalit\u00e0, che formavano circa il 6,2 % della popolazione, con due preti diocesani, 8 regolari e 13 suore. Il territorio era diviso in 6 parrocchie.\nNunziatura apostolica.\nLa nunziatura apostolica in Kuwait \u00e8 stata istituita l'8 febbraio 1969 con il breve \"Sollicitudo illa\" di papa Paolo VI. Il nunzio ricopre anche le funzioni di nunzio apostolico in Emirati Arabi Uniti, Bahrein, Qatar e Yemen e di delegato apostolico nella Penisola Arabica."}
{"id": "343710", "revid": "599013", "url": "https://it.wikipedia.org/wiki?curid=343710", "title": "Chiesa cattolica a Singapore", "text": "La Chiesa cattolica a Singapore \u00e8 parte della Chiesa cattolica universale, sotto la guida spirituale del Papa e della Santa Sede.\nStoria.\nEssa \u00e8 una piccola comunit\u00e0 di diaspora con un'antica storia. Le sue origini risalgono alle prime colonie europee dei primi del XVI secolo e coincide in gran parte con la storia del cattolicesimo in Malaysia.\nOrganizzazione territoriale.\nIl 18 dicembre 1972 la citt\u00e0 venne divisa dalla diocesi malese di Malacca e contemporaneamente venne eretta l'arcidiocesi di Singapore, immediatamente soggetta alla Santa Sede, che comprende l'intero Stato.\nStatistiche.\nIl numero di cattolici \u00e8 in aumento e nell'anno 2002 erano 155.537, cio\u00e8 il 3,8 % della popolazione, con 30 parrocchie. Vi sono inoltre 69 preti diocesani, 61 preti di ordini religiosi e 220 suore.\nNunziatura apostolica.\nIl 25 aprile 1969 fu istituita la nunziatura apostolica in Thailandia con il breve \"Instans illa\" di papa Paolo VI e contestualmente la delegazione apostolica di Thailandia, Laos, Malacca e Singapore (sorta nel 1967) assunse il nuovo nome di delegazione apostolica di Laos, Malacca e Singapore.\nLa nunziatura apostolica di Singapore \u00e8 stata istituita il 24 giugno 1981.\nConferenza episcopale.\nSingapore non ha una Conferenza episcopale propria, ma l'episcopato singaporiano \u00e8 parte della Conferenza dei vescovi cattolici di Malesia, Singapore e Brunei (\"Catholic Bishops' Conference of Malaysia, Singapore and Brunei\").\nElenco dei Presidenti della Conferenza episcopale:\nElenco dei Vicepresidenti della Conferenza episcopale:\nElenco dei Segretari generali della Conferenza episcopale:"}
{"id": "343742", "revid": "125098655", "url": "https://it.wikipedia.org/wiki?curid=343742", "title": "Festa del Santissimo Salvatore della Trasfigurazione a Cefal\u00f9", "text": "La festa del Santissimo Salvatore della Trasfigurazione \u00e8 la festa principale di Cefal\u00f9; \u00e8 dedicata al Santissimo Salvatore, titolare della Basilica Cattedrale di origine normanna. Si celebra dal 2 al 6 agosto, periodo durante il quale gli agricoltori, che hanno da poco finito la mietitura e la trebbiatura, si trovano a riposare e a gioire per il raccolto.\nStoria.\nOrigini sulla liturgia.\nLa Liturgia della Trasfigurazione viene istituita in occidente nell'ambito della liturgia romana solo nel 1457 ad opera di Callisto III che aveva inteso manifestare, con la festivit\u00e0 della Trasfigurazione, la gratitudine della Chiesa per la vittoria a Belgrado ottenuta dalle armi cristiane contro la possente armata turca votata a distruggere la civilt\u00e0 europea e cristiana. Nel mondo orientale, per\u00f2, la solennizzazione della Trasfigurazione \u00e8 da farsi risalire a prima del IV secolo, epoca in cui l'Imperatrice Elena faceva erigere sul Tabor una Basilica della Trasfigurazione. in Sicilia, \u00e8 ormai accertato, che la Trasfigurazione vive sin da XII secolo ed \u00e8 legata strettamente al periodo ruggeriano.\nL'episodio della trasfigurazione \u00e8 narrato nei tre vangeli sinottici (\"Vangelo secondo Marco\" 9,2-8, \"Vangelo secondo Matteo\" 17,1-8, \"Vangelo secondo Luca\" 9,28-36). Secondo questi testi Ges\u00f9 dopo essersi appartato con i discepoli Pietro, Giacomo e Giovanni, cambi\u00f2 aspetto mostrandosi ai tre discepoli con uno straordinario splendore della persona e una stupefacente bianchezza delle vesti. In questo contesto l'apparizione di Mos\u00e8 ed Elia che conversano con Ges\u00f9 e una voce da una nube che dichiara la figliolanza divina di Ges\u00f9. Lo splendore di Cristo richiama la sua trascendenza, la presenza di Mos\u00e8 ed Elia simboleggia la legge e i profeti che hanno annunciato sia la venuta del Messia che la sua passione e glorificazione, la nube si riferisce a teofanie gi\u00e0 documentate nell'Antico Testamento.\nIl legame di Cefal\u00f9 con il Santissimo Salvatore.\nLa devozione della citt\u00e0 di Cefal\u00f9 al Santissimo Salvatore ha sicuramente inizio con la costruzione della Basilica Cattedrale da parte del re normanno Ruggero II, che all'interno progetta e realizza il grande avvenimento evangelico della Trasfigurazione di Ges\u00f9 attraverso il grandioso mosaico raffigurante il Cristo Pantocratore. Il primo riferimento alla festivit\u00e0 del SS. Salvatore, per quel che sappiamo, lo troviamo in una pergamena del 1159 e, in seguito, troviamo altre tracce documentarie nell'atto di fondazione di una confraternita cefaludese, gi\u00e0 attiva nel 1212 e nell'elenco dei Giudei e dei Servi di cui si serviva la Chiesa di Cefal\u00f9 nella Festa del SS. Salvatore per i forestieri ospiti nel suo Palazzo.\nMa l'evento che lega Cefal\u00f9 al suo Santo Patrono in modo indissolubile, \u00e8 il violento terremoto del 5 febbraio 1783, che scuote la Sicilia intera; Cefal\u00f9 ne uscir\u00e0 miracolosamente intatta sotto l'invocazione del popolo al Santissimo Salvatore. In seguito i festeggiamenti saranno spostati al mese di agosto, sia per la stagione estiva pi\u00f9 propizia sia per farla coincidere con la vigilia della Solennit\u00e0 della Trasfigurazione dei Cristo.\nIl legame con il SS. Salvatore diverr\u00e0 sempre pi\u00f9 forte nel tempo, tanto che il Comune deliberer\u00e0 che nel suo stemma sopra i tre pesci e il pane, simboli di Cefal\u00f9, apporr\u00e0 l'effigie di Cristo Re del Mondo.\nFesteggiamenti.\nIl dispiegamento della bandiera.\nCefal\u00f9 inizia a festeggiare la Trasfigurazione sin dal 2 di agosto con una cerimonia commovente e suggestiva: il dispiegamento della Bandiera di Cristo Pantocratore al centro dei due torrioni della Basilica-Cattedrale al contemporaneo suono di tutte le campane della Citt\u00e0 all'esplosione dei petardi ad imitazione del suono delle bombarde. L'innalzamento di tale bandiera, ed il resto delle tradizioni, non sono assolutamente da legarsi alla sola liturgia. Infatti, sappiamo che a Cefal\u00f9 si praticava il porto-franco nel corso della fiera che aveva inizio proprio il 2 di agosto di ogni anno e si concludeva il 10 dello stesso mese. L'usanza \u00e8 antichissima, certamente risale ai tempi stessi di Ruggero, dal momento che decine furono i privilegi che egli, da re, diede alla citt\u00e0 e al vescovato di Monsignor Faraone, allorquando dipendevano le dogane della Citt\u00e0, il predetto Vescovo con l'assenso dei Giurati della Citt\u00e0 di Cefal\u00f9 e con il consenso espresso da Cesare De Flore \"dohanerii maioris Cephaludensis Ecclesiae\" concede \"l'immunitas nundinarum\" cio\u00e8 l'esenzione doganale per ogni sorta di genere e di animali per otto giorni di mercato, per otto giorni dal 2 al 10 agosto di ogni anno nella Solennit\u00e0 del S.S. Salvatore. Al suono delle bombarde i mercanti potevano entrare per terra e per mare in \"franchigia\". Ancora oggi al 2 di agosto la bandiera del Salvatore viene dispiegata ed al 10 ammainata.\nLa'ntinna a mari.\nIl pomeriggio dell'ultima giornata dei festeggiamenti si svolge una gara chiamata Antinna a mari. Questa gara voluta dai pescatori, da essi curata, organizzata e realizzata, \u00e8 una gara che nella sua semplicit\u00e0 racchiude l'essenza stessa del legame uomo-barca, uomo-mare. La gara vede giovani ed anziani pescatori protesi alla conquista di una bandierina colorata attaccata alla punta di un lunghissimo tronco, reso scivoloso da grassi animali, che viene sistemato orizzontalmente al mare e saldamente fissato alla banchina. Chi riesce a prendere la bandiera quasi sempre sottolinea la vittoria con il grido \"Viva il S.S. Salvatore\", a cui fa coro tutto il pubblico presente. Sulle origini storiche della gara non si hanno notizie certe. L'ipotesi pi\u00f9 coerente \u00e8 quella secondo cui la gara \u00e8 nata dal gioco che compivano i marinai sulle antiche navi a vela che, nella parte della prora, avevano un albero chiamato di Bompresso.\nLa solenne processione.\nNel tardo pomeriggio ha luogo la solenne processione del S.S. Salvatore. Il simulacro del Cristo (XIX sec.), opera dello scultore cefaludese Salvatore Restivo, si ritrova ben presto in mezzo al suo popolo devoto, a concedere grazie, a raccogliere promesse e preghiere, e ad asciugare le lacrime dei pi\u00f9 devoti. La lunga processione si svolge in assoluto silenzio, ricca di preghiere, canti e benedizioni, in particolare quella del mare cara ai cefaludesi pescatori, il quale invocano il Salvatore nelle loro battute di pesca.\nA fine processione la piazza Duomo \u00e8 gremita di fedeli. Il discorso del Vescovo conclude i festeggiamenti in onore del Salvatore.\nAlla fine al grido di \"Viva Ges\u00f9 Salvatore\" il simulacro del Cristo risale lentamente la scalinata del Duomo, dando l'impressione che con le sue braccia riabbraccia per l'ultima volta il suo popolo devoto. La serata viene conclusa (tranne alcune volte in cui salta, o viene posticipata) da uno spettacolo pirotecnico sul lungomare della cittadina, chiudendo tra mille luci, tanti colori e assordanti botti, la festa del SS. Salvatore."}
{"id": "343869", "revid": "1123126", "url": "https://it.wikipedia.org/wiki?curid=343869", "title": "Chiesa cattolica in Azerbaigian", "text": "La Chiesa cattolica in Azerbaigian \u00e8 parte della Chiesa cattolica universale in comunione con il vescovo di Roma, il Papa.\nStoria.\nI fedeli erano circa 150 nel 2000, quando la Chiesa venne affidata, l'11 ottobre, come missione \"sui iuris\" ai salesiani, e divennero circa 200 nel 2002. La missione era condotta da due preti e un fratello laico. L'intero paese, con un territorio di 86.500\u00a0km\u00b2, forma un'unica parrocchia missionaria che ha sede a Baku.\nIl 29 aprile 2011 Santa Sede e Azerbaigian hanno sottoscritto un accordo in otto articoli che regola i rapporti giuridici fra la Chiesa cattolica e lo Stato: \u00e8 garantita la libert\u00e0 di professare ed esercitare la fede cattolica; \u00e8 riconosciuta la personalit\u00e0 giuridica della Chiesa cattolica e delle sue istituzioni; \u00e8 riconosciuta e garantita la libert\u00e0 per i cattolici di comunicare con la Santa Sede; a questa \u00e8 infine garantita la libert\u00e0 nella nomina del personale ecclesiastico.\nNel 2016 \u00e8 stato ordinato diacono Behbud Mustafayev, primo azero a ricevere la consacrazione nella Chiesa cattolica.\nLa piccola comunit\u00e0 cattolica azera ha ricevuto la visita apostolica di papa Giovanni Paolo II nel 2002 e di papa Francesco nel 2016.\nI cattolici che vivono in Azerbaigian sono di origine tedesca, polacca e azera.\nOrganizzazione territoriale.\nDall'11 ottobre 2000 tutto il territorio dell'Azerbaigian \u00e8 compreso nella missione \"sui iuris\" di Baku, divenuta dal 4 agosto 2011 prefettura apostolica dell'Azerbaigian.\nNunziatura apostolica.\nL'Azerbaigian e la Santa Sede intrattengono relazioni diplomatiche dal 24 maggio 1992, data della pubblicazione del breve \"Inter varia negotia\" di papa Giovanni Paolo II. "}
{"id": "343870", "revid": "1534172", "url": "https://it.wikipedia.org/wiki?curid=343870", "title": "Echinococcosi", "text": "Le echinococcosi (o idatidosi) sono \"antropo-zoonosi parassitarie\" causate dalla forma larvale di varie specie di elminti cestodi, del genere \"Echinococcus\". Strettamente parlando l'idatidosi \u00e8 la malattia causata dal metacestode e l'echinococcosi la malattia causata dall'adulto, ma si \u00e8 recentemente convenuto di definire indistintamente \u201cechinococcosi\u201d le due patologie.\nSi distinguono varie forme a seconda della specie di echinococco in causa."}
{"id": "343875", "revid": "1872194", "url": "https://it.wikipedia.org/wiki?curid=343875", "title": "Salvatore Spinuzza", "text": "Biografia.\n\u00c8 stato uno dei protagonisti del Risorgimento cefaludese unitamente a Carlo e Nicola Botta, Andrea Maggio, Cesare Civello, Alessandro Guarnera e al fratello Antonio Spinuzza. Il suo nome viene accostato a quello di Francesco Bentivegna di Corleone, l'altro protagonista della rivolta antiborbonica del 25 novembre 1856. Il moto insurrezionale fu represso e i suoi capi, datisi alla fuga, vennero catturati nel territorio di Pettineo e, tranne il Civello che riusc\u00ec a fuggire a Malta, sottoposti a processo. Salvatore Spinuzza e Francesco Bentivegna furono entrambi condannati dal Tribunale militare alla pena capitale. La condanna per lo Spinuzza fu eseguita il 14 marzo 1857. Nicola e Carlo Botta, Alessandro Guarnera e Andrea Maggio, condannati anch'essi a morte, ebbero commutata la pena nel carcere alla Favignana, dal quale furono liberati nel 1860 in seguito allo sbarco di Garibaldi in Sicilia.\nSalvatore Spinuzza mor\u00ec dunque appena ventottenne. All'et\u00e0 di diciannove anni si era reso protagonista di azioni antiborboniche in occasione della rivolta del 1848. Sub\u00ec il primo arresto. Nel 1853 pat\u00ec un secondo arresto insieme ad altri ventotto cospiratori. Gli furono inflitti tre anni di carcere duro in quel di Favignana. Qualche mese prima della rivolta del 25 novembre 1856 venne per la terza volta arrestato, ma liberato dai patrioti. Soffocata l'insurrezione, fu condannato alla pena di morte mediante fucilazione. L'esecuzione avvenne nell'attuale piazza Garibaldi, dove tuttora \u00e8 presente un monumento in suo onore. Resta famosa la frase da lui detta nel momento supremo: \"Possa il sangue mio e dell'amico Francesco Bentivegna essere la salvezza della Patria\".\nDediche a Cefal\u00f9.\nCefal\u00f9 ha reso tributo al suo concittadino intitolandogli la via dove era nato, al tempo Strada San Nicola, e il plesso della scuola elementare cittadina. \nSalvatore Spinuzza \u00e8 inoltre ricordato a Cefal\u00f9 da un monumento in piazza Garibaldi, formato da due lapidi e da un busto bronzeo che lo raffigura. Un'altra lapide \u00e8 posta in piazza Garibaldi nel punto esatto dove venne giustiziato, e cos\u00ec recita: \"Alla non mai peritura memoria di Salvatore Spinuzza, martire precursore della libert\u00e0 italiana, moschettato su questa piazza il 14 marzo 1857, il patriottico Municipio in attestazione di venerazione\". Un'ulteriore lapide \u00e8 posta sulla casa che diede i natali a Spinuzza; venne offerta nel 1929, in occasione del centenario della sua nascita, dai cefaludesi di Baltimora aderenti alla \"Loggia Salvatore Spinuzza dei Figli d'Italia\"."}
{"id": "343878", "revid": "729019", "url": "https://it.wikipedia.org/wiki?curid=343878", "title": "Echinococcosi cistica", "text": "Lechinococcosi cistica (o idatidosi cistica) \u00e8 un'antropo-zoonosi parassitaria causata dalla forma larvale di Echinococcus granulosus.\nEziologia.\nEchinococcus granulosus \u00e8 un cestode (una piccola tenia), lungo dai 2 ai 7 mm, costituito dallo scolice, con 4 ventose e un rostello di uncini a duplice corona, dal collo e da tre proglottidi, una immatura, una matura e una gravida, dalla quale si liberano le uova. \u00c8 ermafrodita: ogni proglottide \u00e8 dotata di un apparato genitale maschile e di uno femminile e quindi si autofeconda. Le uova, del diametro di 30-40 micro-m, contengono ciascuna un embrione esacanto (oncosfera), e vengono eliminate con le feci dell'animale infestato.\nEpidemiologia.\nL'echinococcosi cistica \u00e8 una parassitosi cosmopolita, ma \u00e8 endemica nelle zone dove \u00e8 pi\u00f9 diffuso l'allevamento di ovini. Le regioni a maggiore prevalenza sono il bacino del Mediterraneo, i Balcani, il Medio Oriente e il Nord Africa, le regioni pi\u00f9 meridionali del Sudamerica, l'Asia centrale, la Mongolia, il Xinjiang e il Tibet in Cina, l'Africa orientale (Turkana - Kenya). In Italia \u00e8 presente nelle regioni meridionali e nelle Isole: in Italia si ha un'incidenza di 4 casi/100,000/anno, ma in Sardegna l'incidenza \u00e8 di 20 casi/100,000/anno. Una regione \u00e8 endemica se l'incidenza \u00e8 maggiore di 10 casi/100,000/anno.\nModalit\u00e0 di trasmissione e ciclo vitale.\nL'echinococco adulto, vive nell'intestino tenue degli ospiti definitivi, canidi (cani, lupi, sciacalli, volpi, coyote) che si infestano cibandosi di visceri contaminati da cisti idatidee. Gli scolici (forme larvali) si fissano nei villi dell'intestino tenue e in 1-3 mesi diventano adulti. Un cane pu\u00f2 essere infestato da centinaia di adulti, ognuno dei quali vive fino a un anno. Gli ospiti definitivi eliminano le uova del parassita con le feci, nell'ambiente. Per ogni echinococco adulto si libera una proglottide a settimana, ognuna delle quali pu\u00f2 contenere fino a 1500 uova. Le uova si disperdono nel raggio di 80m e possono resistere fino a un anno, embrionate e infettanti. Le uova poi sono ingerite dagli ospiti intermedi, mammiferi erbivori, principalmente ovini, ma anche caprini, equini, ungulati e camelidi; i canidi successivamente si reinfestano cibandosi dei visceri degli erbivori, contenenti cisti fertili. L'uomo si comporta come un ospite intermedio accidentale, ingerendo le uova. La larva metacestode (esacanta) si libera nell'intestino, entra in circolo e, per via venosa portale o per via linfatica, raggiunge il fegato, dove viene trattenuta dal filtro epatico e sviluppa una cisti idatidea epatica, oppure salta il filtro epatico e raggiunge il circolo polmonare, localizzandosi al polmone, oppure ancora salta il filtro polmonare e raggiunge il circolo sistemico, potendosi stabilire in qualsiasi organo.\nPatogenesi.\nDall'uovo di echinococco si libera l'oncosfera che si impianta nell'organo filtro (fegato, polmone o altri). Dopo 16 ore, l'oncosfera viene circondata da macrofagi e cellule mononucleate con la formazione di un nodulo infiammatorio. Dopo 2 settimane si \u00e8 formata una vescicola di 70 \u00b5m di diametro, con uno strato germinativo di cellule nucleate, circondato da un sottile strato lamellare acellulare, contenente liquido limpido (liquido idatideo). Dopo 3 settimane, attorno alla vescicola del diametro di circa 250 micron che contiene la larva metacestode, si forma del tessuto fibroso costituito, per reazione dell'ospite, da cellule mononucleate, eosinofili, cellule giganti, cellule endoteliali e fibroblasti. A sviluppo completato si ha la cisti idatidea. In 6 mesi la cisti pu\u00f2 raggiungere 1\u00a0cm di diametro e pu\u00f2 crescere di 1 \u2013 5\u00a0cm all'anno. La cisti idatidea pu\u00f2 sopravvivere diversi anni e poi morire per degenerazione spontanea, eventualmente fino alla calcificazione della parete. Le membrane cominciano a scollarsi, il liquido si pu\u00f2 riassorbire e la cisti si solidifica. La calcificazione della cisti \u00e8 segno certo della sua morte. Se la cisti non muore, dopo un periodo di sofferenza, pu\u00f2 riprendere vitalit\u00e0 e, al suo interno, possono formarsi le cosiddette \"cisti figlie\", cisti di vario numero, con struttura uguale alla cisti originaria. La storia naturale della cisti pu\u00f2 essere interrotta o accelerata bruscamente da una complicanza traumatica (rottura, fistolizzazione) o infettiva (ascessualizzazione).\nL'ingestione di liquido cistico da parte dell'uomo non causa la crescita delle tenie adulte poich\u00e9 la specie umana non \u00e8 l'ospite definitivo del parassita mentre lo sono i canidi, ma pu\u00f2 provocare reazioni immunitarie molto gravi, fino allo shock anafilattico.\nAnatomia patologica.\nLa cisti idatidea \u00e8 formata da \nCisti di elevate dimensioni possono originare dalla loro membrana proligera al loro interno cisti figlie con stratigrafia simile alla prima, queste a loro volta possono addirittura generare delle \"cisti nipoti\" \nLe cisti regredite per mancato compimento del ciclo del parassita tendono ad accumulare materiale calcifico e quindi stridono al taglio, possono ricordare i granulomi sclero-caseo-calcifici tipici della tubercolosi, si tenga conto per\u00f2 che in caso di tubercolosi tali lesioni sono riscontrabili anche nei linfonodi.\nLa cisti contiene liquido idatideo (acqua ed elettroliti, proteine), sterile dal punto di vista batteriologico, e la cosiddetta \u201csabbia idatidea\u201d, costituita da protoscolici distaccati dalle vescicole proligere, da capsule proligere libere e da uncini distaccati da scolici morti.\nLe cisti si localizzano nel fegato (50-80% dei casi), nel polmone (10-40%), nella milza (1-10%), nei muscoli (5%), nelle ossa (3%) (specialmente nelle epifisi delle ossa lunghe, nelle vertebre, nel bacino e nel cranio, vale a dire le ossa pi\u00f9 vascolarizzate), nei reni (2%), nell'encefalo (1%) e nel cuore (&lt;1%).\nClinica.\nLe cisti idatidee sono nella maggior parte dei casi asintomatiche, di riscontro accidentale come nel caso di animali macellati.\nLe cisti epatiche si possono manifestare con epatomegalia e senso di peso o dolore in ipocondrio destro. Le cisti idatidee epatiche possono complicarsi con sindromi ostruttive delle vie biliari con colestasi e ittero epatico e postepatico, ipertensione portale con conseguente possibile formazione di shunt porto-sistemici acquisiti, sindrome di Budd-Chiari, sovrinfezione batterica con suppurazione. Le cisti polmonari sono pi\u00f9 sintomatiche e possono dare tosse, dispnea ed emottisi. La rottura della cisti nell'albero bronchiale \u00e8 seguita dalla comparsa della tipica vomica. Nell'idatidosi splenica si osserva tensione dolorosa all'ipocondrio sinistro e splenomegalia. Le localizzazioni cerebrali, che si osservano generalmente in una fase molto avanzata della malattia, si manifestano con segni neurologici focali e con i sintomi dell'ipertensione endocranica\nLe cisti ossee si possono complicare con fratture patologiche.\nLa rottura della cisti idatidea pu\u00f2 causare reazioni di ipersensibilit\u00e0 per la liberazione nell'organismo degli antigeni dell'echinococco e del materiale proteico formante il liquido cistico, molto immunogeni: si possono avere eosinofilia, orticaria, prurito, dispnea, edema della glottide, crisi asmatiche, shock anafilattico. La rottura della cisti in cavit\u00e0 sierosa (peritoneale, pleurica) pu\u00f2 dare disseminazione secondaria dei protoscolici, che, dove si localizzano, formano altre cisti idatidee; la rottura nelle vie biliari pu\u00f2 dare colangite e ostruzione biliare; la rottura nelle vene sovraepatiche pu\u00f2 dare localizzazione polmonare secondaria; la rottura nei bronchi pu\u00f2 dare emottisi o una vera e propria vomica con emissione del contenuto della cisti all'esterno; la rottura delle cisti nel cuore destro possono dare embolia polmonare.\nDiagnosi.\nEsami bioumorali.\nGli esami bioumorali non sono particolarmente utili per la diagnosi. Nei pazienti con rottura di cisti nell'albero biliare si osserva l'elevazione degli indici di colestasi associata a iperamilasemia. Nei casi di rottura della cisti si pu\u00f2 avere ipereosinofilia periferica di varia entit\u00e0, a seconda dell'importanza dell'eventuale reazione allergica scatenata. Nella maggior parte dei casi l'ipereosinofilia \u00e8 modesta o assente.\nEsami sierologici.\nLa diagnosi di echinococcosi cistica \u00e8 possibile solo con almeno 2 metodiche sierologiche positive. Si basano sulla ricerca di anticorpi contro antigeni larvali: gli Ag A e B sono lipoproteine e l'Ag 5 \u00e8 composto di una lipoproteina e una glicoproteina.\nL'intradermoreazione di Casoni ha ormai solo un valore storico. Sono disponibili, per la ricerca di anticorpi contro antigeni del parassita, il test di fissazione del complemento (CFT), il test di macroagglutinazione con lattice (LAT), di emoagglutinazione indiretta (IHA), di immunofluorescenza indiretta (IFAT). La sensibilit\u00e0 diagnostica delle sierologie variano tra 50-80%: si trovano reattivit\u00e0 crociate con idatidosi alveolare e neurocisticercosi.\nLa ricerca di Ab antiAg 5 non \u00e8 abbastanza specifica (spesso si hanno falsi positivi in corso di neoplasie o di cirrosi epatica) e spesso non \u00e8 abbastanza sensibile (75%).\nCombinando l'Ag 5 e l'Ag B in un monoclonal antibody-based competition ELISA si aumenta la sensibilit\u00e0 del test fino al 93%. L'immunoelettroforesi (IEP) dimostra la presenza di anticorpi anti-Ag 5 (fenomeno dell \u201darco 5\u201d, il pi\u00f9 precoce marcatore dell'infezione).\nLe frazioni antigeniche Em-1 e -2 sono specifiche di E.multilocularis. La distinzione tra echinococcosi cistica e alveolare \u00e8 possibile usando l'Em-2 ELISA e l'IHA (specificit\u00e0 89%).\nIn epidemiologia (screening di massa) la sierologia da sola \u00e8 insufficiente per studiare l'echinococcosi cistica: l'ideale sarebbe combinarla con l'ecografia.\nDiagnostica per immagini.\nSono state proposte diverse classificazioni ecografiche delle cisti idatidee: la pi\u00f9 impiegata negli anni \u00e8 stata quella di Gharbi. Nel 2003, il gruppo di lavoro informale dell'Organizzazione mondiale della sanit\u00e0 (OMS) sull'echinococcosi (World Health Organization Informal Working Group on Echinococcosis, WHO-IWGE) ha proposto una classificazione ecografica che facesse riferimento allo stadio di attivit\u00e0 della cisti. \nLe cisti semplici, a margini netti, uniformemente anecogene, sono praticamente indistinguibili dalle cisti di qualsiasi altra natura. Quelle idatidee sono quasi certamente attive.\nLe cisti con evidente scollamento delle membrane interne sono patognomoniche: sono cisti verosimilmente ancora attive ma sofferenti. \nLe cisti settate o con aspetto \"ad alveare\" o \"a ruota di carro\" sono probabilmente idatidee.\nLe cisti solidificate sono difficilmente distinguibili da masse di altra natura (infiammatoria o neoplastica), bench\u00e9 la presenza di calcificazioni possa farne sospettare la natura parassitaria. Quelle idatidee sono cisti inattive.\nL'ecocardiografia viene impiegata per lo studio delle cisti cardiache.\nPrognosi.\nIn buona parte dei casi la vita della cisti idatidea decorre in modo asintomatico e si ha una guarigione spontanea. La cisti muore, collassa e pu\u00f2 scomparire pi\u00f9 o meno completamente o calcificarsi. Se la cisti si rompe in una cavit\u00e0 sierosa, pu\u00f2 dare un'echinococcosi secondaria, con formazioni di numerose altre cisti figlie.\nL'echinococcosi cistica \u00e8 raramente mortale. Le morti sono dovute a shock anafilattico per rottura delle cisti o a tamponamento cardiaco nei casi di localizzazioni cardiache o pericardiche.\nTerapia.\nMedica.\nIl mebendazolo e l'albendazolo (benzimidazolici) sono antiparassitari che vengono impiegati per il trattamento dell'echinococcosi cistica. Sono relativamente ben tollerati, ma vanno impiegati per lunghi periodi (almeno 3 mesi), con risultati non sempre prevedibili e differenze di risposta da individuo a individuo. L'albendazolo \u00e8 pi\u00f9 efficace del mebendazolo nel trattamento delle cisti epatiche.\nL'albendazolo consente un'apparente guarigione nel 30% dei pazienti trattati, con un ulteriore 40-50% di pazienti che mostrano un miglioramento nel breve termine. Di solito si eseguono cicli di trattamento di 4 settimane, separati da intervalli di 1-2 settimane. La terapia con l'albendazolo prevederebbe 3 cicli di trattamento, alla dose di 400\u00a0mg per os x2/die, ai pasti. Negli individui di peso inferiore ai 60\u00a0kg la dose \u00e8 di 15\u00a0mg/kg/die. \nL'albendazolo pu\u00f2 dare tossicit\u00e0 epatica che si manifesta con aumento delle transaminasi sieriche e, pi\u00f9 raramente, mielotossicit\u00e0. In tali casi la terapia andrebbe sospesa. L'albendazolo pu\u00f2 essere usato anche in profilassi prima del trattamento percutaneo o come premedicazione in quello chirurgico.\nRecentemente \u00e8 stato proposto, in associazione all'albendazolo, l'impiego del praziquantel alla dose di 40\u00a0mg/kg 1 volta/settimana, ma i risultati sono ancora in studio.\nPercutanea.\nLa puntura percutanea ecoguidata (in alcuni casi TC-guidata) con aspirazione del contenuto della cisti, iniezione di sostanza scolicida e sua riaspirazione \u00e8 un trattamento poco invasivo, introdotto negli anni 1980.\nLa puntura delle cisti idatidee era sempre stata proibita, per la paura di gravi reazioni anafilattiche o di disseminazione secondaria; tuttavia l'esperienza di molti autori in questi anni ha dimostrato l'efficacia e la relativa sicurezza del trattamento percutaneo delle cisti idatidee addominali.\nLa tecnica \u00e8 conosciuta con l'acronimo PAIR (puntura, aspirazione, iniezione, riaspirazione). In casi selezionati \u00e8 un'efficace alternativa alla sola terapia medica (nei casi di intolleranza farmacologica) e a quella chirurgica tradizionale, in termini di costi e di tempi di ricovero ospedaliero; tuttavia la tecnica deve essere riservata a operatori abili ed esperti.\nChirurgica.\nLa terapia chirurgica \u00e8 stata per anni l'unico trattamento praticabile per l'idatidosi cistica ed \u00e8 ancora considerato il trattamento di prima scelta, ma \u00e8 associato a notevoli tassi di morbidit\u00e0, di mortalit\u00e0 (fino al 2%) e di recidiva (dal 2 al 25%).\nPer le cisti epatiche \nPi\u00f9 radicale \u00e8 l'intervento, maggiori sono i rischi intra-operatori e minori le recidive.\nSpesso l'uso pre- e post-operatorio del trattamento antiparassitario permette approcci meno aggressivi.\nIl trattamento associato, preoperatorio, con benzimidazolici ammorbidisce la cisti e riduce la pressione intracistica. Ancora non sono state stabilite la durata ideale del trattamento e l'efficacia: di solito si impiega l'albendazolo da 4 giorni prima a un mese dopo.\nPer le cisti polmonari \nHa molti vantaggi: non si deve aprire la cisti e si evita la contaminazione intraaddominale dei detriti parassitari; minore dolore post-operatorio, scarso ileo paralitico, breve degenza ospedaliera.\nLa tecnica \u00e8 complessa e necessita di un operatore molto abile."}
{"id": "343880", "revid": "4711", "url": "https://it.wikipedia.org/wiki?curid=343880", "title": "Giovanni Senza Terra", "text": ""}
{"id": "343881", "revid": "1697540", "url": "https://it.wikipedia.org/wiki?curid=343881", "title": "Masca", "text": "Masca (pronuncia ) \u00e8 il termine che indica la strega del folclore piemontese.\nIl termine piemontese, di etimologia incerta, \u00e8 diffuso nel Roero, nelle Langhe, in Astesana, nella provincia di Biella e nel Canavese, nelle Valli Cuneesi, nelle Valli di Lanzo e anche nell'Alessandrino. Il termine trae origine dal longobardo \"masca \"e compare per la prima volta in un testo scritto nell'Editto di Rotari (643 d.C.) col significato di strega: \"\u00abSi quis eam strigam, quod est Masca, clamaverit\u00bb\". Indica l'anima di un morto (da cui anche il significato meno comune di \"spirito soprannaturale\"), o dall'antico provenzale \"mascar\", \"borbottare\", nel senso di borbottare incantesimi. \nSecondo altri studiosi, il termine avrebbe origine spagnola e deriverebbe dal verbo mascar, cio\u00e8 \u201cmasticare\u201d o discendere dalla parola araba masakha, cio\u00e8 \u201ctrasformare in animale\u201d.\nQuest'ultima etimologia potrebbe essere supportata dalla loro capacit\u00e0 di mutarsi in animali. I racconti popolari piemontesi infatti le narrano capaci di trasformarsi in gatti, da cui deriverebbe l\u2019atavica paura delle popolazioni piemontesi verso i felini, ma anche in pecore, come si evince dalle tradizioni della val Stura, dove esse seguivano gli ignari viandanti per poi scomparire nel nulla.\nLe masche sono una figura di rilievo nel folclore e nella credenza popolare piemontese: generalmente sono donne apparentemente normali, ma dotate di facolt\u00e0 sovrannaturali tramandate da madre in figlia o da nonna in nipote, o per lascito volontario ad una donna giovane. \nSecondo la tradizione, i poteri delle masche comprendono l'immortalit\u00e0 ma non l'eterna giovinezza o la salute: sono quindi vulnerabili e soggette alle malattie e all'invecchiamento. Quando decidono di averne abbastanza di questa vita, per poter morire devono trasmettere i poteri ad un'altra creatura vivente, che spesso \u00e8 una giovane della famiglia, ma alcune volte pu\u00f2 essere un animale o un vegetale.\nLe masche hanno il potere della bilocazione e della trasformazione in animali, vegetali o oggetti. \nPossono far uscire l'anima dal corpo e volare immaterialmente nello spazio, mentre non possono farlo fisicamente; poich\u00e9 durante il volo magico il corpo resta incustodito ed inanimato, l'attivit\u00e0 delle masche \u00e8 quasi esclusivamente notturna. \nDi indole raramente malvagia ma sempre capricciosa, dispettosa e vendicativa; possono essere anche benefiche, guarire malattie o ferite tanto alle persone quanto agli animali, o salvare vite in pericolo. Minoritarie rispetto alle masche \"domestiche\", esistono anche masche \"sovrannaturali\", spiriti antichi della Natura e dei boschi che sfuggono l'umano consesso per quanto loro possibile, e che diventano vendicative e spietate quando disturbate nella quiete del loro habitat consueto. \nQuesto tipo di masche, pur essendo incorporeo, assume gli aspetti pi\u00f9 svariati quando deve rapportarsi agli uomini: o donna vecchia e brutta, o, per contro, giovane bellissima, o animale selvatico etc. etc. Rispetto alle masche \"domestiche\" hanno un potere pi\u00f9 grande nel controllo del clima: possono dominare gli elementi e scatenare bufere, grandinate, temporali, nebbie o siccit\u00e0 prolungate.\nLe masche piemontesi non sono condizionate, intimorite o controllate dall'elemento religioso; anzi, le masche \"domestiche\" frequentano la chiesa, vanno a messa e ricevono i sacramenti come tutte le altre donne della comunit\u00e0.\nIn alcune localit\u00e0, soprattutto tra la bassa Langa e l'Astesana, accanto alle masche esistono anche i \"masconi\", sia pure in numero esiguo. \nQuesti \"masconi\" hanno ricevuto i poteri casualmente da una masca in fin di vita, ma non lo possono trasmettere ad altri: ci\u00f2 spiegherebbe perch\u00e9 le masche appartengono al sesso femminile nella stragrande maggioranza dei casi. \nSaltuariamente alcune masche o alcuni masconi, oltre ai poteri, dispongono anche del \"libro del comando\", un testo contenente varie formule e incantesimi che ne rafforzano i poteri. Ad esempio si racconta di masche o masconi che sfogliando il libro del comando in un verso o nell'altro potevano leggere il futuro o il passato.\nNel passato gli agricoltori e i montanari usavano attribuire ad esse la responsabilit\u00e0 di avvenimenti negativi o inspiegabili. \nQuesti avvenimenti venivano denominati \"mascher\u00ece.\"\nLe donne accusate di essere masche venivano perseguitate e spesso processate e condannate al rogo dal tribunale dell'Inquisizione.\nAncor oggi \u00e8 di uso comune in Piemonte commentare scherzosamente la caduta \"soprannaturale\" (accidentale) di oggetti (ad esempio una forchetta che cade dalla tavola), o la temporanea \"scomparsa\" di oggetti che si ritenevano a portata di mano con l'espressione \"A-i \u00e9 le masche\" (\"Ci sono le masche\").\nCollegamenti esterni.\nhttps://web.archive.org/web/20140409003336/http://blog.giallozafferano.it/allyoucanbake/cose-una-masca/"}
{"id": "343882", "revid": "1921867", "url": "https://it.wikipedia.org/wiki?curid=343882", "title": "Pulp Fiction (disambigua)", "text": ""}
{"id": "343888", "revid": "1045283", "url": "https://it.wikipedia.org/wiki?curid=343888", "title": "Giuramento della Pallacorda", "text": "Il giuramento della Pallacorda fu un patto stipulato il 20 giugno 1789 in Francia. \nImmediatamente dopo la seconda riunione degli Stati Generali a Versailles il 5 maggio 1789, le delegazioni di nobilt\u00e0 e clero si opposero alle proposte di procedura elettorale avanzate dal terzo stato che, essendo il gruppo pi\u00f9 numeroso, con il sistema del voto per testa si sarebbe assicurato la maggioranza.\nDopo sei settimane di stallo i rappresentanti del terzo stato il 17 giugno si proclamarono Assemblea nazionale, attribuendosi il potere esclusivo di legiferare in materia fiscale.\nIl 20 giugno 1789 il re ordin\u00f2 la chiusura della sala dove si riuniva abitualmente l'Assemblea (una sala dell'H\u00f4tel des Menus-Plaisirs a Versailles) con il pretesto di eseguirvi dei lavori di manutenzione, cercando in questo modo di impedire qualsiasi riunione. Su proposta del deputato Joseph-Ignace Guillotin tutti si spostarono in una vicina sala adibita al gioco della pallacorda; mentre il presidente dell'assemblea, l'astronomo Jean Sylvain Bailly si preoccup\u00f2 di avvisare i colleghi di spostarsi. \nUna volta entrati, qualcuno offr\u00ec una sedia a Bailly il quale, invece di accettarla, si pose sopra ad un tavolo, rifiutando di sedersi mentre l'Assemblea si stava riunendo. Fu Bailly, da presidente dell'Assemblea, a proporre il famoso giuramento, ricordato come \"Giuramento della pallacorda\" - scritto da Jean-Baptiste-Pierre Bevi\u00e8re - e fu anche lui il primo a pronunciarlo e a sottoscriverlo. Tutti lo imitarono, firmando il documento, e giurando solennemente \u00abdi non separarsi mai e di riunirsi ovunque le circostanze l'avrebbero richiesto, fino a che non fosse stata stabilita e affermata su solide fondamenta una Costituzione per il regno francese\u00bb. Ci fu un'unica eccezione, Joseph Martin-Dauch, deputato di Castelnaudary, che non giur\u00f2 e si oppose apponendo la scritta \"avversario\" accanto alla sua firma. Bailly tent\u00f2 di ottenere da Martin-Dauch una ritrattazione, ma senza successo.\nSuccessivamente molti rappresentanti del basso clero (sensibili ai problemi dei contadini) dalle idee illuministe si unirono all'Assemblea nazionale il 9 luglio 1789.\nTesto ufficiale del giuramento.\nJean-Baptiste-Pierre Bevi\u00e8re (1723-1807) fu l'autore del \"Giuramento della Pallacorda\":"}
{"id": "343889", "revid": "287204", "url": "https://it.wikipedia.org/wiki?curid=343889", "title": "An\u0101tman", "text": "La dottrina dellan\u0101tman (sanscrito, anatt\u0101, p\u0101li) \u00e8 propria del Buddhismo, e afferma l'inesistenza dell\"\u0101tman\", cio\u00e8 di un io individuale permanente e viene annoverata tra i Tre Segni dell'Esistenza.\nInterpretazioni.\nSi tratta di una concezione che ha dato origine a interpretazioni molto varie all'interno delle diverse tradizioni buddhiste.\n\"An\u0101tman\" \u00e8 una parola composta dal prefisso privativo \"a\" e dal termine \"atman\", traducibile come \"s\u00e9\", \"personalit\u00e0 individuale\", \"anima\". Per questo nel buddhismo non \u00e8 corretto parlare di reincarnazione come si fa normalmente nell'induismo, ma di rinascita, piuttosto.&lt;br&gt;\nNon si dovrebbe tradurre questo termine essenziale per la filosofia buddhista con \"persona\", giacch\u00e9 il Buddha neg\u00f2 il S\u00e9, l'anima imperitura, la personalit\u00e0, non la persona. Negli insegnamenti canonici tuttavia \u00e8 dettagliata la scomposizione della personalit\u00e0 nei cinque costituenti individuali, gli \"skhanda\" (sans., \"khandha\", p\u0101li).\nParrebbe una contraddizione affermare prima l'inesistenza intrinseca di un ente di cui poi sono elencati i costituenti. Ma va tenuto conto del fatto che il Buddha non intese negare la persona, spesso denominata \"n\u0101ma-r\u016bpa\", ossia l'insieme del corpo fisico che si manifesta ai sensi (\"r\u016bpa\", lett. \"forma\") e dei suoi attributi mentali e concettuali (\"n\u0101ma\", letteralmente \"nome\"), bens\u00ec volle ricondurre lo sguardo dei discepoli su quello che egli riteneva fosse il S\u00e9: un insieme costituito di elementi che nella loro simultaneit\u00e0 di attivit\u00e0 e di interazione tra elementi interdipendenti facilmente danno l'illusione che esista un S\u00e9 assoluto, permanente, individuale e capace di sopravvivere la cessazione del corpo.&lt;br&gt;\nAnche nel buddhismo, come in altre religioni e filosofie indiane, si parla di due livelli di realt\u00e0: la realt\u00e0 convenzionale e la realt\u00e0 ultima o superiore o quella delle cose cos\u00ec come realmente sono. A livello convenzionale si pu\u00f2 parlare di individui, di S\u00e9 come di entit\u00e0 separate che si rapportano al mondo fenomenico con pronomi personali e possessivi quali \"io\" e \"mio\". Ma un po' come la biologia e la chimica ci dicono che siamo composti da entit\u00e0 in equilibrio dinamico e mutevoli, come i tessuti, le cellule, le molecole, gli atomi e cos\u00ec via, anche nella filosofia buddhista la persona \u00e8 composta da elementi chiamati \"skhanda\" che a loro volta sono divisibili nei \"dharma\" (sans., \"dhamma\", p\u0101li), i costituenti elementari del mondo sensibile. La differenza tra il microscopio del chimico e lo sguardo del Buddha \u00e8 che quest'ultimo osserva e scompone i fenomeni sulla base del loro impatto sulla psicologia, sulla capacit\u00e0 cognitiva o sulla mentalit\u00e0 dell'individuo. Quando nel buddhismo si parla di Io, S\u00e9 e ego, non abbiamo per\u00f2 a che fare con concetti della odierna psicologia.&lt;br&gt;\nCome scrive lo Schumann, la dottrina\ndell\"anatman\" non fa la sua comparsa nel primo insegnamento del Buddha ai cinque asceti di Uruvela, per cui sarebbe il frutto di una successiva elaborazione ed approfondimento della sua esperienza mistica e comprensione del reale.\nCompare invece nell\"anattalakkhana sutta\" (p\u0101li, sans. ??), il \"discorso sui contrassegni del non-S\u00e9\", dove il Buddha afferma che i cinque aggregati psicofisici della persona non sono il S\u00e9 perch\u00e9 composti e impermanenti. Questo non \u00e8 la stessa cosa che dire che non esista, ma il Maestro \u00e8 riportato considerasse il S\u00e9 come il prodotto di un processo di attaccamento o di visione scarsamente profonda. Sicuramente, come per tutti gli altri aspetti della sua dottrina, il suo silenzio riguardo ai pi\u00f9 intimi dettagli di questa concezione era dovuto sia alla sua volont\u00e0 di evitare di incoraggiare speculazioni metafisiche, che al voler piuttosto invitare i suoi discepoli a spingere la propria investigazione penetrando il problema fino alla sua radice, giungendo alla retta conoscenza grazie all'esperienza diretta ottenuta con una pratica soltanto orientata, ma non dettata, dagli insegnamenti del Maestro.&lt;br&gt;\nIn sostanza il Buddha volle rilevare che quello che sembra il S\u00e9 \u00e8 solo brama, attaccamento e illusione. La liberazione passa per il non attaccamento, per l'abbandono del S\u00e9, ma non della persona. Se qualcosa passibile di essere detto un S\u00e9 si ritiene debba esistere, ci\u00f2 potrebbe essere soltanto qualcosa che rimanga dell'identit\u00e0 della persona una volta sradicato l'attaccamento a tutto quanto \u00e8 volgarmente detto il proprio \"S\u00e9\"."}
{"id": "343890", "revid": "88740", "url": "https://it.wikipedia.org/wiki?curid=343890", "title": "Magnetometro", "text": "Il magnetometro \u00e8 lo strumento di misura del campo magnetico. La misura delle componenti del campo lungo tre direzioni indipendenti permette di definire unicamente il vettore campo magnetico nel punto in cui si effettua la misura. La lettura pu\u00f2 essere sia analogica che digitale. Esiste una grandissima variet\u00e0 di strumenti che possono essere suddivisi in due categorie:\nMagnetometro ad ago.\nSi tratta del pi\u00f9 semplice e antico strumento per la misura del campo magnetico. \u00c8 costituito da un ago di materiale magnetizzato sospeso tramite un sistema meccanico ad attrito ridotto (generalmente un filo a basso momento di richiamo). L'ago si orienta parallelamente al campo magnetico, rivelandone la direzione. Il sistema non \u00e8 in grado di fornire la misura dell'intensit\u00e0 del campo.\nA differenza della bussola, il magnetometro ad ago fornisce anche l'angolo di inclinazione.\nMagnetometri a bobina.\nQuesti strumenti effettuano la misura del campo magnetico sfruttando l'induzione elettromagnetica in una bobina. Ponendo infatti una bobina piana in un campo magnetico si osserva ai suoi capi una tensione elettrica:\nSonda di Hall.\nLa sonda di Hall \u00e8 costituita da una piastra conduttrice percorsa da corrente elettrica. Per effetto Hall si forma ai suoi bordi una tensione proporzionale alla componente del campo magnetico normale alla piastra. \nLe dimensioni tipiche della sonda sono di 1cm, per questo viene spesso utilizzata per la mappatura di campi a medio range (ad esempio quelli prodotti da elettromagneti).\nMagnetometro a protoni.\n\u00c8 costituito da un recipiente riempito con una sostanza ricca di protoni (tipicamente idrocarburi) avvolto da un solenoide.\nIl solenoide \u00e8 inizialmente percorso da una corrente tale da produrre un campo magnetico di intensit\u00e0 molto maggiore rispetto a quella del campo da misurare. In questo modo i protoni, che sono dotati di momento magnetico intrinseco, si allineano rapidamente al campo in cui sono immersi. In seguito la corrente viene interrotta e i protoni risultano soggetti al solo campo magnetico esterno. In queste condizioni essi precedono con una frequenza formula_8 (frequenza di Larmor), generando nel solenoide una tensione indotta di uguale frequenza, misurabile attraverso un frequenzimetro.\nEssendo formula_9 conosciuta con buona accuratezza, \u00e8 possibile effettuare letture con precisione da 0,01nT a 0,1nT.\nIl magnetometro a protoni \u00e8 particolarmente utilizzato in geofisica per le misure delle variazioni temporali del campo geomagnetico e delle anomalie magnetiche prodotte da corpi magnetizzati quali oggetti metallici sepolti, relitti, giacimenti ferrosi, minerali ad alta suscettivit\u00e0 magnetica, etc."}
{"id": "343896", "revid": "767487", "url": "https://it.wikipedia.org/wiki?curid=343896", "title": "Furore (film)", "text": "Furore (\"The Grapes of Wrath\") \u00e8 un film del 1940 diretto da John Ford, tratto dall'omonimo romanzo di John Steinbeck vincitore del Premio Pulitzer.\nAmbientato nei primi anni trenta durante la Grande depressione, racconta il lungo e drammatico viaggio verso la California della famiglia Joad, in cerca di lavoro e nuove opportunit\u00e0 dopo aver perso la propria fattoria in Oklahoma a causa delle tempeste di sabbia e degli spietati proprietari terrieri.\n\u00c8 considerato un classico di Hollywood e uno dei migliori film di Ford, grazie soprattutto alla fotografia di Gregg Toland e alle interpretazioni di Jane Darwell e Henry Fonda, che consolid\u00f2 la sua immagine di eroe dai forti principi morali con la sua interpretazione di Tom Joad.\nNel 1941 ricevette sette candidature ai premi Oscar, aggiudicandosi quelli per il miglior regista e la miglior attrice non protagonista.\nNel 1989 \u00e8 stato uno dei primi 25 film scelti per la conservazione nel National Film Registry della Biblioteca del Congresso degli Stati Uniti, in quanto giudicato \"di rilevante significato estetico, culturale e storico\", e nel 2000 \u00e8 stato introdotto nella \"Hall of Fame\" della Online Film &amp; Television Association. Nel 1998 \u00e8 risultato 21\u00ba nella lista dei 100 migliori film statunitensi di sempre dell'American Film Institute mentre nell'edizione aggiornata del 2007 \u00e8 sceso al 23\u00ba posto.\nTrama.\nAppena uscito di prigione dove ha scontato quattro anni per omicidio, Tom Joad fa ritorno alla fattoria dei suoi genitori in Oklahoma. Accompagnato dall'amico ed ex predicatore Casy, Tom trova la casa deserta e il vicino Muley Graves lo informa che i contadini di tutta la zona sono stati costretti ad abbandonare le loro fattorie dagli avidi proprietari e dalle gravi condizioni di siccit\u00e0. Ritrovata finalmente la famiglia a casa dello zio John, Tom e Casy si uniscono al resto dei Joad nel lungo viaggio verso la California, alla ricerca di possibilit\u00e0 di lavoro e di condizioni di vita migliori.\nIl viaggio su un vecchio furgone stracarico attraverso la Route 66 \u00e8 arduo e mette a dura prova la famiglia Joad. L'anziano nonno muore lungo la strada, dove viene sepolto, e le loro speranze in un futuro radioso si attenuano quando un uomo li avvisa che la situazione in California non \u00e8 affatto quella che sperano di trovare. Poco prima di raggiungere la destinazione anche nonna Joad muore, mentre Rosasharn, la pi\u00f9 giovane dei Joad in attesa di un bambino, viene abbandonata dal marito. Giunti in un campo per lavoratori migranti, scoprono che questo \u00e8 affollato di altri viaggiatori disoccupati e disperati. Casy viene arrestato per aver colpito un poliziotto e la famiglia decide di lasciare il campo dopo aver saputo che alcuni migranti vogliono darlo alle fiamme.\nGiunti in un altro campo, il Keene Ranch, riescono a trovare lavoro come raccoglitori di pesche ma le condizioni non sono certo migliori. Durante la notte, Tom si imbatte nell'incontro segreto di un gruppo di lavoratori che sta organizzando uno sciopero e tra questi c'\u00e8 anche Casy, che ha raggiunto il ranch dopo essere stato rilasciato. Quando l'incontro viene scoperto, Casy viene ucciso da uno dei guardiani del campo e mentre Tom cerca di difenderlo ne provoca accidentalmente la morte. I Joad si danno alla fuga e trovano rifugio nel campo governativo di Wheat Patch, gestito dagli stessi abitanti, senza guardie e completo di servizi igienici. Ma Tom \u00e8 ormai braccato e quando la polizia lo rintraccia decide di dire addio alla sua famiglia, promettendo alla madre di continuare a lottare contro le ingiustizie sociali.\nProduzione.\nLa Twentieth Century Fox acquist\u00f2 per 70.000 dollari i diritti del romanzo di John Steinbeck, che insistette affinch\u00e9 al contratto fosse aggiunta una clausola secondo la quale lo studio si impegnava a conservare nel film \u00abin modo completo e ragionevole i fatti principali e l'intento sociale\u00bb del romanzo.\nNonostante lo status di \"best seller\" del romanzo, il capo dello studio Darryl F. Zanuck era preoccupato per le \"tendenze socialiste\" del materiale e per il fatto che il film potesse essere tacciato di filo-comunismo. Per questo invi\u00f2 un team di investigatori in Oklahoma per verificare la veridicit\u00e0 del resoconto di Steinbeck sulla situazione dei lavoratori migranti. Informato che le condizioni degli \"Okies\" erano persino peggiori di quelle descritte nel romanzo, Zanuck si convinse di poter difendere il film da qualsiasi accusa di essere una mera propaganda e diede il via alla produzione.\nCi\u00f2 nonostante, la controversia che aveva accompagnato la pubblicazione del romanzo, che era stato condannato dalla Camera di Commercio della California, riemerse quando lo studio annunci\u00f2 l'inizio della lavorazione, tanto che l'Agricultural Council of California e gli Associated Farmers of California iniziarono una campagna contro la Twentieth Century Fox, chiedendo sulla stampa il boicottaggio dei film dello studio.\nSceneggiatura.\nSebbene alcune fonti affermino che fu Darryl F. Zanuck a scrivere il finale del film, le uniche sceneggiature conservate nella Twentieth Century-Fox Produced Scripts Collection dell'Universit\u00e0 della California a Los Angeles, datate 13 luglio e 31 luglio 1939, sono quelle scritte da Nunnally Johnson e includono entrambe una scena finale molto simile a quella del film.\nIl 29 settembre 1939, la Production Code Administration inform\u00f2 la Twentieth Century Fox che, sebbene la sceneggiatura fosse conforme alle disposizioni del Codice Hays, era necessario affrontare una serie di potenziali problemi di censura. L'elenco delle modifiche suggerite inclusero l'avvertimento di non caratterizzare Muley come un folle, la riformulazione di alcune battute che facevano riferimento alla gravidanza di Rosasharn, l'eliminazione della menzione della contea di Tulare in California e della citt\u00e0 di Pixley. Venne anche suggerito che il film non mostrasse l'uccisione del guardiano da parte di Tom come se fosse stata legittima difesa.\nCast.\nHenry Fonda fu la prima scelta di John Ford, che lo aveva gi\u00e0 diretto l'anno precedente in \"Alba di gloria\", anche se per il ruolo di Tom Joad la Twentieth Century Fox aveva inizialmente considerato Spencer Tracy, Tyrone Power e Don Ameche. Fonda fu scritturato due settimane prima dell'inizio della produzione e firm\u00f2 un contratto di sette anni con lo studio.\nLa nota caratterista Beulah Bondi fece un provino per la parte di mamma Joad e, convinta di ottenerla, acquist\u00f2 una vecchia auto e si trasfer\u00ec a Bakersfield in California per vivere tra i lavoratori migranti e prepararsi per il ruolo andato poi a Jane Darwell.\nTra i numerosi attori non accreditati figurano Mae Marsh (la moglie di Muley Graves), Tom Tyler (il poliziotto che ammanetta Casy), David Kirkland e Francis Ford (due migranti), entrambi attori e registi attivi soprattutto nell'epoca del muto.\nRiprese.\nLe riprese furono effettuate dal 4 ottobre al 16 novembre 1939 e il film venne realizzato con un budget di 800.000 dollari.\nOltre che nei Twentieth Century Fox Studios di Century City a Los Angeles, il film fu girato seguendo la rotta verso Ovest degli \"Okies\". Il regista della seconda unit\u00e0 Otto Brower si occup\u00f2 delle riprese in Oklahoma (McAlester, Sayre), Arizona (Topock, Parco nazionale della foresta pietrificata) e Nuovo Messico (Santa Rosa, Laguna Pueblo, Gallup), mentre in California furono girate sequenze a Needles, Tehachapi, Daggett, Chatsworth (le fattorie dei Joad e dei Graves), Tustin, Lamont (il campo di migranti di Weedpatch) e Thousand Oaks (il \"Keene Ranch\").\nDistribuzione.\nIl film fu proiettato in anteprima il 24 gennaio 1940 a New York e venne distribuito nelle sale dal successivo 15 marzo.\nEdizioni home video.\n\"Furore\" \u00e8 stato distribuito in DVD il 6 aprile 2004 dalla 20th Century Studios Home Entertainment, con materiale extra che includeva i commenti audio dello storico del cinema Joseph McBride e della studiosa Susan Shillinglaw del National Steinbeck Center di Salinas, il documentario \"Darryl F. Zannuck: 20th Century Filmmaker\", estratti di cinegiornali del 1934 e la featurette \"Roosevelt Lauds Motion Pictures at Academy Fete\". Il 3 aprile 2012 \u00e8 uscito in Blu-ray con lo stesso materiale extra.\nAccoglienza.\nIncassi.\nNegli Stati Uniti il film incass\u00f2 2,5 milioni di dollari.\nCritica.\nIl sito \"Rotten Tomatoes\" riporta il 100% di recensioni professionali con giudizio positivo e il seguente consenso critico: \u00abUn dramma potente che \u00e8 socialmente importante oggi come quando \u00e8 stato realizzato, \"Furore\" \u00e8 commovente, emozionante e meritatamente considerato un classico americano.\u00bb. Il sito \"Metacritic\" assegna al film un punteggio di 96 su 100 basato su 16 recensioni, indicando un \"plauso universale\".\nIl film ricevette molte recensioni favorevoli alla sua uscita. La rivista \"Variety\" lo defin\u00ec \u00abun melodramma avvincente e carico di tensione, duramente realistico e carico di fuochi d'artificio sociali e politici\u00bb, mentre il critico Frank Nugent scrisse sul \"New York Times\" che il film aveva guadagnato un posto nella \u00abpiccola mensola poco affollata dedicata ai capolavori del cinema, a quei film che, per dignit\u00e0 di tema ed eccellenza di trattamento... sembrano destinati a essere ricordati non solo alla fine dell'anno in cui sono realizzati, ma ogni volta che vengono menzionati i grandi film\u00bb. Il settimanale \"Time\" scrisse che \"Furore\" \u00ab\u00e8 forse il miglior film mai realizzato da un libro cos\u00ec cos\u00ec. \u00c8 sicuramente il miglior film che Darryl F. Zanuck ha prodotto e che Nunnally Johnson ha sceneggiato. Sarebbe il migliore diretto da John Ford, se non avesse gi\u00e0 realizzato \"Il traditore\"\u00bb.\nIn Italia, dove \"Furore\" usc\u00ec solo nel 1952, il quotidiano \"La Stampa\" scrisse: \u00abIl film \u00e8 costruito da maestro e respira quella parsimoniosa e pacata solennit\u00e0 che gli viene dal tema cos\u00ec umanamente sofferto ma anche dalla naturale inclinazione del regista a intendere e comunicare la poesia delle cose semplici... Mirabilmente fotografato dall'operatore Gregg Toland, il film \u00e8 interpretato da attori perfettamente guidati, tra i quali eccellono Henry Fonda, un indimenticabile Tommy e Jane Darwell, la \"madre\" superba in ogni inflessione della sua pingue maschera\u00bb.\nRiconoscimenti.\nAFI 100 Years.\nIl film ha trovato posto in alcune delle liste della serie AFI 100 Years..., composte da titoli del cinema statunitense selezionati dall'American Film Institute a partire dal 1998 per celebrare la storia del cinema.\nNel 2005 una delle frasi pronunciate da Tom Joad \u00e8 stata tra le 400 candidate per le cento migliori citazioni cinematografiche ma non \u00e8 entrata nella lista finale: \u00abDovunque ci sia un uomo che soffre e combatte per la vita, io sar\u00f2 l\u00e0\u00bb (\u00ab\"Wherever there's a fight so hungry people can eat, I'll be there\"\u00bb).\nDifferenze con il romanzo.\nMentre la prima parte del film segue il romanzo abbastanza fedelmente, la seconda parte e il finale in particolare sono significativamente diversi. Il romanzo si conclude con la caduta e la disgregazione della famiglia Joad mentre nel film l'ordine delle sequenze venne cambiato in modo che la famiglia finisse in un buon accampamento fornito dal governo e gli eventi si risolvessero positivamente. Lo sceneggiatore Nunnally Johnson dichiar\u00f2 a tale proposito: \u00abCi doveva essere un raggio di speranza, qualcosa che avrebbe trattenuto gli spettatori dall'uscire fuori e ubriacarsi cos\u00ec tanto in preda allo sconforto da non poter dire ad altre persone che era un bel film. Steinbeck era d'accordo sulla necessit\u00e0 di un finale pi\u00f9 speranzoso\u00bb.\nIl celebre discorso di mamma Joad che conclude il film (\u00abSiamo vivi, siamo il popolo, la gente, che sopravvive a tutto. Nessuno pu\u00f2 distruggerci, nessuno pu\u00f2 fermarci. Noi andiamo sempre avanti\u00bb) in realt\u00e0 \u00e8 tratto da una frase a circa due terzi del romanzo, che termina con Rosasharn Rivers (interpretata da Dorris Bowdon nel film) che partorisce un bambino morto e poi allatta al seno un vecchio sfinito dalla fame, scena non presente nel film ma inclusa nella versione teatrale del 1988.\nNel film non sono presenti i personaggi di Ivy e Sairy Wilson, che nel romanzo assistono alla morte del nonno e viaggiano con i Joad fino a raggiungere la California, e quello della fanatica religiosa Lisbeth Sandry. Inoltre non \u00e8 rappresentata la partenza di Noah dalla famiglia (il personaggio scompare senza spiegazioni).\nInfluenza culturale.\nNel 1940 il cantautore Woody Guthrie realizz\u00f2 l'album in due volumi \"Dust Bowl Ballads\" ispirandosi al film di John Ford."}
{"id": "343897", "revid": "78273", "url": "https://it.wikipedia.org/wiki?curid=343897", "title": "Terna inerziale", "text": ""}
{"id": "343899", "revid": "767487", "url": "https://it.wikipedia.org/wiki?curid=343899", "title": "Conto alla rovescia (film 1968)", "text": "Conto alla rovescia (\"Countdown\") \u00e8 un film del 1968 diretto da Robert Altman."}
{"id": "343900", "revid": "287204", "url": "https://it.wikipedia.org/wiki?curid=343900", "title": "La neve se ne frega", "text": "La neve se ne frega \u00e8 un romanzo di Luciano Ligabue, pubblicato il 2 maggio del 2004 a Milano, dalla casa editrice Feltrinelli.\nI personaggi principali.\nDiFo \u00e8 nato a settantanove anni. Il suo nome completo \u00e8 \"Sogno DiFo 79orcu39%se Natura\". \"Sogno\" \u00e8 il suo cognome e ricorda che lavora nell'arte; \"DiFo\" \u00e8 il suo nome ed indica il suo mestiere: direttore della fotografia; \"79\" indica che \u00e8 nato a settantanove anni; \"Orcu\" indica che fa parte del progetto \u201cOrizzonte curvo\u201d; \"39%se\" indica che la sua composizione del sangue \u00e8 per il 39% sud-europea. Infine \"Natura\" indica il nome della sua compagna per la vita, alla quale \u00e8 stato legato sin dalla nascita.\nNatura \u00e8 nata a ottantuno anni. Il suo nome completo \u00e8 \"Natura ViPa 81 39%ca Sogno\". \"Natura\" \u00e8 il suo cognome ed indica che lavora a contatto con l'ambiente naturale; \"ViPa\" \u00e8 il suo nome ed indica il suo mestiere di \u201cvigilanza e protezione parchi\u201d; \"81\" indica che \u00e8 nata a ottantuno anni; \"39%ca\" indica che la sua composizione del sangue \u00e8 per il 39% centro-asiatico. Infine \"Sogno\" indica il cognome del suo compagno. Questi preferisce chiamarla per cognome, cio\u00e8 Natura appunto.\nTrama.\nLa vicenda \u00e8 ambientata nel 2166 e si svolge principalmente nella casa di una giovane coppia: DiFo e Natura. I due sono una coppia molto unita che affronta sempre insieme le difficolt\u00e0. Il racconto introduce anche i personaggi di ProSca e FaMo, vicini di casa e migliori amici dei due protagonisti.\nDiFo e Natura vivono in una societ\u00e0 regolata da un sistema di leggi molto severe, dettate dal Piano Vidor. L'applicazione del Piano Vidor consiste nel controllo dei pensieri, dei sentimenti e del linguaggio dei cittadini: tutto \u00e8 organizzato affinch\u00e9 essi siano convinti di vivere nel migliore dei mondi possibili, sono costantemente sorvegliati dalle telecamere del Governo, privati delle proprie idee e di ogni forma di spirito critico. Tutti i riferimenti all'epoca anteriore al Piano sono stati censurati, anche dalle opere d'arte: alcune di esse sono state eliminate completamente per cancellare la memoria delle societ\u00e0 precedenti. Pene severe sono previste per chi si opponga al Piano o anche soltanto esprima ad alta voce dubbi su di esso; la minima infrazione alle regole implica un programma di riabilitazione che prevede, fra l'altro, un lungo colloquio esplorativo per testare la fedelt\u00e0 del trasgressore ai dettami del Piano. Per i reati pi\u00f9 gravi o recidivi \u00e8 prevista la detenzione a vita, nel cosiddetto Livello Opal. I cittadini hanno anche l'obbligo di denunciare alle autorit\u00e0 chiunque parli o agisca in modo contrario al Piano.\nNel Piano Vidor, inoltre, la vita umana si svolge esattamente al contrario rispetto a prima dell'attuazione del piano stesso: uomini e donne vengono fatti nascere in et\u00e0 avanzata, da apposite macchine, ringiovaniscono col tempo e muoiono a zero anni. Alla nascita subiscono una sorta di indottrinamento artificiale in luogo dell'istruzione; nessuno di loro \u00e8 al corrente del fatto che la specie umana un tempo si riproduceva per accoppiamento, invecchiava anzich\u00e9 ringiovanire e non sapeva quanto tempo avrebbe vissuto. Anche il partner, cui ciascun individuo ha diritto per legge, \u00e8 assegnato alla nascita e le coppie si incontrano ed incominciano a convivere non appena entrambi gli individui sono \"nati\". Le ferree regole del Piano prevedono anche l'obbligo dell'adulterio, da praticarsi con cadenza prestabilita al fine di preservare la stabilit\u00e0 della coppia.\nNella vita della coppia protagonista irrompe ad un tratto un'anomalia, imprevista dal Piano: Natura ha i sintomi di quella che i medici le presentano come \"una disfunzione ormonale\": in realt\u00e0 Natura non lo sa, ma \u00e8 incinta. La vita quotidiana dei due \u00e8 sconvolta dallo strano fenomeno, del quale ovviamente ignorano la vera natura. Il Governo ben presto si attiver\u00e0 affinch\u00e9 il \"problema\" venga risolto il prima possibile, poich\u00e9 il turbamento del meccanismo perfetto di vita e morte dei cittadini comporterebbe il sovvertimento del sistema.\nA causa di questa \"alterazione\" sociobiologia e grazie all'aiuto di un detenuto del Livello Opal, Natura e DiFo verranno infine a conoscenza della verit\u00e0 e della sua manipolazione sistematica da parte del Sistema. Tutto ci\u00f2 accadr\u00e0 all'insaputa del Governo: il detenuto in questione ha scoperto infatti che le telecamere satellitari non riescono a riprendere quanto accade all'aria aperta quando nevica. Perci\u00f2 durante una nevicata ci si pu\u00f2 scambiare informazioni in segreto ed agire liberamente.\nAl termine del racconto, i due protagonisti sono ormai diventati bambini e discorrono della vita trascorsa assieme e dell'acquisita consapevolezza che, tuttavia, per la loro incolumit\u00e0 hanno dovuto tenere nascosta non solo all'Autorit\u00e0 ma anche alle persone a loro vicine; finch\u00e9 ad un tratto non sono pi\u00f9 in grado di parlare, perch\u00e9 ormai giunti all'et\u00e0 di zero anni.\nPiano Vidor - Applicazione del Modello.\nDiritti individuali\nDoveri individuali\nStile, genere e intenti dell'autore.\nLigabue narra gli eventi in prima persona, dalla prospettiva soggettiva di DiFo; la focalizzazione \u00e8 perci\u00f2 interna; l'autore adotta un linguaggio semplice e diretto, maggiormente aderente all'uso comune della lingua.\nSignificato del titolo.\nNel romanzo, la neve \u00e8 l'unico elemento in grado di interferire con le riprese delle telecamere satellitari del Piano Vidor: quando nevica, infatti, i cittadini che si trovino all'aria aperta (cio\u00e8 non soggetti al controllo costante presente invece nelle abitazioni) non possono essere spiati. In questo modo la neve assume un significato simbolico all'interno del racconto: \u00e8 l'elemento naturale che si oppone all'ingiustizia sociale e agli strumenti di potere e di oppressione, bench\u00e9 esercitati con le tecnologie pi\u00f9 avanzate.\nFumetto.\nDal romanzo fu tratta anche una storia a fumetti pubblicata dalla Panini comics in tre volumi da marzo a maggio 2008. Il fumetto fu scritto da Matteo Casali e disegnato da Giuseppe Camuncoli. Le copertine furono realizzate da Gabriele dell'Otto. \nIl brano musicale.\nNel 2013, a distanza di nove anni dalla pubblicazione del romanzo, Ligabue inser\u00ec un brano dallo stesso titolo, e ad esso ispirato, nell'album \"Mondovisione\". La canzone, una ballata d'amore, nacque dal progetto di un gruppo di disegnatori e autori di graphic novel, intenzionati a ricavare dal romanzo un film d'animazione. L'idea, nonostante la collaborazione dello stesso Ligabue che aveva gi\u00e0 composto il brano per il film, non and\u00f2 mai in porto ma il cantautore emiliano decise di incidere comunque la canzone, qualche anno pi\u00f9 tardi.\nIl testo, ispirandosi all'episodio del libro in cui DiFo e Natura, protetti dalla neve, si dicono tutto quello che il costante controllo del Piano Vidor aveva impedito loro di dirsi, descrive la scena di due innamorati che, sotto una nevicata che sembra purificare la realt\u00e0 circostante, sentono il bisogno di parlarsi, baciarsi e sentirsi insieme \"\"per davvero\".\""}
{"id": "343903", "revid": "1534511", "url": "https://it.wikipedia.org/wiki?curid=343903", "title": "Xian", "text": "Il termine xian () , \u00e8 un sinogramma composto dalle parole \"persona\" (\u4eba) e \"montagna\" (\u5c71) e che viene generalmente tradotto come \"immortale\" o \"santo taoista\". Lo si trova menzionato nel Daodejing, nello Zhu\u0101ngz\u01d0 e in numerosi testi taoisti del periodo dei regni combattenti. Il termine designa esseri mitologici dai poteri sovrannaturali la cui residenza \u00e8 solitamente collocata in un luogo altrettanto mitico, le \"grotte celesti\" o \"terre della felicit\u00e0\" o ancora \"isole mistiche\" (\u6d1e\u5929\u798f\u5730 d\u00f2ng ti\u0101n f\u00fa d\u00ec). Lo stato di immortalit\u00e0 \u00e8 ci\u00f2 a cui ambiscono le pratiche taoiste, accessibile attraverso pratiche spirituali. Nel Taoismo moderno la nozione di immortalit\u00e0 \u00e8 andata evolvendosi, perdendo le connotazioni favolistiche e andando ad identificare queste creature con il termine \"shenxian\" (\u795e\u4ed9), \"spirito immortale\". L'obiettivo del taoista \u00e8 dunque quello di raggiungere l'immortalit\u00e0 spirituale.\nEvoluzione del concetto di xian.\nGeneralmente impossibili da vedere nella loro forma reale (di cui parla Ge Hong \u845b\u6d2a nel suo trattato, il \"Baopu Zi\" \u62b1\u6a38\u5b50), gli xian possiedono la capacit\u00e0 di metamorfosi e di ubiquit\u00e0 e appaiono e scompaiono sotto forma di esseri luminosi. \nOrigini sciamaniche.\nIl concetto degli \"xian\" come spiriti della natura e patroni di essa \u00e8 un residuo dell'antica religione sciamanica cinese. Gli xian, come gli Otto Immortali, possono governare gli eventi atmosferici, provocare la pioggia, le tempeste, le nuvole, il vento e sono spesso associati ad animali mitici o comuni. Nel primo capitolo dello Zhu\u0101ngz\u01d0, il \"santo taoista\" appare sotto forma di un uccello che vola nel cielo con le sue immense ali piumate e di un pesce, che nuota nelle profondit\u00e0 marine.\nConcezione taoista.\nNel taoismo gli \"xian\" sono esseri che si trovano ad un livello intermedio tra l'uomo e gli \"shen\", anche se essi stessi possono essere annoverati tra gli \"shen\", ovvero gli d\u00e8i. Gli immortali, come le divinit\u00e0, appartengono ad una realt\u00e0 trascendente, e per questo sono evanescenti e non percepibili con i semplici sensi umani. Essi sono inoltre multiformi, la loro identit\u00e0 non \u00e8 definita e la loro origine \u00e8 sconosciuta. Come ogni cosa che esiste, inclusi uomini e d\u00e8i, essi fanno parte del grande ciclo del Tao, della natura, e sono sua manifestazione.\nNella religione taoista, il fine di tutte le azioni \u00e8 il raggiungimento dell'immortalit\u00e0. In origine la conquista dello status dell'immortalit\u00e0, implicava essenzialmente delle pratiche di natura fisica, quali ginnastica, pozioni alchemiche, erbe ed elisir. \nCon lo sviluppo del Taoismo istituzionalizzato venne enfatizzata sempre pi\u00f9 la condotta morale, le buone azioni e il piano spirituale, con pratiche quali la meditazione e il Qigong. Sul piano fisico si \u00e8 affermato invece l'uso di diete vegane. Questa forma di alimentazione si astiene dal consumo di alcuni o tutti gli alimenti di origine animali, e deriva principalmente da considerazioni etiche o, in misura minore, da considerazioni ambientali, salutistiche o religiose. Esistono diversi tipi di diete vegetariane, ma tutte hanno in comune il non consumo di carne di animali di qualsiasi specie(siano essi mammiferi, pesci o insetti). Una dieta latto-ovo-vegetariana non prevede il consumo della sola carne; una dieta latto-vegetariana non prevede il consumo n\u00e9 di carne n\u00e9 di latte n\u00e9 di latticini; una dieta ovo-vegetariana non prevede il consumo n\u00e9 di carne n\u00e9 di uova, mentre una dieta vegana esclude qualsiasi alimento di origine animale (ad esempio, si esclude anche il miele).\nGerarchie degli xian.\nLe gerarchie pi\u00f9 basse, a cui appartengono gli antenati e le forme di concretizzazione del Qi non sono un pantheon ben definito, ma un pantheon variegato in continua espansione. Sopra a questa prima categoria di immortali vi sono i grandi maestri divinizzati, che si trovano ad un livello dimensionale pi\u00f9 trascendente. Questa categoria varia generalmente da corrente a corrente, ogni scuola ha la sua classificazione. La \"gerarchia spirituale\" della scuola Shangqing \u4e0a\u6e05, \u00e8 quella pi\u00f9 definita e conosciuta.\nPer la corrente Quanzhen moderna, il massimo grado di immortalit\u00e0 \u00e8 l'immortalit\u00e0 dorata \u91d1\u4ed9, un gradino sotto allo status di divinit\u00e0.\nLuoghi di manifestazione.\nSecondo le dottrine mistiche del Taoismo, gli \"xian\", come dopotutto anche gli \"shen\", sono soliti manifestarsi ai sensi umani in luoghi in cui il confine tra il mondo terrestre e i mondi trascendenti ad esso si assottiglia: le montagne, i mari, le isole, i fiumi, le caverne, le paludi. Esistono luoghi particolari in cui la tradizione attesta spesso l'apparizione di queste energie, ad esempio i monti Wudang. ma in quanto essi sono spiriti della natura e manifestazioni del Tao, possono essere percepiti ovunque, come nello scorrere dell'acqua o nel germogliare di una pianta.\nDimensioni mistiche.\nEsiste una classificazione dei mondi mistici da cui questi esseri proverrebbero. L'attuale corrente Quanzhen sostiene l'esistenza di dieci di queste dimensioni mistiche, che vengono chiamate in vari modi: \"grotte celesti\", \"isole galleggianti\", \"isole felici\" (\u5341\u6d32\u4e09\u5cf6). Tre di queste dimensioni trascendenti prendono il nome di \"Penglai\" \u84ec\u840a, \"Fangzhang\" \u65b9\u4e08 (menzionate entrambe dalle origini della mitologia cinese) e una terza che ha cambiato il nome da \"Yingzhou\" \u701b\u6d32 in \"Kunlun\" \u6606\u4f96.\nMentre nel Taoismo moderno questi mondi sono considerati mistici, trascendenti e quindi non visibili, non percepibili e non penetrabili dall'uomo se non dopo anni di coltivazione del Tao, gli imperatori dell'antica Cina tendevano ad identificare questi regni con terre realmente esistenti e li immaginavano come luoghi di custodia di chiss\u00e0 quali tesori, tanto che l'imperatore Qin Shi Huang invi\u00f2 delle spedizioni alla ricerca di questi luoghi, e soprattutto delle erbe dell'immortalit\u00e0. L'antica mitologia colloca sull'isola di Fangzhang la residenza della divinit\u00e0 che governa gli d\u00e8i delle acque e i draghi; mentre identifica Penglai, la pi\u00f9 importante, come il luogo di accesso ai nove cieli superiori e luogo dove risiede il guardiano di questi ultimi."}
{"id": "343906", "revid": "339392", "url": "https://it.wikipedia.org/wiki?curid=343906", "title": "\u010cetnik", "text": ""}
{"id": "343909", "revid": "363629", "url": "https://it.wikipedia.org/wiki?curid=343909", "title": "Emblema dell'Afghanistan", "text": "L'emblema nazionale dell'Afghanistan ha sub\u00ecto una storia travagliata e di continue modifiche, tuttavia sin dall'inizio del XX secolo l'attuale versione \u00e8 quella pi\u00f9 tradizionale ed \u00e8 apparsa in molte delle bandiere nazionali continuamente cambiate.\nL'attuale emblema ha in aggiunta a quello tradizionale l'iscrizione sovrastante in arabo della \"shah\u0101dah\". Sotto \u00e8 situata una moschea con un \"mi\u1e25r\u0101b\" rivolto verso la Mecca e un pavimento su cui pregare. Al di sopra della cupola l'invocazione \"Allah akbar\" (Dio \u00e8 sommo in Arabo:\u0627\u0644\u0644\u0651\u0670\u0647\u064f \u0623\u064e\u0643\u0652\u0628\u064e\u0631\u200e). Attaccate alla moschea ci sono due bandiere, intese come bandiere dell'Afghanistan. Sotto alla moschea un'iscrizione recante il nome della nazione, mentre intorno, a coronare il tutto, una ghirlanda circolare."}
{"id": "343911", "revid": "77358", "url": "https://it.wikipedia.org/wiki?curid=343911", "title": "Prima Guerra del Golfo", "text": ""}
{"id": "343912", "revid": "30445", "url": "https://it.wikipedia.org/wiki?curid=343912", "title": "Terna cartesiana", "text": ""}
{"id": "343913", "revid": "486946", "url": "https://it.wikipedia.org/wiki?curid=343913", "title": "Famiglia delle viole", "text": ""}
{"id": "343914", "revid": "22475", "url": "https://it.wikipedia.org/wiki?curid=343914", "title": "Terna di coordinate cartesiane", "text": ""}
{"id": "343915", "revid": "101114469", "url": "https://it.wikipedia.org/wiki?curid=343915", "title": "Coefficiente di sedimentazione", "text": "Il coefficiente di sedimentazione \u00e8 un numero adimensionale che misura il rapporto tra la velocit\u00e0 di sedimentazione di un corpo ideale (sfera) e quella del corpo in esame, a parit\u00e0 di condizioni di riferimento. In alcuni casi \u00e8 espresso come unit\u00e0 di misura non SI denominata svedberg. \nCaratterizzazione.\nQuesto coefficiente esprime in pratica il rapporto tra la velocit\u00e0 limite di sedimentazione data dalla legge di Stokes e la velocit\u00e0 misurata in condizioni identiche.\nIn date condizioni fisiche (temperatura, pressione, viscosit\u00e0 del mezzo) il coefficiente di sedimentazione \u00e8 influenzato soprattutto dalla forma del corpo che sedimenta - intuitivamente, una sfera decanter\u00e0 con velocit\u00e0 diversa da una lamina sottile - ma anche da altri fattori, quali la concentrazione di particelle decantanti nel mezzo. Si pu\u00f2 quindi considerare il coefficiente di sedimentazione \"f\" come prodotto:\nformula_1\ndove \"c\" \u00e8 un coefficiente di forma, definibile in modo empirico, e \"s\" un coefficiente correttivo dovuto alla concentrazione di decantato, espresso empiricamente con la relazione\nformula_2\ndove \"p\" \u00e8 la frazione in massa di decantato sulla totalit\u00e0 della massa.\nValutazioni sommarie del coefficiente di sedimentazione.\nPi\u00f9 sono \"grandi\" le particelle pi\u00f9 sar\u00e0 grande la velocit\u00e0 di sedimentazione e quindi avranno un pi\u00f9 alto valore in unit\u00e0 svedberg. Come gi\u00e0 detto, la velocit\u00e0 di sedimentazione non dipende solamente dalla grandezza (intesa come massa e volume totale) delle particelle (macromolecole biochimiche in genere). Quando due particelle si legano insieme vi \u00e8 inevitabilmente una perdita di superficie totale da considerare. Il coefficiente di sedimentazione non \u00e8 additivo, quindi associando insieme \"n\" particelle la nuova particella avr\u00e0 un valore in unit\u00e0 svedberg diverso dalla loro somma delle singole.\nEsempio del ribosoma.\nIl ribosoma \u00e8 un organulo costituito da RNA e frazioni proteiche aggregate insieme. Esistono diverse tipologie di ribosomi che vengono comunemente identificate tramite i valori di coefficiente di sedimentazione. Per esempio, il ribosoma 70S proprio di una cellula procariote (ad esempio di batteri) ha un coefficiente di sedimentazione di 70 svedberg; esso \u00e8 composto da una subunit\u00e0 grande 50S e una subunit\u00e0 piccola 30S (notare la non additivit\u00e0 del coefficiente di sedimentazione).\nNella cellula eucariote invece il ribosoma 80S \u00e8 costituito sempre da due subunit\u00e0: una grande di 60S e una piccola di 40S."}
{"id": "343918", "revid": "599013", "url": "https://it.wikipedia.org/wiki?curid=343918", "title": "Lynn Greer", "text": "Carriera.\nCollege.\nDopo aver terminato la high school, nel 1997 Lynn approda al college Temple di Filadelfia, nella cui squadra avr\u00e0 spazio anche il giocatore dell'Olimpia Milano David Hawkins. Il periodo collegiale di Lynn dura fino al 2002 e lo vede conquistarsi alcuni record nella storia del suo ateneo. Infatti sar\u00e0 il secondo cestista con pi\u00f9 punti (2.099 punti) nella storia dell'ateneo e il primo in assoluto per i tiri da tre segnati (305).\nNel 1998-99 ha giocato solo sei partite con una media di 10,2 punti a causa di un grave infortunio\nNel 1999-2000 contribuisce alla vittoria nell'Atlantic 10 Conference segnando 12,3 punti di media e viene nominato Sesto Uomo dell'anno nella Atlantic 10 Conference.\nNel 2000-01 con 18,2 di media punti guida il suo ateneo al NCAA Tournament Elite Eight e alla vittoria nella Atlantic 10 Conference. In questa stagione ha stabilito il record per minuti giocati in tutta la nazione (1465) mancando solo in 25 minuti dell'intero torneo.\nNel 2001-02, quando termina la stagione con 23,2 punti di media, riceve una menzione ufficiale dalla Associated Press e viene nominato tra i migliori 5 esterni dell'anno a Filadelfia. Nella medesima stagione \u00e8 stato candidato per il John R.Wooden Award e per il Naismith Player of the Year.\nNella sua carriera collegiale \u00e8 stato il primo in assoluto a Temple ad avere segnato per due volte almeno 40 punti in una partita, con un record di 47 punti contro Wisconsin, inoltre ha stabilito il record di tiri liberi consecutivi segnati in una partita (18 su 18 contro St. Joseph).\n ha spesso incontrato come avversario sia sui playground che nelle sfide tra le High School il campione NBA Kobe Bryant.\nClub.\nL'arrivo in Europa.\nUna volta terminato il college nel luglio 2002 Lynn partecipa al torneo estivo Rocky Mountain Revue con la casacca dei Dallas Mavericks, ma non riesce a trovare spazio in NBA e viene tesserato per la stagione 2002-03 dai greci del Near East, dove disputa 14 partite con 16,7 punti di media.\nL'esperienza in Development League.\nLa sua avventura dura poco e nel febbraio 2003 passa nella lega di sviluppo della NBA, infatti gioca in NBDL 13 partite con 9,3 punti di media con i Greenville Groove. Nel luglio 2003 ritenta di guadagnarsi uno spazio in NBA partecipando per i Los Angeles Clippers alla Southern California Summer Pro League. In effetti viene tesserato dai Milwaukee Bucks ma dopo neanche un mese, ad ottobre viene tagliato e si trasferisce in Polonia, allo Slask Wroclaw.\nIn Polonia e in Russia.\nLa stagione 2003-04 in Polonia \u00e8 ottima: infatti in campionato viaggia alla media di 20,4 punti in 32 partite disputate e contribuisce in maniera determinante per la conquista della Coppa di Polonia 2004 e per il titolo polacco ottenendo la nomina a MVP. Oltre al campionato lo Slask Wroclaw partecipa anche alla Eurolega, dove Lynn si distingue in 14 partite con la media di 25 punti. In questa stagione viene selezionato per l'All Star Game polacco dove viene nominato anche MVP.\nLa permanenza in Polonia dura per\u00f2 solo una stagione e nel 2004-05 firma per la Dinamo Mosca. In Russia gioca 41 gare del campionato russo con 9,7 punti di media e partecipa all'ULEB Cup disputando 11 gare a 13,1 punti di media. In Russia Lynn arriva al secondo posto della regular season, in finale dei playoff dove la Dinamo viene battuta dal CSKA Mosca, e in semifinale di Coppa di Russia.\nNell'estate 2005 disputa la Summer League di Las Vegas con i Phoenix Suns, segnando 7,0 punti di media con 2,2 assist in 15,2 minuti, senza incantare il front office della squadra dell'Arizona.\nLa stagione a Napoli.\nNella stagione 2005-06 approda in Italia nelle file della Carpisa Napoli dove diventa l'indiscusso leader della squadra contribuendo alla conquista della Coppa Italia nel febbraio 2006 contro la Lottomatica Roma. Al termine, Lynn non viene nominato MVP, il premio va infatti all'ex compagno di college e amico David Hawkins, il quale deluso per la sconfitta in finale dona a Lynn il premio in segno di omaggio.\nNella stessa stagione vince il titolo di MVP, capocannoniere con 22,6 punti a partita con il 53,8% da due e il 48,6% da tre e miglior realizzatore di liberi della stagione regolare con il 91,3%. Greer, cos\u00ec, diventa uno degli idoli indiscussi della tifoseria napoletana.\nLa vincente annata in maglia azzurra funge per Greer da trampolino di lancio verso la NBA, in cui riesce ad approdare in virt\u00f9 di una clausola, inserita nel contratto con i partenopei, che sarebbe altrimenti durato almeno fino al termine della stagione seguente.\nL'NBA e il ritorno in Grecia.\nIl 18 luglio 2006 firma un contratto biennale garantito con i Milwaukee Bucks. Ai Bucks ritrova un altro giocatore che militava nel campionato italiano, Charlie Bell, che ha disputato a Milwaukee una ottima seconda parte di stagione 2005-06, formando, insieme a Bell, Michael Redd e Mo Williams un backcourt dal buon potenziale offensivo. Nella sua permanenza negli States viene colpito da un grave lutto per la perdita della compagna a causa di un tumore all'occhio. Il 25 settembre 2007 viene tagliato dai Milwaukee Bucks. Dopo una trattativa fulminea viene ingaggiato dall'Olympiakos con un faraonico contratto biennale da 3 milioni di euro all'anno.\nNazionale.\nGreer venne selezionato nel 2001 per fare parte della nazionale statunitense ai mondiali universitari, competizione dove ottenne il bronzo; e nel 2005 fa parte del roster della nazionale a stelle e strisce per le qualificazioni ai Mondiali 2006."}
{"id": "343920", "revid": "22828", "url": "https://it.wikipedia.org/wiki?curid=343920", "title": "Traumi cranici", "text": ""}
{"id": "343924", "revid": "34392", "url": "https://it.wikipedia.org/wiki?curid=343924", "title": "Slow food", "text": ""}
{"id": "343929", "revid": "125872128", "url": "https://it.wikipedia.org/wiki?curid=343929", "title": "Coccinellidae", "text": "I Coccinellidi (Coccinellidae ) sono una famiglia di insetti dell'ordine dei Coleotteri (sottordine Polyphaga, infraordine Cucujiformia, superfamiglia Cucujoidea); presente in tutto il mondo, comprende circa 6.000 specie descritte.\nCoccinella a sette macchie.\nLe coccinelle sono insetti di piccola taglia, in genere di grandezza compresa tra 1 e 10 mm (eccezionalmente oltre il centimetro), solitamente di forma emisferica, in genere con livree vistose a colori contrastanti.\nLe specie con livree vistose sono tra gli insetti pi\u00f9 familiari: per l'utilit\u00e0, l'inoffensivit\u00e0 e l'aspetto dalla forma curiosa e dai colori vivi, inducono un atteggiamento di simpatia anche in chi prova repulsione verso gli insetti in generale. Alcuni le considerano dei portafortuna. Molte specie sono invece ignorate per le piccole dimensioni e per la livrea insignificante.\nA dispetto dell'apparente inoffensivit\u00e0 e dell'aspetto simpatico, quasi tutti i Coccinellidi sono in realt\u00e0 attivi predatori dotati di una notevole voracit\u00e0 al punto che sono frequenti i casi di cannibalismo e comportamenti predatori alquanto sofisticati. Per questi motivi sono tra i pi\u00f9 interessanti predatori impiegati nella lotta biologica.\nMorfologia.\nAdulto.\nIl corpo ha una forma fortemente convessa, in genere emisferica o ovoidale, con livrea vivamente colorata. Non sono rare le specie che hanno un corpo di piccolissime dimensioni, dai colori uniformi e poco vistosi, spesso rivestito da una peluria.\nIl capo \u00e8 piccolo, seminascosto dal protorace, con antenne corte e clavate formate in genere da 11 articoli (o spesso da un numero inferiore, in genere 6). L'apparato boccale mostra il palpo mascellare con il segmento terminale molto pi\u00f9 sviluppato e di forma triangolare, ma in alcune specie pu\u00f2 essere subcilindrico o solo leggermente espanso.\nIl pronoto \u00e8 largo ed evidente, mentre tutte le altre parti del torace e l'addome sono completamente ricoperte dalle elitre in posizione di riposo. Le zampe sono cursorie, con tarsi composti da 4 articoli, talvolta apparentemente da 3 per la forte riduzione del penultimo tarsomero. Le elitre sono generalmente lisce. La colorazione e la maculatura sono elementi morfologici utili per la determinazione e tradizionalmente usati nella nomenclatura dei Coccinellidi, tuttavia non sempre il riferimento morfologico nel nome trova riscontro.\nL'addome \u00e8 breve, composto da 5 o 6 uriti apparenti, con 5 paia di spiracoli tracheali.\nStadi preimmaginali.\nLe uova sono isolate oppure riunite in piccoli gruppi, di forma affusolata e di colore appariscente. La superficie \u00e8 liscia oppure cosparsa di sculture. Sono deposte sulla superficie degli organi colpiti dalle prede.\nLe larve sono campodeiformi, con corpo generalmente depresso in senso dorso-ventrale e allungato (da 1 a 20\u00a0mm). In molte specie presentano caratteri morfologici dorsali utili ai fini della determinazione. In alcune specie il dorso \u00e8 ricoperto di secrezioni cerose bianche, talvolta sviluppate a raggiera; un occhio inesperto pu\u00f2 confondere queste larve con le cocciniglie. In altre specie il dorso \u00e8 ricoperto di placche sclerificate, in altre da tubercoli o da processi pi\u00f9 o meno lunghi e ramificati. I colori possono essere poco appariscenti (bruno, nero, grigio) oppure vistosi.\nLa pupa ha una forma contratta, spesso \u00e8 associata con l'exuvia dell'ultimo stadio larvale, che pu\u00f2 restare attaccata all'estremit\u00e0 dell'addome oppure formare un involucro protettivo. Si rinviene facilmente sulla superficie degli organi attaccati dalle prede.\nBiologia.\nRiproduzione e sviluppo.\nI Coccinellidi svolgono una o pi\u00f9 generazioni l'anno e svernano in genere allo stadio di adulto. Gli accoppiamenti hanno inizio dalla primavera, dopo un periodo di alimentazione.\nLe ovideposizioni variano secondo l'etologia. Alcune specie depongono le uova in gruppi di numero variabile da poche unit\u00e0 a qualche decina, altre depongono le uova isolate e sparse sugli stessi organi frequentati dalle prede o fra le uova di queste. Con le uova fertili sono spesso deposte anche uova non fertili. Sembra che queste forniscano una fonte di cibo di riserva per le larve che nasceranno. La proporzione tra uova fertili e uova non fertili dipende dalla scarsit\u00e0 di cibo al momento della deposizione.\nLo sviluppo postembrionale passa attraverso quattro stadi larvali e uno di pupa. Larve e adulti hanno in genere la stessa etologia e frequentano lo stesso ambiente. In genere, dopo lo sfarfallamento, l'adulto resta per un breve periodo nello stesso luogo dove si \u00e8 sviluppato, ma poi si disperde alla ricerca di prede. Sono stati riscontrati fenomeni etologici complessi, riguardanti la migrazione, la riproduzione e il gregarismo, messi in relazione con la disponibilit\u00e0 alimentare.\nIl numero di generazioni e la durata di un ciclo di sviluppo sono correlati spesso alla biologia delle abituali prede. Le specie monovoltine attraversano in genere un periodo di quiescenza piuttosto lungo che si protrae dall'estate all'inverno. Le specie che svolgono pi\u00f9 generazioni, invece, possono avere talvolta un ciclo sincronizzato con quello delle prede oppure pi\u00f9 breve. In generale le specie che attaccano gli Afidi hanno un ciclo riproduttivo pi\u00f9 lungo, mentre quelle che si nutrono a spese di Cocciniglie hanno cicli pi\u00f9 brevi. La dinamica di popolazione \u00e8 strettamente legata alla disponibilit\u00e0 di prede, ma in generale i Coccinellidi hanno una fecondit\u00e0 elevata.\nMeccanismi di difesa.\nLe coccinelle hanno colori brillanti per scoraggiare i potenziali predatori. Questo sistema difensivo funziona perch\u00e9 la maggior parte dei predatori associa i colori vistosi (specialmente arancione e giallo) al veleno e ai suoi spiacevoli effetti.\nTale fenomeno prende il nome di aposematismo. L'aposematismo \u00e8 sfruttato anche da altri insetti che imitano la livrea delle coccinelle per scoraggiare gli eventuali nemici (mimetismo batesiano).\nIn effetti molte coccinelle risultano tossiche per i piccoli predatori, come le lucertole o i piccoli uccelli; le coccinelle adulte, infatti, sono capaci di emettere sostanze tossiche e dal forte odore repellente dalle articolazioni delle zampe (\"reflex-bleeding\").\nPrendendo una coccinella bruscamente tra le mani si pu\u00f2 verificare il rilascio di questo liquido, che in ogni modo \u00e8 innocuo: un uomo dovrebbe ingerirne grandi quantit\u00e0 prima di avvertire qualche effetto.\nNel caso in cui questo meccanismo non funzionasse, la coccinella pu\u00f2 ritirare le zampe sotto il corpo aderendo al terreno, risultando cos\u00ec difficile da afferrare. Se neanche questo dovesse bastare la coccinella pu\u00f2 decidere di volare via per fuggire, essendo un'eccellente volatrice.\nRegimi alimentari.\nI coccinellidi sono prevalentemente zoofagi predatori a spese di insetti e Acari. All'interno della famiglia si riscontra anche la presenza di specie micetofaghe e specie fitofaghe. Queste ultime sono presenti solo nella sottofamiglia degli Epilachninae.\nNon mancano casi di variazioni del regime alimentare, fenomeno indicato con il termine di \"allotrofia\". In generale per\u00f2 si pu\u00f2 fare una distinzione abbastanza netta tra specie entomofaghe, e quindi utili, e altre fitofaghe, alcune delle quali sono responsabili di danni economici.\nPredazione.\nL'aspetto pi\u00f9 interessante, dal punto di vista sia biologico sia applicativo, \u00e8 il ruolo dei Coccinellidi come predatori nell'ambito degli agrosistemi. L'attivit\u00e0 predatoria si svolge in modo particolare sui Rincoti Omotteri Sternorrinchi, ma rientrano fra le prede dei Coccinellidi anche altri Artropodi (Tisanotteri, Coleotteri Crisomelidi, Lepidotteri, Ortotteri, Acari).\nIn generale la famiglia ha sviluppato nell'etologia particolari adattamenti alla predazione tali da rendere i coccinellidi pi\u00f9 efficaci di altri predatori e dotarli di un potenziale biologico pi\u00f9 alto.\nLa dinamica della popolazione dei coccinellidi \u00e8 adattata a quella del fitofago o dei fitofagi che rappresentano le abituali prede. Questa stretta e complessa correlazione si basa sia sulla fecondit\u00e0 sia sulla migrazione. La fecondit\u00e0 dei coccinellidi \u00e8 piuttosto elevata, ma \u00e8 strettamente dipendente dal grado d'infestazione. Gli adulti migrano quando la popolazione del fitofago scende sotto certi valori critici, spostandosi su altre colture o su altri agrosistemi. La migrazione \u00e8 un fenomeno di particolare importanza nel mantenimento di bassi tassi di mortalit\u00e0: \u00e8 noto che i coccinellidi sono molto attivi, nella primavera precoce, sulle piante erbacee che ospitano le prime infestazioni di afidi, ma poi si spostano sulle colture arboree; in estate possono attraversare un periodo di stasi per l'elevata mortalit\u00e0 che si abbatte sugli afidi, ma in tarda estate si spostano sulla vegetazione spontanea dove possono trovare ospiti di sostituzione. Un altro aspetto interessante \u00e8 che gli accoppiamenti hanno luogo prima delle migrazioni. Questo aspetto favorisce la tendenza alla dispersione nell'ambiente svincolandola dalle esigenze riproduttive.\nLa ricerca delle prede \u00e8 molto attiva ed \u00e8 caratterizzata da una straordinaria mobilit\u00e0, dal momento che la preda viene trovata solo con il semplice contatto. Questo comportamento favorisce l'insediamento dei coccinellidi proprio nei siti dove le infestazioni sono pi\u00f9 intense.\nLa voracit\u00e0 \u00e8 elevata, cresce sensibilmente nel corso dello sviluppo larvale e raggiunge il suo massimo nell'adulto. Adulti e larve di 4\u00aa et\u00e0 sono pertanto i predatori pi\u00f9 attivi; ad esempio, un adulto di \"Coccinella septempunctata\", la coccinella pi\u00f9 familiare, pu\u00f2 arrivare a predare anche 100 afidi al giorno.\nVanno infine citati comportamenti che tendono a migliorare il potenziale biologico dei coccinellidi permettendogli di superare anche condizioni ambientali avverse. In particolare la potenziale polifagia permette il passaggio ad ospiti di sostituzione quando le popolazioni della preda abituale diminuiscono. Le prede alternative sono rappresentate da altri fitofagi, ma sovente si possono riscontrare anche casi di predazione di coccinellidi a spese di individui della stessa famiglia e, non di rado, della stessa specie (cannibalismo). Un meccanismo di adattamento \u00e8 anche l'allotrofia, con il passaggio ad un regime dietetico alternativo, per cui in condizioni ambientali sfavorevoli diversi coccinellidi diventano fitofagi, micetofagi, glicifagi, carpofagi, spermatofagi, nutrendosi rispettivamente di tessuti vegetali, miceli fungini, liquidi zuccherini, frutti, polline.\nImpiego dei Coccinellidi.\nL'efficacia dei Coccinellidi conferisce a questa famiglia un ruolo di primo piano nell'insieme degli entomofagi predatori, condiviso con i Rincoti Antocoridi, i Ditteri Sirfidi, i Neurotteri Crisopidi e alcune famiglie di Coleotteri. Molti insetti predatori, infatti, svolgono un ruolo di secondo piano nel contesto degli agenti di controllo naturali dei fitofagi e spesso surclassato dai parassitoidi o da altri agenti naturali. I Coccinellidi, invece, possono assumere un ruolo predominante e determinante nel controllo biologico di alcune specie.\nPer questo motivo sono tra i principali predatori applicati nei vari metodi di lotta biologica. Alcune specie possono essere moltiplicate in allevamenti massali, quando la polifagia permette l'impiego di un adeguato ospite di sostituzione di facile allevamento o un substrato artificiale. Esistono tuttavia limiti operativi nell'allevamento dei Coccinellidi afidifagi. La mobilit\u00e0 dei coccinellidi rende inoltre difficile il mantenimento delle popolazioni introdotte con i lanci, a meno che non si operi in coltura protetta adottando apposite barriere antinsetto. I contesti applicativi di maggior rilievo sono il metodo propagativo e il metodo protettivo, che possono fornire anche risultati di grande portata, tuttavia in casi specifici si ricorre anche al metodo inoculativo. Quest'ultimo, ad esempio, \u00e8 largamente adottato nell'impiego del \"Cryptolaemus montrouzieri\" contro alcune cocciniglie.\nStoricamente due Coccinellidi sono stati protagonisti delle prime due applicazioni di lotta biologica effettuata con i metodi propagativo e inoculativo:\nSistematica.\nLe coccinelle sono divise in diverse sottofamiglie e trib\u00f9 che comprendono circa 360 generi. La sistematica interna dei Coccinellidi ha subito diverse revisioni, non sempre condivise e ancora oggi esistono divergenze in merito alla collocazione sistematica di vari raggruppamenti, spesso a livello di trib\u00f9. Una delle pi\u00f9 importanti revisioni, citata spesso come fondamentale, \u00e8 stata attuata da SASAJI, basandosi sulle relazioni filogenetiche e sulla morfologia delle larve e degli adulti. Questa revisione definisce sei sottofamiglie (Chilocorinae, Coccidulinae, Coccinellinae, Epilachninae, Scymninae, Sticholotidinae) e rivede la posizione di diverse trib\u00f9 e generi. Nonostante l'impianto di base, accettato in gran parte dai coleotteristi, alla revisione di Sasaji si oppone la critica di una parzialit\u00e0 in quanto basata sui Coccinellidi orientali. La sua classificazione pertanto \u00e8 stata revisionata successivamente da diversi autori con l'aggiunta di nuove sottofamiglie. Tali revisioni non sono tuttavia convergenti verso uno schema universale e restano a tutt'oggi divergenze in merito alla posizione di alcuni taxa.\nIn particolare \u00e8 controversa la posizione della sottofamiglia Ortaliinae. Nell'albero originario di Sasaji, questa sottofamiglia era ridotta al rango di trib\u00f9 (\"Ortaliini\"), nella sottofamiglia Chilocorinae, dalla quale \u00e8 stata in seguito separata e inserita in una sottofamiglia distinta (Sottofam. Ortaliinae, trib\u00f9 \"Ortaliini\"). Negli Ortaliinae, alcuni schemi comprendono anche la trib\u00f9 dei \"Noviini\" (proveniente da \"Coccidulinae\"), tuttavia altri schemi divergono in merito alla posizione dei Noviini.\nIn questa sede si adotta lo schema di F\u00dcRSCH. Questo schema contempla la separazione della trib\u00f9 \"Ortaliini\" dai Chilocorinae con l'inserimento nella sottofamiglia degli Ortaliinae, ma mantiene i \"Noviini\" nella sottofamiglia dei Coccidulinae."}
{"id": "343930", "revid": "486946", "url": "https://it.wikipedia.org/wiki?curid=343930", "title": "Museo Nazionale di Reggio Calabria", "text": ""}
{"id": "343931", "revid": "1718925", "url": "https://it.wikipedia.org/wiki?curid=343931", "title": "Search engine marketing", "text": "Il search engine marketing (SEM), conosciuto anche come \"search marketing\", \u00e8 l\u2019insieme delle attivit\u00e0 di web marketing svolte per aumentare la visibilit\u00e0 e la rintracciabilit\u00e0 di un sito web con l'uso dei motori di ricerca. Oltre a mettere in pratica diverse strategie di web marketing, come ad esempio la differenziazione nei motori di ricerca, \u00e8 finalizzato anche alla valutazione dei ritorni derivanti dalle singole azioni di marketing con l'utilizzo degli strumenti della \"web analysis\".\nDescrizione.\nDefinizioni.\nIl search engine marketing condivide con il marketing e il web marketing le definizioni che ad essi si riferiscono, in quanto l'unica variante rispetto a queste due discipline \u00e8 rappresentata dal mezzo nel quale si opera.\nRuolo.\nIl search engine marketing rappresenta ad oggi una nicchia di competenza del web marketing manager che pu\u00f2 assimilare le attivit\u00e0 di search marketing a quelle di Gestione delle Relazioni coi Clienti.\nLe finalit\u00e0 delle attivit\u00e0 di search engine marketing coincidono con quelle del web marketing che ingloba le attivit\u00e0 su questo mezzo sfruttandone alcune peculiarit\u00e0, come la possibilit\u00e0 di rivolgersi ad un pubblico che esplicita direttamente i propri bisogni attraverso un'interrogazione diretta al motore.\nAnche nel caso del search engine marketing le finalit\u00e0 delle attivit\u00e0 pianificate dipendono dalla necessit\u00e0 di raggiungere obiettivi definiti nel piano di marketing e dalla capacit\u00e0 di individuare ed implementare azioni adeguate sul canale motori.\nTra i principali obiettivi del search marketing possono essere elencati ad esempio:\nDeclinazioni del Search engine marketing.\nLe molteplici declinazioni del search engine marketing contribuiscono al raggiungimento degli obiettivi del piano di marketing; le principali possibili attivit\u00e0 che prevedono l'utilizzo del canale motori sono:\nMercato.\nNel 2007, gli inserzionisti statunitensi hanno speso 24,6 miliardi di dollari per il marketing sui motori di ricerca. Nel secondo trimestre del 2015, Google (73,7%) e la partnership Yahoo / Bing (26,3%) hanno rappresentato quasi il 100% della spesa per i motori di ricerca negli Stati Uniti. Nel 2006, SEM stava crescendo molto pi\u00f9 velocemente della pubblicit\u00e0 tradizionale e persino di altri canali di marketing online. La gestione delle campagne di ricerca viene eseguita direttamente con il fornitore SEM o tramite un fornitore di strumenti SEM. Pu\u00f2 anche essere self-service o tramite un'agenzia pubblicitaria. A partire da ottobre 2016, Google guida il mercato globale dei motori di ricerca con una quota di mercato dell'89,3%. Bing \u00e8 al secondo posto con una quota di mercato del 4,36%, Yahoo al terzo posto con una quota di mercato del 3,3% e il motore di ricerca cinese Baidu \u00e8 quarto a livello globale con una quota di circa lo 0,68%. \nIl marketing sui motori di ricerca \u00e8 anche un metodo di analisi aziendale, che ha principalmente lo scopo di fornire informazioni utili alle organizzazioni per trovare opportunit\u00e0 di business e generare profitti. SEM pu\u00f2 aiutare le organizzazioni a ottimizzare il loro marketing, raccogliere pi\u00f9 pubblico e creare pi\u00f9 clienti. \nStoria.\nCon l'aumento del numero di siti sul Web tra la met\u00e0 e la fine degli anni '90, i motori di ricerca hanno iniziato a comparire per aiutare le persone a trovare rapidamente le informazioni. I motori di ricerca hanno sviluppato modelli di business per finanziare i loro servizi, come i programmi pay per click offerti da Open Text nel 1996 e poi Goto.com nel 1998. Goto.com ha successivamente cambiato nome in Overture nel 2001, \u00e8 stato acquistato da Yahoo! nel 2003, e ora offre opportunit\u00e0 di ricerca a pagamento per gli inserzionisti tramite Yahoo! Search Marketing. Google ha anche iniziato a offrire annunci pubblicitari sulle pagine dei risultati di ricerca nel 2000 tramite il programma AdWords di Google. Nel 2007, i programmi pay-per-click si sono rivelati i principali produttori di denaro per i motori di ricerca. In un mercato dominato da Google, nel 2009 Yahoo! e Microsoft hanno annunciato l'intenzione di stringere un'alleanza. Yahoo! E Microsoft Search Alliance ha infine ricevuto l'approvazione dalle autorit\u00e0 di regolamentazione negli Stati Uniti e in Europa nel febbraio 2010. \nI consulenti per l'ottimizzazione dei motori di ricerca hanno ampliato la loro offerta per aiutare le aziende a conoscere e utilizzare le opportunit\u00e0 pubblicitarie offerte dai motori di ricerca, e sono emerse nuove agenzie che si concentrano principalmente sul marketing e sulla pubblicit\u00e0 attraverso i motori di ricerca. Il termine \"marketing per motori di ricerca\" \u00e8 stato reso popolare da Danny Sullivan nel 2001 per coprire lo spettro di attivit\u00e0 coinvolte nell'esecuzione di SEO, nella gestione di elenchi a pagamento nei motori di ricerca, nell'invio di siti a directory e nello sviluppo di strategie di marketing online per aziende, organizzazioni e individui.\nMetodi e metriche.\nIl marketing sui motori di ricerca utilizza alcuni metodi e metriche per ottimizzare i siti web:\nIl marketing sui motori di ricerca \u00e8 un modo per creare e modificare un sito Web in modo che i motori di ricerca lo classifichino pi\u00f9 in alto rispetto ad altre pagine. Dovrebbe anche essere incentrato sul marketing delle parole chiave o sulla pubblicit\u00e0 pay-per-click (PPC). La tecnologia consente agli inserzionisti di fare offerte per parole chiave o frasi specifiche e garantisce che gli annunci vengano visualizzati con i risultati dei motori di ricerca.\nCon lo sviluppo di questo sistema, il prezzo sta crescendo sotto un alto livello di concorrenza. Molti inserzionisti preferiscono espandere le loro attivit\u00e0, incluso l'aumento dei motori di ricerca e l'aggiunta di pi\u00f9 parole chiave. Pi\u00f9 gli inserzionisti sono disposti a pagare per i clic, maggiore \u00e8 il posizionamento della pubblicit\u00e0, che porta a un maggiore traffico. PPC ha un costo. \u00c8 probabile che la posizione pi\u00f9 alta coster\u00e0 $ 5 per una determinata parola chiave e $ 4,50 per una terza posizione. Un terzo inserzionista guadagna il 10% in meno rispetto al primo inserzionista riducendo il traffico del 50%. \nGli investitori devono considerare il ritorno sull'investimento quando si impegnano in campagne PPC. L'acquisto di traffico tramite PPC fornir\u00e0 un ROI positivo quando il costo per clic totale per una singola conversione rimane al di sotto del margine di profitto. In questo modo la quantit\u00e0 di denaro speso per generare entrate \u00e8 inferiore alle entrate effettive generate.\nCi sono molte ragioni che spiegano perch\u00e9 gli inserzionisti scelgono la strategia SEM. Innanzitutto, creare un account SEM \u00e8 facile e pu\u00f2 generare traffico rapidamente in base al grado di concorrenza. L'acquirente che utilizza il motore di ricerca per trovare informazioni tende a fidarsi e concentrarsi sui link mostrati nelle pagine dei risultati. Tuttavia, un gran numero di venditori online non acquista l'ottimizzazione per i motori di ricerca per ottenere elenchi di risultati di ricerca pi\u00f9 elevati, ma preferisce i collegamenti a pagamento. Un numero crescente di editori online consente ai motori di ricerca come Google di eseguire la scansione dei contenuti sulle proprie pagine e di inserirvi annunci pertinenti. Dal punto di vista di un venditore online, questa \u00e8 un'estensione del regolamento di pagamento e un ulteriore incentivo a investire in progetti pubblicitari a pagamento. Pertanto, \u00e8 praticamente impossibile per gli inserzionisti con budget limitati mantenere le classifiche pi\u00f9 alte nel mercato della ricerca sempre pi\u00f9 competitivo.\nIl marketing dei motori di ricerca di Google \u00e8 uno dei leader del marketing del mondo occidentale, mentre il marketing dei motori di ricerca \u00e8 la sua pi\u00f9 grande fonte di profitto. I fornitori di motori di ricerca di Google sono chiaramente davanti alla rete Yahoo e Bing. La visualizzazione dei risultati di ricerca sconosciuti \u00e8 gratuita, mentre gli inserzionisti sono disposti a pagare per ogni clic dell'annuncio nei risultati di ricerca sponsorizzati.\nInclusione a pagamento.\nL'inclusione a pagamento implica che una societ\u00e0 di motori di ricerca addebiti commissioni per l'inclusione di un sito Web nelle pagine dei risultati. Conosciuti anche come elenchi sponsorizzati, i prodotti di inclusione a pagamento sono forniti dalla maggior parte delle societ\u00e0 di motori di ricerca nell'area dei risultati principali o come area pubblicitaria identificata separatamente.\nLa struttura tariffaria \u00e8 sia un filtro contro gli invii superflui sia un generatore di entrate. In genere, la quota copre un abbonamento annuale a una pagina Web, che verr\u00e0 automaticamente catalogata su base regolare. Tuttavia, alcune aziende stanno sperimentando strutture tariffarie non basate su abbonamento in cui le inserzioni acquistate vengono visualizzate in modo permanente. Potrebbe anche essere applicata una tariffa per clic. Ogni motore di ricerca \u00e8 diverso. Alcuni siti consentono solo l'inclusione a pagamento, sebbene abbiano avuto scarso successo. Pi\u00f9 frequentemente, molti motori di ricerca, come Yahoo! , combina l'inclusione a pagamento (tariffa per pagina e per clic) con i risultati della scansione web. Altri, come Google (e dal 2006 Ask.com ), non lasciare che i webmaster paghino per essere inseriti nel loro elenco dei motori di ricerca (gli annunci vengono visualizzati separatamente ed etichettati come tali).\nAlcuni detrattori dell'inclusione a pagamento affermano che fa s\u00ec che le ricerche restituiscano risultati basati pi\u00f9 sulla posizione economica degli interessi di un sito web e meno sulla pertinenza di quel sito per gli utenti finali.\nSpesso il confine tra pubblicit\u00e0 pay per click e inclusione a pagamento \u00e8 discutibile. Alcuni hanno fatto pressioni affinch\u00e9 qualsiasi inserzione a pagamento fosse etichettata come pubblicit\u00e0, mentre i difensori insistono sul fatto che non sono effettivamente annunci pubblicitari poich\u00e9 i webmaster non controllano il contenuto dell'annuncio, il suo posizionamento o anche se viene mostrato agli utenti. Un altro vantaggio dell'inclusione a pagamento \u00e8 che consente ai proprietari dei siti di specificare pianificazioni particolari per la scansione delle pagine. Nel caso generale, non si ha alcun controllo su quando la propria pagina verr\u00e0 sottoposta a scansione o aggiunta all'indice di un motore di ricerca. L'inclusione a pagamento si rivela particolarmente utile nei casi in cui le pagine vengono generate dinamicamente e modificate frequentemente.\nL'inclusione a pagamento \u00e8 un metodo di marketing per i motori di ricerca in s\u00e9, ma anche uno strumento di ottimizzazione dei motori di ricerca poich\u00e9 esperti e aziende possono testare diversi approcci per migliorare il posizionamento e vedere i risultati spesso entro un paio di giorni, invece di aspettare settimane o mesi. Le conoscenze acquisite in questo modo possono essere utilizzate per ottimizzare altre pagine web, senza pagare la societ\u00e0 del motore di ricerca.\nConfronto con SEO.\nSEM \u00e8 la disciplina pi\u00f9 ampia che incorpora la SEO. SEM include sia risultati di ricerca a pagamento (utilizzando strumenti come Google Adwords o Bing Ads, precedentemente noto come Microsoft adCenter) sia risultati di ricerca organici (SEO). SEM utilizza pubblicit\u00e0 a pagamento con AdWords o Bing Ads, pay per click (particolarmente vantaggioso per i fornitori locali in quanto consente ai potenziali consumatori di contattare direttamente un'azienda con un clic), invio di articoli, pubblicit\u00e0 e assicurarsi che la SEO sia stata eseguita. Viene eseguita un'analisi delle parole chiave sia per SEO che per SEM, ma non necessariamente contemporaneamente. SEM e SEO devono essere monitorati e aggiornati frequentemente per riflettere le migliori pratiche in evoluzione.\nIn alcuni contesti, il termine \"SEM\" viene utilizzato esclusivamente per indicare \"pubblicit\u00e0 pay per click\" , in particolare nelle pubblicit\u00e0 e marketing comunit\u00e0 commerciali che hanno un interesse acquisito in questa definizione ristretta. Tale utilizzo esclude la pi\u00f9 ampia comunit\u00e0 di marketing di ricerca che \u00e8 impegnata in altre forme di SEM come l'ottimizzazione dei motori di ricerca e il retargeting della ricerca.\nLa creazione del collegamento tra SEO e PPC rappresenta parte integrante del concetto SEM. A volte, specialmente quando team separati lavorano su SEO e PPC e gli sforzi non sono sincronizzati, i risultati positivi dell'allineamento delle loro strategie possono andare persi. Lo scopo sia del SEO che del PPC \u00e8 massimizzare la visibilit\u00e0 nella ricerca e, quindi, le loro azioni per raggiungerlo dovrebbero essere coordinate centralmente. Entrambi i team possono trarre vantaggio dalla definizione di obiettivi condivisi e metriche combinate, valutando i dati insieme per determinare la strategia futura o discutere quale degli strumenti funziona meglio per ottenere il traffico per le parole chiave selezionate nei risultati di ricerca nazionali e locali. Grazie a ci\u00f2, la visibilit\u00e0 della ricerca pu\u00f2 essere aumentata insieme all'ottimizzazione sia delle conversioni che dei costi. \nUn'altra parte del SEM \u00e8 il social media marketing (SMM). SMM \u00e8 un tipo di marketing che implica lo sfruttamento dei social media per influenzare i consumatori sul valore dei prodotti e / o servizi di un'azienda. Alcuni degli ultimi progressi teorici includono la gestione del marketing sui motori di ricerca (SEMM). SEMM si riferisce ad attivit\u00e0 tra cui la SEO, ma si concentra sulla gestione del ritorno sull'investimento (ROI) anzich\u00e9 sulla costruzione del traffico rilevante (come nel caso della SEO tradizionale). SEMM integra anche la SEO organica, cercando di raggiungere il massimo posizionamento senza utilizzare mezzi a pagamento per ottenerlo e pay per click SEO. Ad esempio, parte dell'attenzione viene posta sul design del layout della pagina web e sul modo in cui i contenuti e le informazioni vengono visualizzati al visitatore del sito web. SEO e SEM sono due pilastri di un lavoro di marketing ed entrambi corrono fianco a fianco per produrre risultati molto migliori rispetto al concentrarsi su un solo pilastro.\nDomande etiche.\nLa pubblicit\u00e0 di ricerca a pagamento non \u00e8 stata oggetto di controversia e la questione di come i motori di ricerca presentano la pubblicit\u00e0 sulle loro pagine dei risultati di ricerca \u00e8 stata l'obiettivo di una serie di studi e rapporti di \"Consumer Reports\" WebWatch. La Federal Trade Commission (FTC) ha anche emesso una lettera nel 2002 sull'importanza della divulgazione di pubblicit\u00e0 a pagamento sui motori di ricerca, in risposta a una denuncia di Commercial Alert, un gruppo di difesa dei consumatori legato a Ralph Nader.\nUn'altra controversia etica associata al marketing di ricerca \u00e8 stata la questione della violazione del marchio. Il dibattito sulla possibilit\u00e0 o meno che terzi debbano avere il diritto di fare offerte per i marchi dei loro concorrenti \u00e8 in corso da anni. Nel 2009 Google ha cambiato la propria politica, che in precedenza vietava queste tattiche, consentendo a terze parti di fare offerte su termini correlati al marchio purch\u00e9 la loro pagina di destinazione fornisca effettivamente informazioni sul termine del marchio. Sebbene la politica sia stata modificata, questo continua ad essere fonte di accesi dibattiti. \nIl 24 aprile 2012, molti hanno iniziato a vedere che Google ha iniziato a penalizzare le aziende che acquistano link allo scopo di spacciarsi per il rango. L'aggiornamento di Google si chiamava Penguin. Da allora, Google ha implementato diversi aggiornamenti di Penguin / Panda. SEM, tuttavia, non ha nulla a che fare con l'acquisto di link e si concentra sulla gestione organica di SEO e PPC. A partire dal 20 ottobre 2014, Google aveva rilasciato tre revisioni ufficiali del loro aggiornamento Penguin.\nNel 2013, la Decima Corte d'Appello del Circuito ha dichiarato in \"Lens.com, Inc. v. 1-800 Contacts, Inc.\" che il venditore online di lenti a contatto Lens.com non ha commesso una violazione del marchio quando ha acquistato annunci di ricerca utilizzando il concorrente 1-800 Contatti 'marchio registrato a livello federale 1800 CONTATTI come parola chiave. Nell'agosto 2016, la Federal Trade Commission ha presentato un reclamo amministrativo contro 1-800 contatti sostenendo, tra le altre cose, che le sue pratiche di applicazione dei marchi nello spazio di marketing dei motori di ricerca hanno irragionevolmente limitato la concorrenza in violazione della legge FTC. 1-800 Contacts ha negato ogni illecito ed \u00e8 comparso davanti a un giudice di diritto amministrativo della FTC nell'aprile 2017. \nEsempi.\nGoogle ADS (in passato si chiamava AdWords) \u00e8 riconosciuto come uno strumento pubblicitario basato sul Web poich\u00e9 adotta parole chiave che possono fornire annunci esplicitamente agli utenti Web che cercano informazioni in relazione a un determinato prodotto o servizio. \u00c8 flessibile e fornisce opzioni personalizzabili come estensioni annuncio, accesso a siti non di ricerca, sfruttando la rete display per aumentare la consapevolezza del marchio. Il progetto dipende dal costo per clic(CPC) prezzo in cui \u00e8 possibile scegliere il costo massimo giornaliero per la campagna, quindi il pagamento del servizio si applica solo se l'annuncio \u00e8 stato cliccato. Le aziende SEM hanno intrapreso progetti su Google ADS come un modo per pubblicizzare i loro servizi SEM e SEO. Uno degli approcci di maggior successo alla strategia di questo progetto \u00e8 stato quello di concentrarsi sull'assicurarsi che i fondi pubblicitari PPC fossero investiti in modo prudente. Inoltre, le societ\u00e0 SEM hanno descritto AdWords come uno strumento pratico per aumentare i guadagni di investimento di un consumatore sulla pubblicit\u00e0 su Internet. L'uso del monitoraggio delle conversioni e di Google Analyticsgli strumenti sono stati considerati pratici per presentare ai clienti le prestazioni della loro tela dal clic alla conversione. Il progetto Google ADS ha consentito alle aziende SEM di formare i propri clienti sull'utensile e offre prestazioni migliori alla tela. L'assistenza di Google ADS canvass potrebbe contribuire alla crescita del traffico web per un certo numero di siti web dei suoi consumatori, fino al 250% in soli nove mesi. \nUn altro modo in cui viene gestito il marketing sui motori di ricerca \u00e8 la pubblicit\u00e0 contestuale. Qui gli operatori di marketing inseriscono annunci su altri siti o portali che trasportano informazioni rilevanti per i loro prodotti in modo che gli annunci entrino nel cerchio visivo dei browser che cercano informazioni da quei siti. Un piano SEM di successo \u00e8 l'approccio per catturare le relazioni tra ricercatori di informazioni, aziende e motori di ricerca. I motori di ricerca non erano importanti per alcuni settori in passato, ma negli ultimi anni l'uso dei motori di ricerca per accedere alle informazioni \u00e8 diventato fondamentale per aumentare le opportunit\u00e0 di business. L'uso di strumenti strategici SEM per aziende come il turismo pu\u00f2 attirare potenziali consumatori a visualizzare i loro prodotti, ma potrebbe anche porre varie sfide. Queste sfide potrebbero essere la concorrenza che le aziende devono affrontare nel proprio settore e altre fonti di informazione che potrebbero attirare l'attenzione dei consumatori online. Per aiutare a combattere le sfide, l'obiettivo principale per le aziende che applicano SEM \u00e8 quello di migliorare e mantenere il loro posizionamento il pi\u00f9 alto possibile nelle SERP in modo che possano ottenere visibilit\u00e0. Pertanto, i motori di ricerca stanno adattando e sviluppando algoritmi e criteri di cambiamento in base ai quali le pagine web vengono classificate in sequenza per combattere l'uso improprio dei motori di ricerca e lo spamming e per fornire le informazioni pi\u00f9 pertinenti agli utenti. Ci\u00f2 potrebbe migliorare la relazione tra ricercatori di informazioni, aziende e motori di ricerca comprendendo le strategie di marketing per attrarre affari"}
{"id": "343932", "revid": "81195", "url": "https://it.wikipedia.org/wiki?curid=343932", "title": "Ciclo biologico dell'azoto", "text": ""}
{"id": "343934", "revid": "1444886", "url": "https://it.wikipedia.org/wiki?curid=343934", "title": "Riccardo Morandi", "text": "Considerato uno dei pi\u00f9 importanti e innovativi ingegneri e progettisti del XX secolo, inizi\u00f2 la sua attivit\u00e0 in Calabria, sullo scorcio degli anni venti, con la progettazione di strutture in cemento armato per il recupero di edifici di pregio (principalmente chiese) che riportavano ancora i danni del terremoto del 1908. Torn\u00f2 poi a Roma continuando lo studio o la soluzione dei problemi tecnici connessi a questo tipo di struttura (allora nuova per l'Italia). \nBiografia.\nNel 1927 Morandi consegu\u00ec alla Sapienza - Universit\u00e0 di Roma la laurea in Ingegneria, quindi apr\u00ec uno studio professionale. Cominci\u00f2 col progettare qualche edificio per abitazione e alcuni cinematografi.\nNei primi anni trenta, su incarico della Bombrini Parodi Delfino ha progettato l'intera citt\u00e0 di Colleferro.\nFece studi sulle strutture di calcestruzzo armato precompresso e cerc\u00f2 di mettere a punto un sistema originale italiano di precompressione. Nel 1948 ottenne il primo brevetto sul sistema di precompressione denominato \"Morandi M5\". Quindi realizz\u00f2 varie opere in calcestruzzo armato precompresso (ponti, costruzioni industriali, centrali termoelettriche, ecc.) e al riguardo venne invitato a tenere conferenze presso organismi e centri di ricerca in tutto il mondo.\nNel 1953 diresse i lavori per il rafforzamento di un'ala dell'Arena di Verona mediante l'impiego del suo sistema di precompressione. Nel 1957 vinse il concorso internazionale bandito dal governo del Venezuela per il progetto del ponte General Rafael Urdaneta sul Lago di Maracaibo.\nNel 1961 vinse il concorso internazionale bandito dall'UNESCO per il salvataggio dei templi egizi di Abu Simbel, ma il progetto non fu mai realizzato. Nel 1963 divenne membro della Royal Society of Arts di Londra.\nTenne corsi di forma e strutture di ponti presso la Facolt\u00e0 di Architettura dell'Universit\u00e0 degli Studi di Firenze e nel 1971 divenne research professor presso l'Universit\u00e0 statale della Florida. Insegn\u00f2 Tecnologia dei materiali e Tecnica delle costruzioni presso la Sapienza - Universit\u00e0 di Roma.\nProgett\u00f2, fra l'altro, il Ponte Amerigo Vespucci a Firenze, il viadotto Fausto Bisantis a Catanzaro, il viadotto Polcevera dell'Autostrada A10 Genova-Ventimiglia (parzialmente crollato il 14 agosto 2018), il ponte sul Wadi al-Kuf e il ponte Giuseppe Capograssi a Sulmona.\nRicevette la laurea honoris causa dalla Facolt\u00e0 di Architettura dell'Universit\u00e0 tecnica di Monaco di Baviera e dalla Facolt\u00e0 di Architettura dell'Universit\u00e0 di Reggio Calabria. Mor\u00ec il 25 dicembre 1989.\nArchitettura e cemento armato.\nMorandi fu non solo uno studioso ma anche, come molti altri progettisti della sua epoca, un estimatore del cemento armato, della sua forza, delle possibilit\u00e0 da questo offerte, con in pi\u00f9 il pregio dell'economicit\u00e0. In qualche modo i suoi brevetti mirano quasi al rapporto funzionalista forma - funzione: ottenere ci\u00f2 che di meglio questo materiale pu\u00f2 dare attraverso lo studio non solo di nuove soluzioni tecniche ma anche di nuove strutture spaziali.\nIn una delle opere pi\u00f9 significative, che acquista un rilievo architettonico nell'ambito del razionalismo italiano, il padiglione interrato per il Salone dell'automobile di Torino, si esprime tutta la logica del linguaggio di Morandi. Strutture, mensole, sbalzi, travi, telai in cemento armato sono articolati in forme quasi astratte, che riaffermano una ricerca dell'uso dei materiali, ferro e cemento, in un linguaggio che ne ottimizzi le qualit\u00e0 statiche ed economiche da un lato, e che ne esalti le caratteristiche di espressione architettonica dall'altro. Antonino Saggio ha definito le sue strutture come dei \"ragni\", un'elaborazione dello spazio che articola un ambiente costruito libero e funzionale alle esigenze dell'uomo.\nIl cemento armato \u00e8 stato a lungo considerato quasi \"eterno\" ed ancora negli anni sessanta il naturale degrado del calcestruzzo era un tema poco conosciuto. Le opere di Morandi non fanno eccezione: ci\u00f2 ha portato, alcuni decenni dopo, al degrado di alcune strutture da lui progettate, probabilmente anche a causa della loro scarsa manutenzione e/o delle condizioni ambientali. Ne \u00e8 esempio il viadotto Polcevera a Genova, parzialmente crollato nel 2018, i cui problemi di durabilit\u00e0 accumulati negli anni ne fecero persino considerare la demolizione nel 2009, solo 40 anni dopo la sua costruzione."}
{"id": "343952", "revid": "57342", "url": "https://it.wikipedia.org/wiki?curid=343952", "title": "Milena Vukotic", "text": "\u00c8 nota per le sue interpretazioni in \"Gran bollito\" di Mauro Bolognini, \"Il fascino discreto della borghesia\" di Luis Bu\u00f1uel, per il ruolo della moglie di Raffaello Mascetti in \"Amici miei\" di Mario Monicelli, per il ruolo di Pina Fantozzi nella saga \"Fantozzi\" di Paolo Villaggio e per il ruolo di Enrica Morelli nella serie televisiva \"Un medico in famiglia\". Negli oltre novantacinque film a cui ha preso parte, Milena Vukoti\u0107 \u00e8 stata diretta da diversi registi, sia italiani che stranieri. Si ricordano i nomi di Ettore Scola, Mario Monicelli, Lina Wertm\u00fcller, Dino Risi, Steno, Carlo Lizzani, Federico Fellini, Carlo Verdone, Luis Bu\u00f1uel, Bernardo Bertolucci, Sergio Martino, Andrej Tarkovskij, Nagisa \u014cshima, Walerian Borowczyk, Franco Zeffirelli e Ferzan \u00d6zpetek.\nBiografia.\nNasce a Roma il 23 aprile 1935. Figlia di un commediografo di origine serbo-montenegrina e di una pianista italiana, fin da bambina ha studiato recitazione e danza classica, in Italia e in Francia. Dopo aver fatto parte del corpo di ballo del Grand Ballet du Marquis de Cuevas, aiutata da un fisico esile, perfetto per la danza, decise di dedicarsi esclusivamente alla sua primaria passione, la recitazione. Attrice minuta e delicata, dotata di soavit\u00e0 e leggerezza unite a una notevole dose di classe che da sempre la contraddistingue, ha attraversato il cinema italiano (e non solo), dai primi anni sessanta fino a oggi. Nel 1960 il debutto cinematografico nel \"Sicario\" di Damiano Damiani.\nPoi le numerose commedie degli anni sessanta, assieme a film d'autore dei pi\u00f9 prestigiosi registi: \"Il gioved\u00ec\" (1963) di Risi, \"Giulietta degli spiriti\" (1965) e l'episodio \"Toby Dammit\" (inserito in \"Tre passi nel delirio\", 1968) di Federico Fellini, i primi due capitoli (1975 e 1982, entrambi di Mario Monicelli) della trilogia di \"Amici miei\", \"L'arcidiavolo\" (1966) e \"La terrazza\" (1980) di Ettore Scola, \"La bisbetica domata\" (1967) di Franco Zeffirelli, \"Il fascino discreto della borghesia\" (1973), \"Il fantasma della libert\u00e0\" (1974) e \"Quell'oscuro oggetto del desiderio\" (1976) di Luis Bu\u00f1uel.\nI suoi ruoli comunque sono quasi sempre di contorno, da caratterista, come la servetta timida e silenziosa oppure la signora dell'alta borghesia sofisticata e distinta. Attiva anche in televisione, nel 1964 Lina Wertm\u00fcller la scelse per il ruolo di una delle sorelle di \"Gian Burrasca\" con Rita Pavone. Milena fu poi l'indovinata protagonista di \"Nel mondo di Alice\", trasposizione televisiva del celebre romanzo \"Alice nel Paese delle Meraviglie\" di Lewis Carroll del 1974. Condusse inoltre molti programmi per ragazzi irradiati dal Centro di Produzione Rai di Torino, tra cui \"L'amico libro\" nel 1968 e \"Musica insieme\" nel 1980. Negli anni settanta Milena Vukotic pos\u00f2 nuda per l'edizione italiana di \"Playboy\". Molto particolare, inoltre, la sua partecipazione in \"Bianco, rosso e Verdone\" (1981) di Carlo Verdone nel ruolo di una prostituta che si mostra nuda al protagonista. In teatro divenne una delle attrici predilette di Rina Morelli (fra gli spettacoli \"Oh, che bella guerra\" del 1982 e \"Cos\u00ec \u00e8 se vi pare\" di Pirandello del 1983). Ha lavorato anche in altri prestigiosi allestimenti accanto a Franco Zeffirelli, Giorgio Strehler, Paolo Poli e Jean Cocteau.\nAl grande pubblico \u00e8 rimasta indissolubilmente legata al personaggio della \"Pina\", la moglie disincantata ma sempre sottomessa di Ugo Fantozzi, il personaggio di Paolo Villaggio. Subentrata a Li\u00f9 Bosisio dopo i primi due film della serie, in una delle coppie pi\u00f9 note del cinema italiano, fino al premio Nastro d'argento come miglior attrice non protagonista conseguito nel 1994 per \"Fantozzi in paradiso\". Dal 1998 \u00e8 riuscita a scrollarsi di dosso il fardello di questo personaggio cos\u00ec popolare grazie alla partecipazione alla serie TV di successo \"Un medico in famiglia\", in cui interpreta fino al 2015, il personaggio di nonna Enrica, al fianco di Lino Banfi nel ruolo di nonno Libero.\nNel 2007 ha lavorato nei film di Ferzan \u00d6zpetek \"Saturno contro\", in cui ha il ruolo di un'arcigna infermiera, e \"Un giorno perfetto\", nel cameo di una professoressa. Nello stesso anno le \u00e8 stato conferito il Ciak d'oro alla carriera. Nel 2014 ottiene la terza nomination al David di Donatello grazie alla sua partecipazione al film \"testamento\" di Carlo Mazzacurati \"La sedia della felicit\u00e0\", dopo quelle ricevute, nella categoria di migliore attrice non protagonista, per i film \"Amici miei - Atto II\u00ba\" nel 1983, e \"Fantozzi alla riscossa\", nel 1991. Dal 30 marzo 2019 \u00e8 tra i concorrenti della quattordicesima edizione di \"Ballando con le stelle\", condotto da Milly Carlucci su Rai 1, ed \u00e8 in coppia con Simone Di Pasquale; riescono ad arrivare in finale, dove si classificano terzi.\nVita privata.\nNel 2003 ha sposato Alfredo Baldi, autore e critico cinematografico."}
{"id": "343953", "revid": "21079", "url": "https://it.wikipedia.org/wiki?curid=343953", "title": "Diagonalizzazione", "text": ""}
{"id": "343955", "revid": "161273", "url": "https://it.wikipedia.org/wiki?curid=343955", "title": "Fascia principale degli asteroidi", "text": ""}
{"id": "343960", "revid": "1444886", "url": "https://it.wikipedia.org/wiki?curid=343960", "title": "Giuseppe Giovanni Lanza del Vasto", "text": "Esponente della nobile famiglia siciliana dei Lanza di Trabia. Il suo vero nome \u00e8 infatti Giuseppe Giovanni Luigi Enrico Lanza di Trabia-Branciforte. La sua personalit\u00e0 eccezionale riunisce caratteristiche disparate: poeta, scrittore, filosofo, pensatore religioso con una forte vena mistica, ma anche patriarca fondatore di comunit\u00e0 rurali sul modello di quelle gandhiane e attivista nonviolento contro la guerra d'Algeria o gli armamenti nucleari.\nVita.\nNacque in un piccolo paese salentino, San Vito dei Normanni, nella masseria \"Specchia di Mare\", da famiglia antica ed illustre: il padre, \"Luigi Giuseppe\", nato a Ginevra il 18 novembre 1857, dottore in giurisprudenza e titolare di un'azienda agricola-vitivinicola era figlio illegittimo del principe siciliano Giuseppe III Lanza di Trabia (1833-1868) e la madre, belga, era la marchesa \"Anna Maria Enrichetta Nauts\", nata ad Anversa il I luglio 1874. Giuseppe Giovanni aveva due fratelli: Lorenzo Ercole, nato nel 1903, morto a Rapallo nel 1958 e Angelo Carlo, nato nel 1904, cittadino americano nel 1939 (nel 1943 partecip\u00f2 allo sbarco in Sicilia). Lanza studi\u00f2 al liceo Condorcet a Parigi, poi filosofia a Firenze e Pisa, dove fu allievo di Armando Carlini. \nCos\u00ec Lanza del Vasto ricorda la sua decisione di partire per l'India nell'autunno del 1936, autofinanziandosi con la vendita a un'amica facoltosa del manoscritto della sua prima opera, Giuda. Lanza non partiva alla ricerca di spiritualit\u00e0, tanto pi\u00f9 che la conversione al cristianesimo gli impegnava pienamente l'animo:\nL'incontro con Gandhi.\nIn India, Lanza conobbe il Mahatma Gandhi, con il quale stette qualche mese, per poi recarsi in Himalaya. Durante il viaggio \u00abconobbi le inquietudini sociali dell'India ed il suo metodo di liberazione, la non violenza, che era molto contraria al mio carattere (come del resto credo sia contraria al carattere di tutti).\nNessuno \u00e8 non violento per natura: siamo violenti e non proviamo vergogna a dirlo, anzi lo diciamo con un certo orgoglio. Ma ci\u00f2 che non diciamo \u00e8 che la vigliaccheria e la violenza fanno la forza delle nazioni e degli eserciti e la non violenza consiste nel superare questi due grandi motivi della storia umana\u00bb. In India trova \u00abun'umanit\u00e0 simile alla nostra quanto opposta: qualche cosa come un altro sesso\u00bb.\nIl ritorno in Europa.\nTornato dall'India dopo ulteriori peregrinazioni in Terra Santa, Lanza comprende che la sua vocazione \u00e8 di fondare una comunit\u00e0 rurale nonviolenta, sul modello del gandhiano ashram, la comunit\u00e0 autarchica ed egualitaria che per il Mahatma doveva essere la cellula della societ\u00e0.\nGli ci volle del tempo prima di riuscire a concretizzarla attraverso la fondazione della comunit\u00e0 dell'Arca, che avvenne il 26 gennaio 1944.\nTra le poche persone a cui gli riesce di esporre il suo progetto c'\u00e8 Simone Weil, che incontra a Marsiglia, nel 1941. Nonostante il suo pacifismo, la Weil non nutriva molta fiducia nella nonviolenza gandhiana. Lanza gliene parl\u00f2 e lei sembr\u00f2 comprendere meglio.\nPoi parlarono della visione dell'Arca, che allora non si chiamava ancora cos\u00ec, ed era la prima volta che Lanza ne parlava con qualcuno: \u00abLei cap\u00ec subito! \u201c\u00c8 un diamante bellissimo\u201d, disse. \u201cS\u00ec,\u201d risposi \u201c\u00e8 vero. Ha solo un minuscolo difetto: che non esiste\u201d. E lei: \u201cMa esister\u00e0, esister\u00e0, perch\u00e9 Dio lo vuole\u201d\u00bb.\nSimone aveva ragione. L'ultima sede della comunit\u00e0 fu la Borie Noble, con circa centocinquanta persone che vivono nel modo pi\u00f9 frugale e gioiosamente comunitario.\nIl nome venne quando si cominci\u00f2 a parlare di \u201clanzismo\u201d: \u00abSi cominciava a parlare di Lanzisti e Lanzismo, cosa che mi fece rizzare il pelo. \u201cAmici miei\u201d, annunciai, \u201cnoi ci chiameremo l'Arca, quella di No\u00e8 beninteso. E noi gli animali dell'Arca.\u00bb.\nNegli anni successivi numerosissime iniziative nonviolente videro protagonista Lanza e i suoi compagni, che seppero attirare l'attenzione dell'opinione pubblica francese e non solo. La prima azione pubblica nonviolenta \u00e8 del 1957, contro le torture e i massacri compiuti dai francesi in Algeria, e si svolge a Clichy in una casa dove aveva vissuto San Vincenzo de Paoli. L'azione fu guardata con relativo favore dalla stampa, e giunse la solidariet\u00e0 di personalit\u00e0 come Mauriac o l'Abb\u00e9 Pierre.\nPoi vennero le lotte contro il nucleare, la prima delle quali nel 1958: Lanza con i suoi compagni penetrano nel cancello di una centrale nucleare e vengono poi trascinati via dai poliziotti. Poi ancora la campagna contro i \u201ccampi di assegnazione per residenza\u201d, sorta di campi di concentramento per gli algerini \u201csospetti\u201d, e quella in favore degli obiettori di coscienza.\nDurante la Quaresima del 1963, tra due sessioni del Concilio Vaticano II Lanza fece un digiuno di quaranta giorni compiuto nell'attesa di una parola forte sulla pace da parte della Chiesa.\nPoco dopo il trentesimo giorno, il Segretario di Stato consegn\u00f2 a Chanterelle, la moglie di Lanza, il testo dell'enciclica Pacem in Terris: \u00abDentro ci sono cose che non sono mai state dette, pagine che potrebbero essere firmate da suo marito!\u00bb."}
{"id": "343962", "revid": "8897", "url": "https://it.wikipedia.org/wiki?curid=343962", "title": "Reattori nucleari", "text": ""}
{"id": "343965", "revid": "88740", "url": "https://it.wikipedia.org/wiki?curid=343965", "title": "Bazooka", "text": "Il bazooka (: ; ), talvolta adattato in bazuca o bazzuca, \u00e8 un'arma lanciarazzi anticarro.\nAll'inizio della seconda guerra mondiale l'unica arma che avevano i fanti contro i carri armati erano i fucili anticarro, che, tuttavia, gi\u00e0 all'inizio della guerra erano praticamente impotenti contro i carri di fanteria e, quando nel proseguimento del conflitto, i carri migliorarono mobilit\u00e0 e protezione, diventarono solo un peso inutile per i fanti. A quel punto fu necessario utilizzare un tipo diverso di arma, il lanciarazzi. Queste armi furono sviluppate sia dai tedeschi sia da inglesi e statunitensi. L'arma statunitense era il M1 Rocket Launcher 2.36\" Bazooka, che diede risultati soddisfacenti negli ultimi anni di guerra, ideato da Edward Uhl nel 1942.\nIl soprannome \"bazooka\" deriva dal fatto che un uomo, addetto ai collaudi, disse che il tubo assomigliava a uno strano strumento musicale, il bazooka appunto, usato dall'attore radio Bob Burns per creare effetti comici.\nSviluppo dei lanciarazzi statunitensi.\nAll'inizio del 1942 fu iniziato lo studio di un lanciarazzi in grado di contrastare efficacemente i carri armati dell'epoca (il principale carro dell'Asse era il Panzer IV), quindi fu necessario utilizzare munizionamento abbastanza potente da perforare le corazzature dei mezzi corazzati sparato da un'arma in cui fosse assente (o ridotto al minimo) il rinculo per un uso individuale da fanteria: la scelta cadde sui razzi M6A3 da 2.36\" (60\u00a0mm) dotati di \"carica cava\" che soddisfacevano entrambe le esigenze.\nIl lanciarazzi utilizzato era praticamente un tubo in cui veniva inserito il razzo, due impugnature a pistola, di cui una con un grilletto che azionava un'accensione piezoelettrica (come quella degli accendigas da cucina) per accendere il propellente del razzo. Ben presto si vide che la vampa provocata dalla polvere incombusta era pericolosa per il servente, quindi fu aggiunta una reticella di protezione per il puntatore subito dietro alla volata. Il \"bazooka\" fu utilizzato per la prima volta nel corso dell'Operazione Torch (sbarco degli Alleati in Algeria e Marocco).\nOltre al modello base fu costruito il M18 Rocket Launcher 2.36\" Bazooka, destinato specificamente a lanciare razzi nebbiogeni ed incendiari. Infine, nel 1943 fu sviluppato il M9 Rocket Launcher 2.36\" Bazooka, che poteva essere scomposto in due carichi di dimensioni quasi uguali.\nNel corso della seconda guerra mondiale i carri armati ebbero una tremenda accelerazione nel loro sviluppo, quindi i bazooka che avevano operato bene contro i Panzer IV (un po' meno bene contro i Panzer V Panther e Panzer VI Tiger I) non potevano contrastare efficacemente i carri pesanti IS-3 sovietici delle nuove serie. Fu quindi necessario aumentarne il calibro: nacque cos\u00ec nel 1944 il M20 Rocket Launcher 3.5\" Super Bazooka (calibro 88,9\u00a0mm), che fu utilizzato nella guerra di Corea, e distribuito praticamente a tutti gli alleati NATO (compreso l'Esercito Italiano).\nDopo queste armi furono studiati altri lanciarazzi, in particolare l'M20 Super Bazooka (calibro 3.5\") e la serie M72 (calibro 66\u00a0mm), con tubo di lancio a perdere. Successivamente gli studi sui lanciarazzi anticarro furono abbandonati, a favore di quelli sui missili anticarro che, a differenza dei primi, potevano essere guidati sul bersaglio.\nCaratteristiche dell'arma.\nIl \"bazooka\" inizialmente poteva lanciare i razzi modello M6A3 (o gli equivalenti da esercitazione). Questo razzo, del peso di solo 1,54\u00a0kg, sfruttando il principio della carica cava poteva perforare fino a 119\u00a0mm di acciaio con impatto perpendicolare (altre fonti danno 100\u00a0mm, senza tuttavia specificare le condizioni). La gittata massima teorica era di circa 700\u00a0m, tuttavia la gittata utile per avere qualche probabilit\u00e0 di colpire il bersaglio era di circa 200\u00a0m. Considerando che la velocit\u00e0 alla volata del razzo era circa 80\u00a0m/s il tempo di volo fra l'arma ed il bersaglio era di pi\u00f9 di 2 secondi.\nIl bazooka, essendo un lanciarazzi, provoca una vampata posteriore molto pericolosa per distanze inferiori a 5\u00a0m, quindi, contrariamente a quanto mostrato in alcuni film, sparare con un bazooka da un ambiente chiuso o da un veicolo in movimento \u00e8 estremamente pericoloso e possibilmente letale per l'utilizzatore, che verrebbe ucciso dall'onda di pressione generata dall'arma. La modalit\u00e0 di impiego standard era con due serventi, un puntatore ed un caricatore, che potevano sparare in qualsiasi posizione (con un carro armato a meno di 200\u00a0m era consigliabile evitare di sparare in posizione eretta). Il caricatore, a fianco dell'arma, introduceva il razzo nella culatta del bazooka e, quando il razzo era agganciato, dava un segno convenuto al puntatore. Questi collimava il bersaglio nel mirino ottico e, quando lo riteneva opportuno, premeva il grilletto che innescava la combustione del propellente del razzo. A quel punto, di solito, entrambi i serventi si allontanavano con la massima velocit\u00e0 possibile dalla posizione di lancio, che ormai era stata chiaramente rivelata al nemico dalla vampata.\nImpiego del bazooka.\nIl primo impiego del bazooka avvenne in Africa settentrionale e segu\u00ec l'avanzata delle truppe statunitensi sia nel teatro operativo mediterraneo, sia nel teatro operativo europeo. I fanti statunitensi si accorsero ben presto che, oltre allo scopo per cui era nato, cio\u00e8 la lotta contro i carri armati, il bazooka poteva essere usato proficuamente contro ogni bersaglio \"duro\", come veicoli ruotati o fortificazioni in cemento armato, mentre l'utilit\u00e0 come arma antipersonale era invece praticamente irrilevante, dato che la carica cava presuppone il contatto con il bersaglio e non provoca schegge. Nel teatro bellico del Pacifico fu usato soprattutto contro fortificazioni e, con il modello M18, anche per il lancio di proiettili fumogeni o incendiari. Alla fine della seconda guerra mondiale erano stati prodotti 467\u00a0628 bazooka e 15\u00a0603\u00a0000 munizioni per quest'arma.\nSuccessivamente il \"bazooka\" fu usato nella guerra di Corea, ma, anche aumentato di calibro, si rivel\u00f2 insufficiente contro i carri pi\u00f9 moderni.\nIl \"bazooka\" \u00e8 un'arma che ha avuto una grandissima diffusione, sia in ambito NATO, sia in tutti i teatri di guerra della seconda met\u00e0 del XX secolo. La sua diffusione \u00e8 dovuta essenzialmente alla sua semplicit\u00e0 di costruzione (il componente principale \u00e8 un semplice tubo di acciaio o di alluminio), che ne ha tenuto costantemente basso il costo."}
{"id": "343969", "revid": "1652635", "url": "https://it.wikipedia.org/wiki?curid=343969", "title": "Scudo", "text": "Lo scudo \u00e8 un'arma bianca deputata alla protezione attiva del portatore, cio\u00e8 volontariamente utilizzata per parare, in supporto ad altri eventuali accorgimenti difensivi (corazza, elmo, ecc.)\n\u00c8 costituito da una piastra di diverse forme e materiali imbracciata per difendersi attivamente dai colpi degli avversari.\nSebbene alcune popolazioni primitive lo utilizzino ancora, esso non \u00e8 stato pi\u00f9 utilizzato in guerra dall'introduzione delle armi da fuoco, capaci di perforare qualsiasi scudo che un uomo potesse portare con s\u00e9 durante la battaglia, con il solo caso isolato del piccolo e pesante targe scozzese nel XVIII secolo, parzialmente efficace contro le armi dell'epoca. Oggigiorno esistono gli scudi antisommossa e gli scudi balistici, entrambi utilizzati in operazioni di polizia.\nMateriali e forme degli scudi.\nIl primo materiale col quale venivano costruiti gli scudi fu il legno, al quale si aggiunsero in seguito i metalli, in genere acciaio e bronzo.\nLe forme e le dimensioni degli scudi variarono notevolmente al variare delle strategie di attacco e di difesa degli eserciti (falange oplitica, falange macedone, testuggine, ecc.) che, a seconda dei casi, richiedevano scudi quadrati e di grandi dimensioni per creare una barriera quasi impenetrabile alle frecce, oppure leggeri e piccoli per i corpi dell'esercito che dovevano spostarsi velocemente, fino ad essere del tutto assenti per i corpi che restavano per lo pi\u00f9 sempre nelle retrovie, come gli arcieri.\nLo scudo viene retto con delle maniglie o delle cinghie. Le cinghie per reggere lo scudo furono inventate dai Cari, popolazione dell'Asia Minore che, come mercenari, combatterono a fianco dei Troiani per la difesa della citt\u00e0 nella guerra di Troia.\nTipi di scudi.\nOltre al tipico scudo esistono:\nIl dhal piccolo scudo rotondo indiano.\nLo scutum romano, uno scudo a torre di pi\u00f9 ridotte dimensioni, in legno bordato di bronzo, con impugnatura orizzontale centrale in corrispondenza dell'umbone.\nLo scudo a mandorla, a forma di una punta di lancia, con la parte appuntita rivolta verso terra, \u00e8 uno scudo che \u00e8 stato utilizzato molto dai Normanni perch\u00e9 di grandi dimensioni, ma pi\u00f9 leggero dello scutum.\nL'oplon, grande scudo rotondo in bronzo con supporto ligneo, o in legno e cuoio capace di proteggere un uomo dalle cosce al collo, utilizzato nella falange oplitica, \u00e8 da esso che deriva il termine oplita.\nLa pelta, scudo leggero a forma di mezzaluna usato dai fanti leggeri greci.\nIl parma, un tipo di scudo rotondo o ellittico usato dall'esercito Romano.\nLo scudo scapezzato, con la forma di un triangolo con i due lati arrotondati e con la base verso l'alto.\nLo scudo francese, uno scudo scapezzato che sulla sommit\u00e0 si prolunga di altri due lati a creare un triangolo pi\u00f9 piccolo opposto a quello che punta verso terra.\nChiamato in questa maniera poich\u00e9 comparso in Francia nel XV secolo.\nLo scudo a tre punte, uno scudo scapezzato che ha tre piccole punte che sporgono oltre la base della sua forma triangolare.\nLo scudo con capo a punta, uno scudo francese con una punta superiore molto pi\u00f9 corta.\nIl brocchiero un piccolo scudo rotondo, perlopi\u00f9 in metallo, sebbene alcune immagini lasciano presupporre ne siano esistiti in legno. Contrariamente a quanto sostengono i giochi di ruolo, il boccoliere non \u00e8 mai stato legato all'avambraccio \"in modo da lasciare libere le mani\". Iconografie storiche (per esempio il London Tower Fechtbuch (Manoscritto I-33)) mostrano chiaramente come il boccoliere venga impugnato anzich\u00e9 legato al braccio.\nLa rotella, scudo di legno tondo, coperto di cuoio o di stoffa o metallo, in alcuni casi convesso all'esterno; talvolta munita al centro, di un \"umbone\". Era anche conosciuta col nome di \"Rondaccia\" o \"Rondaccio\". La Rotella senza umbone era il tipico scudo italiano utilizzato nel medioevo e in particolare dalle fanterie.\nIl rotellino da pugno, pi\u00f9 piccolo della rotella e dotata di impugnatura a mano e non di attacchi per le braccia. Sovente erano dotati di \"rompispada\", questa punta sporgendo dalle rotelle, serviva a deviare, fermare o anche a rompere la spada all'avversario.\nLo scudo antisommossa, uno scudo fatto in genere di materiale sintetico (Lexan) resistente agli urti ed ai tagli che nelle sue versioni pi\u00f9 grandi se non \u00e8 completamente trasparente possiede una larga finestrella, \u00e8 utilizzato dalle forze di polizia per proteggersi da lanci di oggetti o da attacchi con armi bianche.\nIl palvese, grande scudo a forma rettangolare o trapezoidale usato dalle fanterie durante il medioevo.\nla caetra, scudo in vimini e ricoperto di cuoio usato in epoca romana.\nLo scudo balistico \u00e8 un ampio scudo antiproiettile con una piccola feritoia in vetro antiproiettile per poter vedere oltre, utilizzato tipicamente dai corpi d'\u00e9lite per avvicinarsi all'obiettivo.\nLa targa, piccolo scudo di forma rettangolare o trapezoidale e ondulato, da usare impugnato e normalmente utilizzato accompagnato alla spada da lato."}
{"id": "343970", "revid": "124758728", "url": "https://it.wikipedia.org/wiki?curid=343970", "title": "Mezzaluna e stella", "text": "La mezzaluna e la stella \u00e8 il simbolo da un certo momento storico in poi internazionalmente riconosciuto per la fede musulmana. Inizialmente vi era solo la luna crescente, cui fu poi aggiunta la stella.\nIl simbolo \u00e8 presente su alcune bandiere di Stati musulmani (Azerbaigian, Turchia, Pakistan, Turkmenistan, Uzbekistan, Algeria, Mauritania, Libia, Tunisia, Comore, Malaysia, Singapore, Cipro del Nord, Repubblica Democratica Araba dei Sahrawi) e alcuni stati oceanici.\nOrigini.\nIl simbolo ha un'origine molto antecedente alla nascita dell'Islam. Gi\u00e0 nel VII secolo a.C. la neonata citt\u00e0 di Bisanzio fu dedicata alla dea greca Artemide, il cui simbolo era la luna crescente, quindi questo fu utilizzato anche come simbolo della citt\u00e0 per quasi mille anni.\nNel IV secolo a.C. Filippo II di Macedonia mise sotto assedio la citt\u00e0 di Bisanzio. Favorite da una notte particolarmente scura, le truppe macedoni si avvicinarono silenziosamente alle mura della citt\u00e0, con l'intenzione di scalarle e cogliere il nemico di sorpresa. Mentre attuavano il piano, un vento improvviso disperse le nuvole e la luce diffusa dalla luna crescente bast\u00f2 alle sentinelle per rendersi conto dell'attacco e dare l'allarme. La reazione immediata e vigorosa dei difensori e l'ormai troppa vicinanza alle mura degli assalitori caus\u00f2 forti perdite nelle file dei Macedoni che furono costretti a desistere e togliere l'assedio. Il simbolo della luna crescente fu quindi scolpito in moltissimi manufatti in pietra della citt\u00e0, quale ringraziamento alla divinit\u00e0.\nDopo il 330 d.C., Costantinopoli divenne cristiana e cos\u00ec una stella fu aggiunta alla luna crescente di Artemide, come emblema che assunse il significato di un attributo della Vergine Maria.\nNon \u00e8 da escludere che i turchi Ottomani che undici secoli pi\u00f9 tardi conquistarono Costantinopoli, dopo l'assedio del 1453, avessero visto questo simbolo impresso in alcune parti della citt\u00e0 e lo avessero fatto ancora di pi\u00f9 proprio, magari supponendolo dotato di grande potenza magica.\nLe prime comunit\u00e0 musulmane non avevano simboli definiti. Al tempo del profeta Maometto, le armate islamiche utilizzavano bandiere colorate (solitamente nere, verdi o bianche) per identificarsi. Anche nelle generazioni successive si continuarono a utilizzare bandiere colorate senza simboli, salvo per il vessillo di Kh\u0101lid b. al-Wal\u012bd, ereditato da Maometto, che aveva un'aquila (\"\u02c1uq\u0101b\").\nFu con l'avvento delle popolazioni turche in Medioriente che la mezzaluna divenne uno dei simboli della cultura islamica. Nel 1064, a seguito dell'espansionismo Selgiuchide in Armenia, la citt\u00e0 di Ani cadde in mani musulmane e in cima alla sua cattedrale Alp Arslan, fece collocare una mezzaluna, all'epoca solo un simbolo turco tra tanti. Il fatto che Alp Arslan fosse in seguito divenuto il primo musulmano a catturare un imperatore romano contribu\u00ec certamente a dare maggiore risalto e importanza alle sue azioni, rendendole altamente simboliche. Quando nel 1453, i Turchi conquistarono Costantinopoli ne mantennero la bandiera tradizionale. \nPer quattrocento anni l'Impero ottomano amministr\u00f2 le comunit\u00e0 musulmane. Dopo secoli di battaglie contro l'Europa cristiana, \u00e8 ipotizzabile che il simbolo venisse adottato da quasi tutte le comunit\u00e0 musulmane che vi videro un emblema di vittoria e grandezza.\nL'uso della mezzaluna come simbolo islamico sia nelle bandiere sia negli stemmi, ad esempio, riportati sulle carte nautiche di fabbricazione europea, a partire da quella dell'inizio del Trecento del genovese Giovanni da Carignano contribuisce a rafforzare l'opinione che la conquista da parte degli Ottomani di Costantinopoli abbia rappresentato solo un tassello di minore importanza nella diffusione della mezzaluna come simbolo dei turchi."}
{"id": "343971", "revid": "287204", "url": "https://it.wikipedia.org/wiki?curid=343971", "title": "Olga Orozco", "text": "Ha subito l'influenza di Rimbaud, Nerval, Baudelaire, Milosz e Rilke. "}
{"id": "343978", "revid": "712828", "url": "https://it.wikipedia.org/wiki?curid=343978", "title": "Jaina Solo", "text": ""}
{"id": "343979", "revid": "1699816", "url": "https://it.wikipedia.org/wiki?curid=343979", "title": "Jar Jar Binks", "text": "Jar Jar Binks \u00e8 un personaggio immaginario dell'universo fantascientifico di \"Guerre stellari\", visto nella trilogia prequel dei film. Compare per la prima volta nel film ', e in ' e ' ma con un ruolo minore. Il personaggio compare anche nella serie televisiva '. Generato in computer-grafica, \u00e8 doppiato dall'attore Ahmed Best, che lo ha anche interpretato in costume per alcune scene come punto di riferimento per gli altri attori.\nCome tutti i gungan (umanoidi anfibi del pianeta Naboo), parla con un accento strano e caratteristico; esiliato dai suoi simili a causa della sua goffaggine, si unisce ai Jedi Qui-Gon Jinn e Obi-Wan Kenobi, inviati su Naboo per risolvere una contesa. Diventa in breve tempo generale della Grande Armata Gungan nella battaglia di Naboo, e in seguito rappresentante del suo popolo nel Senato galattico. Contribuisce molto, sia nel bene sia nel male, a mantenere la Repubblica Galattica stabile.\nIl ruolo primario di Jar Jar ne \"La minaccia fantasma\" \u00e8 stato quello di dare un intermezzo comico per il pubblico. Dopo l'uscita del film, il personaggio \u00e8 stato accolto in modo negativo da critica e pubblico.\nCreazione e sviluppo.\nIl carattere e il nome di Jar Jar Binks, nascono da un'idea di Jett, il figlio adottivo di George Lucas. Nell'agosto 2015, George Lucas ha dichiarato di essersi ispirato al personaggio di Pippo della Disney per realizzare Jar Jar Binks.\nIl cantante Michael Jackson si propose per doppiare il personaggio, ma il ruolo venne assegnato ad Ahmed Best. Quest'ultimo disse che Lucas ipotizzava che il casting del cantante avrebbe fatto passare in secondo piano il film. Best venne scritturato dopo che Gurland lo vide in uno spettacolo degli Stomp a San Francisco. Durante le sue audizioni, Best si \u00e8 esibito in diverse mosse di arti marziali, in contrasto con quello che Lucas pensava per il personaggio, che secondo Best era pi\u00f9 in linea con gli attori comici muti, come Buster Keaton. Best era originariamente destinato a fornire solo i dati di motion capture, ma si propose con successo anche per doppiare il personaggio. Presente sul set per fornire i riferimenti agli attori, Best era vestito con un abito fatto di schiuma e lattice e un copricapo. Nei filmati in cui era presente, la sua immagine \u00e8 stata poi sostituita dal personaggio generato tramite la computer grafica. Best improvvis\u00f2 spesso dei movimenti per far sembrare Jar Jar pi\u00f9 goffo e comico possibile.\nNonostante il personaggio sia stato aspramente criticato, Lucas insistette per inserirlo nella serie televisiva \"\" del 2008. Come rivelato dal supervisore della serie Dave Filoni \u00abAll'inizio, George ha espresso interesse perch\u00e9 siamo in questo periodo di tempo, le guerre dei cloni, e avrebbe voluto vedere Jar Jar di nuovo.\u00bb\nApparizioni.\nFilm.\n\"La minaccia fantasma\".\nJar Jar appare per la prima volta nel film del 1999 \"\", in cui \u00e8 uno dei protagonisti. Durante il Blocco di Naboo, i Jedi Qui-Gon Jinn e Obi-Wan Kenobi arrivarono sul pianeta, finendo nelle paludi invece che nella capitale degli umani nabooiani. Qui-Gon salv\u00f2 accidentalmente la vita di Jar Jar e il gungan gli giur\u00f2 un debito di vita, che gli impose di stare al suo fianco fino alla morte. Jar Jar ag\u00ec come guida per i due Jedi, accompagnandoli anche assieme alla Regina Padm\u00e9 Amidala, durante la fuga verso Tatooine. Binks gioc\u00f2 un ruolo importante durante la battaglia di Naboo, durante la quale lanci\u00f2 accidentalmente molte sfere di energia verso un gruppo consistente di droidi da battaglia, che ridussero di molto l'esercito della Federazione dei Mercanti. Durante il conflitto, Jar Jar ricevette la carica di Generale.\n\"L'attacco dei cloni\".\nNel film del 2002 \"\", Jar Jar ha un ruolo minore rispetto a \"La minaccia fantasma\". In seguito alla battaglia, l'alleanza tra i Naboo e i gungan si espanse fino a includere un rappresentante dei gungan per dare supporto al Senatore per Naboo, nel Senato Galattico. Jar Jar serv\u00ec come rappresentante gungan nel 22 BBY prima dell'inizio delle guerre dei cloni. Quando la Senatrice Amidala fu costretta a nascondersi a causa di diversi attentati alla sua vita Jar Jar prese il suo posto al Senato.\nEssendo il rappresentante di Naboo, si rese responsabile dell'avvio del meccanismo che consent\u00ec al Cancelliere Palpatine di guadagnare i poteri di emergenza e formare l'Armata della Repubblica, mettendo le premesse per le guerre dei cloni. Jar Jar era stato manipolato, e la sua innocenza lo trad\u00ec, poich\u00e9 aiut\u00f2 inconsciamente nella creazione dell'Impero Galattico che avrebbe preso il posto della Repubblica.\n\"La vendetta dei Sith\".\nCompare brevemente anche ne \"\", dove il personaggio non ha alcuna battuta. Dopo la morte dell'amica e collega Amidala, rimase al funerale della ex-Regina su Naboo. Dopo l'ascesa dell'Impero e i tempi bui per la galassia, Jar Jar rimase delegato del Senato Imperiale, ma si un\u00ec ben presto alle ribellioni del senatore Bail Organa. Rimase inoltre Senatore di Naboo fino al 6 BBY, quando venne sostituito da Pooja Naberrie.\nTelevisione.\n\"The Clone Wars\".\nJar Jar compare anche in alcuni episodi della serie televisiva animata \"Star Wars: The Clone Wars\". Durante le guerre dei cloni, continu\u00f2 a rappresentare i gungan nella delegazione senatoriale. In particolare gli fu affidata la spedizione di salvataggio di Obi-Wan Kenobi e Anakin Skywalker, tenuti prigionieri insieme al Conte Dooku dal pirata Hondo Ohnaka su Florrum. Su Rodia, poi, riusc\u00ec ad aiutare la senatrice Amidala nella cattura del leader Separatista Nute Gunray facendosi scambiare dai droidi per un Jedi (poich\u00e9 portava un mantello marrone). Decisivo fu anche il suo intervento per sventare un attacco Separatista su Naboo coadiuvato con l'esercito gungan, poich\u00e9 il primo ministro Rish Loo (alleato del Conte Dooku) aveva ipnotizzato Boss Lyonie con una collana e lo aveva convinto ad attaccare Theed. Data la somiglianza di Jar Jar con Lyonie, il gungan si spacci\u00f2 per il Boss e dopo un breve anche se comico colloquio con il generale separatista Grievous i gungan riuscirono a catturarlo, nonostante la morte durante la lotta di Tarpals. La cattura di Grievous non dur\u00f2 comunque molto poich\u00e9 venne rilasciato in cambio della liberazione di Anakin, tenuto prigioniero da Dooku. Nel 20 BBY fu inviato nel sistema di Bardotta assieme a Mace Windu per aiutare la regina Julia (di cui era innamorato) e il suo popolo, poich\u00e9 molti dei suoi maestri, i Dagoyan (sensibili alla Forza), stavano scomparendo misteriosamente. Madre Talzin, la leader delle streghe di Dathomir, volle impossessarsi dell'essenza della Forza di Julia secondo un antico rituale sulla luna Zardossa Stix ma, grazie a Mace che riesce a sconfiggere in duello Talzin e a Jar Jar che salva Julia, il suo piano fallisce.\nRomanzi.\n\"Aftermath: La fine dell'Impero\".\nNel romanzo canonico \"Aftermath: La fine dell'Impero\" del 2017 di Chuck Wendig, viene rivelato qual \u00e8 stato il destino di Jar Jar dopo \"La vendetta dei Sith\". Binks \u00e8 un'artista di strada che intrattiene i bambini, ma \u00e8 detestato da adulti che lo accusano di aver aiutato l'Impero a prendere il potere. Chris Taylor di Mashable ha scritto che il destino del personaggio riflette quanto successo nella vita reale, e cio\u00e8 Jar Jar \u00e8 detestato dagli adulti ma trova molti fan nei bambini.\n\"Legends\".\nCon l'acquisizione della Lucasfilm da parte di The Walt Disney Company nel 2012, la maggior parte dei romanzi e fumetti di \"Guerre stellari\" prodotti su licenza sono stati inseriti nel brand \"Star Wars Legends\" e dichiarati non canonici al franchise nel mese di aprile del 2014.\nFumetti.\nEspulso da tutte le scuole della citt\u00e0 Otoh Gunga, e non in grado di cercare i suoi genitori per eventuali mantenimenti, Binks cerc\u00f2 di fare ogni possibile mestiere, ma a causa della sua incapacit\u00e0 e distrazione veniva licenziato prima che il tramonto sopraggiungesse. Jar Jar una volta lavor\u00f2 come musicista da strada, e un passante gli diede del denaro purch\u00e9 smettesse di suonare. In quel momento venne scoperto da Roos Tarpals, un fuorilegge locale.\nTarpals era il capo di una piccola banda di ladruncoli, e Jar Jar ne entr\u00f2 a far parte. Jar Jar doveva distrarre le vittime mentre gli altri si sarebbero occupati del bottino; a differenza degli altri ladruncoli, Tarpals lo trattava come un amico. Quando Roos entr\u00f2 a far parte nella Grande Armata Gungan la banda si divise, Jar Jar rimase ancora una volta in cerca di un posto di lavoro.\nFortunatamente il Boss Rugor Nass, governatore di Otoh Gunga, riusc\u00ec a trovare un lavoro per Jar Jar, parzialmente grazie al rispetto per i suoi genitori, e anche grazie alla raccomandazione da parte del Capitano Tarpals. Quando Jar Jar liber\u00f2 per errore tutti gli animali dello zoo di Otoh Gunga, Nass dichiar\u00f2 che Binks avrebbe dovuto passare sei mesi nella colonia penale di Quarry.\nNass cambi\u00f2 la condanna quando Jar Jar lo salv\u00f2 da un Bongo fuori controllo. Jar Jar salv\u00f2 anche la vita della nipote di Nass, la Maggiore Fassa. Fassa giur\u00f2 un debito di vita a Jar Jar, che rimase imbarazzato dalla sua devozione, ma contento della possibilit\u00e0 di avere una relazione romantica con lei. Sfortunatamente, Boss Nass revoc\u00f2 il debito.\nIn seguito Rugor Nass diede una festa nella sua casa e diede a Jar Jar il compito di badare alla cucina. Abbastanza in fretta Jar Jar riusc\u00ec a distruggere il forno. L'esplosione ruppe il muro a bolla e blocc\u00f2 la festa; Jar Jar prov\u00f2 a salvare l'\"heyblibber\" di lusso di Nass, ma riusc\u00ec solo a romperlo.\nRugor Nass era furioso, e ne ebbe abbastanza di Binks. Band\u00ec Jar Jar dal villaggio e lo mand\u00f2 nelle paludi, imponendogli di non tornare mai pi\u00f9. Jar Jar prov\u00f2 a nascondersi ad Otoh Gunga ma il Capitano Tarpals lo trov\u00f2 in un ristorante, intento a cercare rimasugli di cibo. Jar Jar venne quindi portato di forza alle paludi.\nPersonalit\u00e0.\nJar Jar \u00e8 spesso considerato dai suoi pari come goffo e fastidioso, tratti che inducono a deriderlo e sottovalutarlo e che lo portano all'esilio dalla sua patria su Otoh Gunga. La sua imbarazzante abitudine di afferrare il cibo con la lingua lo mette nei guai con il noto pilota di sgusci, Sebulba, su Tatooine. Nonostante questi difetti, Binks si dimostra anche coraggioso, leale e affidabile. Svolge un ruolo importante nelle sorti dell'invasione di Naboo, aiutando la Regina Amidala ad allearsi con i gungan per cacciare gli invasori della Federazione. Grazie al suo ruolo nella Battaglia di Naboo, l'ex reietto gungan guadagna molto rispetto sia tra la sua gente che tra i nativi.\nProprio a causa della sua natura buona e umile, Binks \u00e8 facilmente manipolabile. Il Cancelliere Palpatine ne sfrutta l'ingenuit\u00e0 per convincerlo a sostenere la creazione di un Grande Esercito della Repubblica, fatto che permetter\u00e0 a Palpatine di distruggere l'Ordine Jedi e stabilire il primo Impero Galattico. Binks \u00e8 anche abile a fare amicizia, come ad esempio con il Maestro Qui-Gon Jinn. In altre occasioni, Binks \u00e8 in grado di usare la sua umilt\u00e0 per superare in astuzia i nemici pi\u00f9 forti.\nInoltre, \u00e8 affidabile nella missioni pi\u00f9 impegnative. Durante le guerre dei cloni Binks dimostra grande coraggio quando impersona Boss Lyonie durante una missione per fermare i separatisti su Naboo. Assieme a Mace Windu partecipa a una pericolosa missione per salvare la sua amica regina Julia di Bardotta da Madre Talzin. Le sue azioni contribuiscono a ristabilire le relazioni tra l'Ordine Jedi e il popolo di Bardotta.\nPoteri e abilit\u00e0.\nIn quanto gungan, Jar Jar Binks \u00e8 in grado di vivere sia a terra che sott'acqua. Ha una lunga lingua che usa generalmente per afferrare il cibo e altri oggetti. Binks sa anche pilotare uno dei tipici sottomarini gungan e ha una buona conoscenza della navigazione nei mari di Naboo. Nonostante non sia un abile combattente, \u00e8 coraggioso, leale e affidabile anche nelle circostanze pi\u00f9 difficili. In un'occasione, usa il suo sputo per sigillare il casco danneggiato della senatrice Amidala durante una missione su Mon Cala, salvandola dall'annegamento. Oltre a essere naturalmente un eccellente nuotatore, Binks \u00e8 anche bravo a comunicare con gli animali, sia di terra che acquatici.\nAccoglienza.\nCritiche.\nAncor prima della distribuzione di \"\", Jar Jar Binks \u00e8 stato oggetto di una grande quantit\u00e0 di attenzione dei media e del pubblico. Il personaggio fu giudicato negativamente da buona parte della critica e considerato un pretesto per gag infantili. Dopo l'uscita del film, Binks \u00e8 stato identificato, per esempio da Brent Staples (\"The New York Times\"), David Edelstein (\"Slate\"), e Eric Harrison (\"Los Angeles Times\") tra i difetti creativi del film. Inoltre, il personaggio stesso \u00e8 stato ampiamente criticato e ridicolizzato ritenendolo incluso nel film unicamente come pretesto per attirare l'attenzione dei bambini. Bruce Handy di \"Vanity Fair\" ha scritto che \"Jar Jar simboleggia i maggiori difetti che i fan vedono nella trilogia prequel: nessuno dei personaggi si preoccupa molto di lui, un senso dell'umorismo orientato verso un pubblico pi\u00f9 giovane, un eccessivo affidamento sulla computer grafica e una trama fatta di macchinazioni politiche contorte, che sarebbero state pi\u00f9 sensate in adattamenti di \"Io, Claudio\" o \"Storia del Terzo Reich\".\" Un fan, Mike J. Nichols, ha creato e distribuito, gratuitamente, una versione modificata del film, intitolata \"The Phantom Edit\", in cui ha tagliato fuori diverse scene con quelle che Nichols soprannomina \"buffonate di Jar Jar\".\nInsieme alla critica cinematografica, molti hanno anche accusato i creatori del film di una eccessiva attenzione commerciale rivolta ai bambini pi\u00f9 piccoli (un'obiezione simile era stata mossa all'introduzione degli Ewok ne \"Il ritorno dello Jedi\"). Il creatore di \"Star Wars\" George Lucas ha dichiarato che \"i fan vogliono film duri come \"Terminator\" e sono molto turbati con tutto ci\u00f2 che ha a che fare con il mondo infantile.\"\nNel luglio 2018, Best rivel\u00f2 che le diffuse critiche al suo personaggio lo avevano portato a considerare il suicidio.\nAccuse di razzismo.\nLucas, regista del film, venne accusato di razzismo, a causa della rappresentazione del personaggio, simile ad un afroamericano. Infatti Jar Jar ha lunghe orecchie cadenti che ricorderebbero i dreadlocks e parla con quello che molti percepirono come un patois caraibico che ricorda la lingua creola giamaicana. Joe Morgenstern del \"Wall Street Journal\" ha fortemente criticato il personaggio paragonandolo a Stepin Fetchit, Patricia J. Williams ha suggerito che molti aspetti del carattere Jar Jar ricordano gli archetipi del \"Blackface\" nei Minstrel show, mentre altri hanno suggerito che il personaggio \u00e8 un \"pagliaccio flemmatico\", che rappresenta uno stereotipo caraibico. George Lucas ha negato le eventuali implicazioni razziste. A queste accuse, Best reag\u00ec negando ogni intento razzista del regista:\nPer il ruolo di Jar Jar Binks, Best ricevette un Razzie Award al peggior attore non protagonista nel 1999, e una nomination allo stesso premio nel 2002 nel secondo capitolo della trilogia prequel.\nSpeculazioni.\nVerso la fine di ottobre del 2015, un utente di reddit con il nome di \"Lumpawarroo\" ha pubblicato una speculazione su una teoria secondo il quale Binks fosse stato originariamente progettato per essere uno dei principali antagonisti della serie, e un collaboratore di Palpatine, prima di essere tolto dal ruolo di cattivo a causa dell'impatto negativo del personaggio. Il post \u00e8 diventato rapidamente virale e ha ricevuto notevole copertura mediatica a livello internazionale da blogger indipendenti e principali agenzie di stampa come \"The Guardian\", \"The Washington Post\", e il \"New York Times\" che includono l'analisi delle sue azioni in \"La minaccia fantasma\". Ahmed Best, che ha interpretato la voce e le movenze di Jar Jar Binks, ha scritto su Twitter il suo pensiero su come \"fosse piacevole\" che la verit\u00e0 fosse venuta fuori dopo che la teoria ha guadagnato molta popolarit\u00e0.\nNel dicembre 2015, mese del rilascio del settimo capitolo \"\", numerose fonti hanno negato la veridicit\u00e0 della teoria. Il produttore esecutivo e co-direttore della Lucasfilm Kathleen Kennedy ha dichiarato esplicitamente che Jar Jar Binks non avrebbe fatto la sua comparsa nel film prossimo all'uscita. Inoltre, Andy Serkis ha dissipato le voci che vedevano Jar Jar essere in realt\u00e0 Snoke, personaggio da lui interpretato, definendolo come un nuovo personaggio."}
{"id": "343980", "revid": "93556", "url": "https://it.wikipedia.org/wiki?curid=343980", "title": "Emblema del Laos", "text": "Nell'emblema di Stato del Laos (\u0ec0\u0e84\u0eb7\u0ec8\u0ead\u0e87\u0edd\u0eb2\u0e8d\u0e8a\u0eb2\u0e94\u0e82\u0ead\u0e87\u0eaa\u0eb2\u0e97\u0eb2\u0ea5\u0eb0\u0e99\u0eb0\u0ea5\u0eb1\u0e94\u0e9b\u0eb0\u0e8a\u0eb2\u0e97\u0eb4\u0e9b\u0eb0\u0ec4\u0e95\u0e9b\u0eb0\u0e8a\u0eb2\u0e8a\u0ebb\u0e99\u0ea5\u0eb2\u0ea7) ragioni di politica interna hanno portato all'eliminazione nel 1991 della stella e della falce e martello e alla loro sostituzione col santuario nazionale di Pha That Luang, a testimonianza dell'unit\u00e0 buddista di tutte le etnie. Nell'emblema sono comunque rimasti alcuni emblemi tipici del socialismo, quali la ruota dentata (simbolo dell'industria) e i fasci di spighe (simbolo dell'agricoltura) che racchiudono lo stemma. Sono inoltre presenti una risaia, una foresta, una diga e una miniera che ricordano le ricchezze del paese e la sua prosperit\u00e0."}
{"id": "343981", "revid": "124396295", "url": "https://it.wikipedia.org/wiki?curid=343981", "title": "Cadorna", "text": ""}
{"id": "343982", "revid": "1123126", "url": "https://it.wikipedia.org/wiki?curid=343982", "title": "Chiesa cattolica in Estonia", "text": "La Chiesa cattolica in Estonia \u00e8 parte della Chiesa cattolica in comunione con il vescovo di Roma, il Papa.\nHa origine nel medioevo, poich\u00e9 il territorio del paese apparteneva all'Ordine Teutonico, che ne evangelizz\u00f2 la popolazione. Quando l'ordine si dissolse l'Estonia divenne prevalentemente luterana e durante l'Impero Russo anche ortodossa.\nStoria.\nIl cristianesimo fece breccia fra i popoli baltici nel secondo millennio. Con le cosiddette crociate del Nord, i regnanti occidentali intrapresero una vasta campagna di conquista di quelle terre contestualmente all'opera di evangelizzazione. La conquista, accompagnata da un forte movimento di migrazione e di colonizzazione, fu sostenuta in particolare dall'Ordine Teutonico, che cre\u00f2 un suo Stato monastico, confermato sia dall'imperatore Federico II che dal papa Gregorio IX.\nNell'odierna Estonia furono erette tre diocesi. Sotto i domini dell'Ordine Teutonico sorsero le diocesi di Dorpat e di \u00d6sel-Wiek, che erano anche principati ecclesiastici. Nel nord dell'Estonia invece, sottomessa alla corona danese fino al 1346, sorse la diocesi di Reval (oggi Tallinn). Queste sedi episcopali erano suffraganee dell'arcidiocesi di Riga.\nNel XVI secolo, il luteranesimo si impose nel Paese: ci\u00f2 determin\u00f2 la secolarizzazione dei principati ecclesiastici e dell'Ordine Teutonico e la fine del cattolicesimo estone. Solo nella seconda met\u00e0 del Settecento \u00e8 documentata una presenza cattolica in Estonia, nel frattempo passata sotto il dominio dei Russi, composta per lo pi\u00f9 di stranieri, senza alcuna struttura ufficiale e nessun luogo di culto pubblico. Alla fine del secolo il comandante della guarnigione russa di Tallinn, al cui comando vi erano diversi soldati polacchi, chiese ed ottenne un cappellano cattolico: \u00e8 cos\u00ec che i Domenicani fecero il loro ingresso in Estonia. Nel 1845 fu eretta la prima parrocchia cattolica di Tallinn, dedicata ai Santi Pietro e Paolo. Allo scoppio della prima guerra mondiale vi erano in tutto il Paese quattro parrocchie, per circa 5.000 fedeli, dipendenti dall'arcidiocesi di Mahil\u00eb\u016d.\nDopo la guerra, quando l'Estonia divenne indipendente, i cattolici del Paese furono sottomessi alla giurisdizione dell'arcivescovo di Riga, fino a che il 1\u00ba novembre 1924 fu eretta l'amministrazione apostolica di Estonia e la chiesa dei Santi Pietro e Paolo ne divenne la cattedrale. La popolazione cattolica era per lo pi\u00f9 composta da germano-baltici, presenti in quelle terre da oltre sette secoli, e da discendenti di polacchi e lituani; poche decine invece erano gli estoni cattolici. Dal 1940 l'Estonia fu prima occupata e poi annessa all'Unione Sovietica: l'amministratore apostolico, Eduard Profittlich, gesuita e tedesco, fu catturato e mor\u00ec in prigione nel 1942. Alla fine della guerra, l'amministrazione apostolica \u00e8 ridotta a pochi membri, a causa della scomparsa dell'etnia germano-baltica, e sottomessa alla giurisdizione dei vescovi polacchi.\nNegli anni ottanta del Novecento, il cattolicesimo ha ripreso vigore; nel 1985 \u00e8 ordinato il primo prete estone Rein \u00d5unapuu, nuovi missionari arrivano nel Paese, e nel 1992, dopo cinquant'anni di sede vacante, la Santa Sede ha nominato un nuovo amministratore apostolico. Nel settembre 1993 la piccola comunit\u00e0 cattolica estone ha ricevuto la visita pastorale di papa Giovanni Paolo II e, nel settembre 2018, quella di papa Francesco.\nOrganizzazione territoriale.\nIl 1\u00ba novembre 1924 la Chiesa cattolica riottenne l'autonomia in Estonia: il territorio del paese venne scorporato dall'arcidiocesi lettone di Riga e nel contempo venne eretta l'amministrazione apostolica di Estonia.\nNel 1999 i cattolici erano 3.500 e nel 2002 5.745, suddivisi in 5 parrocchie. In percentuale i cattolici rappresentano lo 0,4% della popolazione, assistiti da 6 preti diocesani, 6 preti di ordini religiosi e 15 suore.\nNunziatura apostolica.\nNel 1922, con l'indipendenza dei Paesi baltici, la Santa Sede eresse la delegazione apostolica di Lettonia, Lituania ed Estonia, e nomin\u00f2 primo delegato apostolico il gesuita Antonino Zecchini (20 ottobre 1922).\nLa nunziatura apostolica d'Estonia fu eretta l'11 settembre 1933, con il breve \"Cum in Republica Estoniensi\" di papa Pio XI; sede del nunzio era la citt\u00e0 di Tallinn.\nIn seguito all'occupazione sovietica del Paese le relazioni diplomatiche furono interrotte.\nEsse sono riprese il 3 ottobre 1991 dopo la riottenuta indipendenza dell'Estonia."}
{"id": "344002", "revid": "767487", "url": "https://it.wikipedia.org/wiki?curid=344002", "title": "Ng (cirillico)", "text": "La \u04a2, minuscolo \u04a3, chiamata ng \u00e8 una lettera dell'alfabeto cirillico ed \u00e8 una \u041d, con una cediglia in basso a sinistra. Viene usata in kazaco, in kirghiso ed in calmucco, dove rappresenta la consonante nasale velare . \nTraslitterazione.\nDal kazaco viene traslitterata con \"\u00f1\" o \"ng\", mentre dal kirghiso viene traslitterata con \"\u0146\"."}
{"id": "344003", "revid": "287204", "url": "https://it.wikipedia.org/wiki?curid=344003", "title": "Armando Diaz (incrociatore)", "text": "L'Armando Diaz fu un incrociatore leggero della Regia Marina italiana, appartenente alla classe Luigi Cadorna, la seconda del tipo Condottieri.\nVenne cos\u00ec battezzata in onore del generale della prima guerra mondiale Armando Diaz. Il motto della nave era estratto dal testo del Bollettino della Vittoria del 4 novembre 1918: \"Con fede incrollabile e tenace valore\".\nInquadrato nella IV Divisione incrociatori, non disponendo di una protezione sufficiente ad operare in azioni di squadra, durante la seconda guerra mondiale venne impiegato perlopi\u00f9 in ruoli di scorta e di protezione ai convogli italiani e tedeschi ed era dotato degli idrovolanti IMAM Ro.43.\nL'unica battaglia a cui prese parte fu quella di Punta Stilo del 9 luglio 1940, scontro cui tuttavia non pot\u00e9 partecipare attivamente perch\u00e9 costretto a rientrare da problemi alle macchine.\nAlle 3:43 del 25 febbraio 1941, mentre scortava un convoglio per la Libia assieme al gemello \"Giovanni delle Bande Nere\" e ai caccia \"Ascari\" e \"Corazziere\", fu silurato dal sommergibile della Royal Navy HMS \"Upright\" e affond\u00f2 di prua in soli sei minuti, trascinando con s\u00e9 464 uomini su un totale di 611 che componevano l'equipaggio (secondo altre fonti i morti furono 500 su 633 uomini a bordo).\nLa perdita del \"Diaz\" \u00e8 esemplare di come le prime due classi della serie Condottieri (\"Di Giussano\" e \"Cadorna\") avessero una protezione troppo scarsa: andarono infatti perdute (tutte per siluramento, anche se questo non ebbe un ruolo primario nella perdita del \"Da Barbiano\" e del \"Colleoni\") cinque delle sei unit\u00e0 che le componevano, mentre solo una delle sei unit\u00e0 delle tre serie successive (\"Montecuccoli\", \"Duca d'Aosta\" e \"Duca degli Abruzzi\") fu affondata, e molte di queste unit\u00e0 sopravvissero a siluramenti (ad esempio il \"Garibaldi\", il \"Duca degli Abruzzi\" o l\"Attendolo\")."}
{"id": "344005", "revid": "125873553", "url": "https://it.wikipedia.org/wiki?curid=344005", "title": "Cattolica di Stilo", "text": "La Cattolica di Stilo \u00e8 una piccola chiesa bizantina a pianta centrale, di forma quadrata, costruita con muratura in mattoni, il cui tetto \u00e8 costituito da cinque piccole cupole, molto caratteristiche; \u00e8 situata alle falde del monte Consolino, a Stilo, in provincia di Reggio Calabria, ed \u00e8 uno dei poli museali ed uno dei siti bizantini pi\u00f9 importanti tra quelli presenti in Calabria.\nRaffigurata a pagina 9 del passaporto italiano, dal 2006 fa parte della lista dei candidati, insieme ad altri sette siti basiliano-bizantino calabresi, per entrare a far parte della lista UNESCO dei siti patrimonio dell'umanit\u00e0.\nNel 2015 \u00e8 stata scelta per rappresentare la regione Calabria all'Expo 2015.\nOrigine del nome.\nLa denominazione di \"cattolica\" stava a indicarne la categoria delle \"chiese privilegiate\" di primo grado e proviene dalla parola greca \"katholik\u00ec\" (\u03ba\u03b1\u03b8\u03bf\u03bb\u03b9\u03ba\u03ae) che, nella nomenclatura impiegata sotto il dominio bizantino nelle province dell'Italia meridionale soggette al rito bizantino, spettava solo alle chiese munite di battistero. La denominazione \u00e8 rimasta fino a oggi in certe localit\u00e0 legate per tradizione a questo titolo, come ad esempio la chiesa cattolica dei Greci di Reggio Calabria, che fu la prima della citt\u00e0.\nStoria.\nSoggetta all'impero di Bisanzio fino all'XI secolo, la Calabria conserva oggi numerose testimonianze dell'arte orientale di cui la cattolica \u00e8 un valido esempio. La cattolica era la chiesa madre tra le cinque parrocchie del paese, retta da un vicario perpetuo (succeduto al protopapa di epoca bizantina), che aveva diritto di sepoltura al suo interno. Ne sono testimonianza i resti umani, rinvenuti in un sepolcro marmoreo, con un anello di valore.\nLa sua edificazione viene data tra il IX ed il X secolo, prima della conquista normanna.\nLa storia della Cattolica \u00e8 avvolta da un silenzio assoluto sino al XIX secolo, quando ne appare la prima citazione nella \"Memoria istorico-geografica\" del canonico Michelangelo Macr\u00ec (1760-1837) di Siderno, attestando cos\u00ec la continuit\u00e0 d\u2019uso della chiesa a quel tempo. Fu illustrata per la prima volta da Heinrich Wilhelm Schulz nel 1840 nel corso dei suoi viaggi in terra calabra.\nRestauri e studi archeologici.\nLa cattolica di Stilo \u00e8 stata oggetto di numerosi interventi di consolidamento strutturale fra il XVII ed il XVIII secolo, ma il primo restauro in senso moderno fu svolto dall'archeologo Paolo Orsi fra il 1912 e il 1927, durante il quale fu eliminato il fronte a cuspide con una finestra trilobata sul portale d'ingresso.\nIl restauro eseguito fra il 1968 e il 1980 da Giorgio Leone ha riportato alla luce gli affreschi di Cristo Pantocratore, dell'Annunciazione e parte del San Giovanni Battista, mentre durante i restauri all'esterno dell'edificio nel 1997-1998 sono state rinvenute ossa umane del basso medioevo e alcune scritte in lingua araba da Francesco Cuteri.\nDal 2004 al 2006 furono eseguiti i restauri degli affreschi interni a opera del Consorzio Iconos, mentre nel 2011 si \u00e8 conclusa l'opera di salvaguardia dalle infiltrazioni di acque meteoriche finanziato dal Ministero per i Beni Culturali e Ambientali su direzione della Regione Calabria.\nNell'aprile 2015 si \u00e8 aperta una nuova campagna di restauri diretta da Francesco Cuteri e nel 2017 avvengono alcune scoperte importanti. L'8 gennaio viene annunciato che l'affresco della Dormitio Virginis \u00e8 stato dipinto nel 1552: insieme alla campana bronzea cinquecentesca e dalla piccola acquasantiera in granito, ci\u00f2 attesterebbe il cambio dal rito bizantino al rito latino. Il successivo 9 dicembre \u00e8 stato invece reso noto che lo studioso di Calabria bizantina e medievale Elia Fiorenza ha scoperto, attraverso analisi fotogrammometriche, una nuova iscrizione in pessimo stato di conservazione che fa uso di molte abbreviazioni e che lo studioso ha datato al XV secolo.\nDescrizione.\nLa cattolica di Stilo \u00e8 un'architettura bizantina, assimilabile alla tipologia della chiesa a croce greca iscritta in un quadrato, tipica del periodo medio-bizantino. All'interno quattro colonne dividono lo spazio in nove parti, all'incirca di pari dimensioni. L'area quadrata centrale e quelle angolari sono coperte da cupole su delle colonne di pari diametro, ma la cupola centrale \u00e8 leggermente pi\u00f9 alta e ha un diametro maggiore. Sul lato orientale sono presenti tre absidi.\nQuesta tipologia \u00e8 simile a quella delle chiese di San Marco di Rossano e San Giorgio di Pietra Cappa presso San Luca e a quella degli Ottimati di Reggio Calabria, nella sua forma originaria.\nEsterno.\nL'aspetto generale dell'edificio \u00e8 di forma cubica. Il muro perimetrale \u00e8 spesso 70 centimetri realizzato con un particolare intreccio di grossi mattoni uniti tra loro dalla malta. L'uso del materiale laterizio (pi\u00f9 costoso della roccia, ma pi\u00f9 semplice da utilizzare) e la tecnica usata dai costruttori non trovarono per\u00f2 concorde Paolo Orsi, sovrintendente al Museo Nazionale di Reggio Calabria, che data i mattoni come \u00abcortine di laterizi della buona et\u00e0 imperiale\u00bb, in contrapposizione ad altri studiosi che pensavano fossero usati per \u00abdisciogliere la plasticit\u00e0 della parete nell'accentuazione della grana e del colore del materiale\u00bb. I contrafforti sono invece realizzati con pietrame e laterizio.\nL'archeologo Francesco Cuteri ha rinvenuto nella parete occidentale esterna della muratura un mattone con un marchio, il quale ne indica la provenienza dalle botteghe romane del III secolo D.C. nei pressi di Scolacium: \u00e8 quindi probabile che i mattoni siano stati raccolti da una villa romana in contrada Maddaloni (Stilo), non lontano da Scolacium, e poi reimpiegati per la costruzione della chiesa.\nSulla parte di ponente la costruzione si adagia per lo pi\u00f9 sulla roccia nuda, mentre la parte di levante, che termina con tre absidi, poggia il suo peso su tre basi di pietra e materiale laterizio.\nLa cattolica esternamente \u00e8 quasi priva di decorazioni, a parte per due cornici di mattoni disposti a dente di sega lungo l'andamento delle finestre. Le cupolette sono state costruite con una struttura a opus reticulatum e poi rivestite di mattonelle quadrate di cotto disposte a losanga.\nSecondo gli studiosi B\u00e9rteaux e Ferrante, gli edifici a cinque cupole del sud Italia non sono stati costruiti sotto l'influenza di altri edifici, ma sono modelli originali, poich\u00e9 i loro costruttori con tutta probabilit\u00e0 ignoravano gli esempi di chiese a cinque cupole costruite negli stessi anni a Cipro, come la chiesa di San Barnaba e Ilario a Peristerona e la chiesa di San Parasceve a Hieroskipos.\nInterno.\nLa particolare disposizione delle fonti di luce all'interno mette in risalto lo spazio e conferisce maggiore slancio, oltre a fornire un sottile richiamo al meccanismo simbolico della gerarchia e della scala umana. Questa dilatazione dello spazio serviva a mettere in risalto gli affreschi di cui i muri della chiesa erano interamente ricoperti in origine e a cui era affidato il compito di decontestualizzare la superficie muraria.\nIl piccolo ambiente della chiesa \u00e8 munito di tre absidi sul versante orientale: quella centrale detto \"bema\" conteneva l'altare vero e proprio, quella a nord detto \"prothesis\" accoglieva il rito preparatorio del pane e del vino, mentre quella a sud detto \"diakonikon\" custodiva gli arredi sacri e serviva per la vestizione dei sacerdoti prima della liturgia .\nIscrizioni.\nSopra l'abside di sinistra (\"prothesis\") \u00e8 posta una campana di manifattura locale del 1577, risalente all'epoca in cui la chiesa fu convertita al rito latino, che raffigura a rilievo una Madonna con Bambino e, limitata da croci, un'iscrizione:\nUn pezzo di colonna antica nell'abside \"prothesis\", fu adibito a mensa per la conservazione delle specie eucaristiche, mentre le quattro colonne che sostengono le cupolette, poggiano su basi differenti, recuperate da epoca molto pi\u00f9 antica (fra cui una base ionica capovolta innestata sopra un capitello corinzio rovesciato e un capitello ionico capovolto).\nEntrando nell'edificio, nella prima colonna a destra \u00e8 scolpita una croce con lettere greche in forma onciale interpretata come la trascrizione del versetto 27 del salmo 118 \"Deus Dominus nobis apparuit\". Sul fusto della colonna sono anche inscritte le shahada, professioni di fede musulmane, \"La 'Ila ha Illa Alla h wahdahu\" (\"Non c'\u00e8 Dio all'infuori del Dio unico\") e \"LIlla hi al Hamdu\" (\"A Dio la lode\"), scoperte da Cuteri nel 1997. Non \u00e8 infatti da escludere un eventuale uso della cattolica come oratorio musulmano, come d'altro canto non \u00e8 da escludere che le colonne possano essere state portate sul posto gi\u00e0 incise; comunque gli arabi (il cui scopo generalmente non era la conquista della regione, ma il suo saccheggio) inspiegabilmente non distrussero la piccola chiesa bizantina, ma decisero di innalzarla a propria sede di culto e di preghiera, forse perch\u00e9 attratti dalla sua bellezza, e dal suo particolare posizionamento.\nAffreschi.\nGli affreschi si trovano su tutte le pareti della chiesa. Non si sono conservati integralmente, ma le parti restanti consentono di comprendere che sono stati realizzati in maniera diseguale e in varie fasi tra la fine del X e il XV secolo. A esclusione delle absidi, non sono presenti affreschi sul soffitto dell'edificio."}
{"id": "344007", "revid": "486946", "url": "https://it.wikipedia.org/wiki?curid=344007", "title": "Stemma nordcoreano", "text": ""}
{"id": "344009", "revid": "767487", "url": "https://it.wikipedia.org/wiki?curid=344009", "title": "\u04e8", "text": "La \u04e8, minuscolo \u04e9, \u00e8 una lettera dell'alfabeto cirillico, chiamata o barrata o \u00f6; \u00e8 una \u041e con una linea orizzontale che la taglia a met\u00e0.\nNonostante abbia una forma simile, non \u00e8 imparentata con la lettera greca theta (\u0398, \u03b8), n\u00e9 con la lettera cirillica arcaica fita (). Viene usata in mongolo, kazaco, in calmucco ed in kirgizo, in cui rappresenta la vocale semi-aperta arrotondata . In kazaco pu\u00f2 rappresentare anche il dittongo ."}
{"id": "344058", "revid": "919135", "url": "https://it.wikipedia.org/wiki?curid=344058", "title": "Disequazione trigonometrica", "text": "In matematica, le disequazioni trigonometriche o goniometriche sono disequazioni del tipo formula_1 oppure formula_2 in cui almeno una delle funzioni formula_3 e formula_4 contenga l'incognita \"come argomento\" di una funzione trigonometrica (come ad esempio il seno, il coseno, la tangente, l'arcotangente, ecc.).\n\"Non\" \u00e8 una disequazione trigonometrica ad esempio formula_5 dal momento che l'argomento del seno \u00e8 una costante.\nEsempio.\nUn esempio di disequazione trigonometrica \u00e8:\nQuesta disequazione, molto elementare, si risolve facilmente sulla circonferenza goniometrica, cercando tutti i valori del seno maggiori di formula_7, e cio\u00e8:\nMetodi di risoluzione.\nI metodi risolutivi per una disequazione goniometrica dipendono dal tipo di disequazione; dato che le equazioni goniometriche possono essere elementari, lineari, omogenee, etc, cos\u00ec lo sono anche le disequazioni: se la disequazione \u00e8 di tipo elementare (come nell'esempio sopra) pu\u00f2 essere risolta con il metodo grafico utilizzando la circonferenza goniometrica; se \u00e8 lineare, vengono usate le formule parametriche di seno e coseno, che consentono di esprimere entrambe queste due funzioni in dipendenza dalla tangente dell'angolo dimezzato, o il metodo di sostituzione; se sono omogenee si pu\u00f2 ricorrere alla \"relazione fondamentale\" della trigonometria, cio\u00e8 formula_10 Naturalmente essa \u00e8 utile in caso in cui la funzione trigonometrica abbia una potenza di ordine pari.\nSi possono anche usare, a seconda dei casi e della convenienza, le formule di bisezione, di duplicazione, le formule di Werner e le formule di prostaferesi.\nEsempio.\nSi risolva la disequazione:\nBasta porre formula_12 e la disequazione da risolvere diventa formula_13 che si risolve normalmente ponendo ad esempio formula_14 Bisogna quindi trovare le soluzioni di formula_15 che \u00e8 risolta per formula_16 Per concludere basta riportare al posto della formula_17 il coseno di formula_18 il che diventa:\nTenendo conto del fatto che il coseno \u00e8 una funzione limitata tra formula_20 e formula_21 e quindi formula_22 non ha soluzioni, le soluzioni sono formula_23 con formula_9"}
{"id": "344067", "revid": "27723", "url": "https://it.wikipedia.org/wiki?curid=344067", "title": "Raggio della Terra", "text": ""}
{"id": "344070", "revid": "1921867", "url": "https://it.wikipedia.org/wiki?curid=344070", "title": "Alfonso Cuar\u00f3n", "text": "Cuar\u00f3n \u00e8 stato il primo regista messicano nella storia ad aggiudicarsi l'Oscar al miglior regista e il Directors Guild of America Award.\nBiografia.\nAlfonso Cuar\u00f3n cresce a Citt\u00e0 del Messico e studia cinema e filosofia all'UNAM, dove conosce i futuri registi e direttori della fotografia Carlos Marcovich ed Emmanuel Lubezki, con i quali realizza il suo primo cortometraggio, \"Vengeance Is Mine\". Deciso a metterlo in commercio, il giovane Cuar\u00f3n si scontra con la dirigenza della facolt\u00e0, che non lo autorizza all'operazione. \u00c8 per questo motivo che lascia il corso di studi e inizia a lavorare, prima come tecnico e poi come regista, per la televisione messicana. Diventa anche aiuto regista in alcune produzioni cinematografiche nazionali, come \"Nocaut\" di Jos\u00e9 Luis Garc\u00eda Agraz.\nAll'inizio degli anni novanta, scrive con il fratello Carlos, anch'egli regista, la sceneggiatura di un lungometraggio, ma inizialmente l'Istituto Messicano del Cinema non dispone dei fondi per finanziarlo. Dopo alcune traversie produttive, i due fratelli riescono a trovare i soldi necessari alla realizzazione del progetto. \"Uno per tutte\", di cui Alfonso \u00e8 regista e co-montatore e Lubezki \u00e8 direttore della fotografia, ottiene un incredibile successo di pubblico e critica. Si tratta di una commedia che, pur affrontando temi seri come l'AIDS e il suicidio, sceglie un tono leggero per raccontare la storia di un donnaiolo che subisce il piano di vendetta di una delle sue amanti tradite, credendo appunto di aver contratto l'Aids. Il genere della commedia non era particolarmente sviluppato, in quel periodo, in Messico e l'opera prima di Cuar\u00f3n figura come una grande novit\u00e0 nel panorama cinematografico nazionale, tanto da farsi notare anche negli Stati Uniti.\nIl regista Sydney Pollack rimane tanto favorevolmente impressionato dalla sua opera prima da ingaggiare Cuar\u00f3n per un episodio di \"Fallen Angels\", una serie televisiva di genere neo-noir. Nel 1995 Cuar\u00f3n gira il suo primo film prodotto negli USA, \"La piccola principessa\", un adattamento del romanzo di Frances Hodgson Burnett. Anche il lavoro successivo di Cuar\u00f3n \u00e8 l'adattamento di un'opera letteraria: una versione in chiave moderna di \"Great Expectations\" di Charles Dickens intitolata \"Paradiso perduto\" (1998) e interpretata da Ethan Hawke, Gwyneth Paltrow e Robert De Niro. Nonostante il cast stellare, in numerose interviste Cuar\u00f3n dichiara di non essere soddisfatto del suo lavoro di regista per questa pellicola; sostiene infatti di \"essersi dimenticato che, oltre ad un regista, egli \u00e8 prima di tutto uno scrittore\". Segue nel 2001 \"Y tu mam\u00e1 tambi\u00e9n - Anche tua madre\", un dramma provocatorio e controverso sulle traversie di due adolescenti messicani ossessionati dal sesso. Il film gli permette di guadagnare la sua prima candidatura agli Oscar nella categoria migliore sceneggiatura originale, non riuscendo per\u00f2 a vincere.\nNel 2004 Cuar\u00f3n dirige il terzo film della saga fantasy di \"Harry Potter\", \"Harry Potter e il prigioniero di Azkaban\". Il film si caratterizza per essere riuscito a cambiare il tono iniziale assunto dalla serie, desaturando la tavolozza dei colori e ampliando il paesaggio intorno a Hogwarts, la scuola di magia dove si ambientano le vicende. Al momento dell'uscita nelle sale del film, J. K. Rowling, autrice dei romanzi originali da cui sono tratti i film, che aveva visto e amato il film di Cuar\u00f3n \"Y Tu Mam\u00e1 Tambi\u00e9n,\" ha affermato che, fino a quel momento, era il film della serie che preferiva. Dalla critica, il film \u00e8 stato accolto meglio rispetto ai primi due capitoli diretti da Chris Columbus, con alcuni critici che hanno affermato come fosse stato il primo film di \"Harry Potter\" a catturare veramente l'essenza dei romanzi, tanto da rimanere il film della saga cinematografica pi\u00f9 acclamato dalla critica fino al rilascio di \"Harry Potter e i Doni della Morte - Parte 2\" nel 2011.\nDel 2006 \u00e8 invece il thriller fantascientifico \"I figli degli uomini\", liberamente tratto dal romanzo omonimo della scrittrice inglese P. D. James, rappresentante un drammatico e disperato affresco di un futuro prossimo, che affronta con crudezza la tematica dell'immigrazione e della decadenza dei valori nella societ\u00e0 occidentale moderna. Il film, interpretato da un cast comprendente tra gli altri Clive Owen, Julianne Moore e Michael Caine, permette a Cuar\u00f3n di ottenere altre due candidature agli Oscar nella categoria \"sceneggiatura non originale\" e in quella per il \"miglior montaggio\", nuovamente senza riuscire a vincere.\nNel 2013 firma \"Gravity\", con George Clooney e Sandra Bullock, un film nuovamente di fantascienza ambientato nello spazio, che racconta la lotta per la sopravvivenza di due astronauti alla deriva nell'orbita terrestre, ottimo incasso al botteghino con pi\u00f9 di 700 milioni di dollari in tutto il mondo a fronte di un budget di 100 e vincitore nel 2014 di sette premi Oscar, compresi quelli al miglior regista e al miglior montaggio assegnati allo stesso Cuar\u00f3n. Nel 2014 Cuar\u00f3n crea la serie televisiva fantascientifica \"Believe\", di cui \u00e8 regista dell'episodio pilota e produttore dell'intera serie, per la Warner Bros. Television e la Bad Robot Productions di J. J. Abrams e trasmessa sulla rete televisiva statunitense NBC. La prima stagione \u00e8 composta da 13 episodi. Non riscuotendo il successo sperato, la seconda stagione della serie messa in cantiere viene cancellata. Nel 2015 presiede la giuria della 72\u00aa Mostra internazionale d'arte cinematografica di Venezia. Ha interpretato s\u00e9 stesso in un progetto studentesco del DAMS di Gorizia intitolato \"The Bet\", successivamente distribuito come mini serie web a partire dal dicembre del 2016.\nNel 2018 ha vinto il Leone d'oro per il miglior film alla 75\u00aa Mostra internazionale d'arte cinematografica di Venezia per \"Roma\". La pellicola, ispirata da una storia realmente accaduta durante l'infanzia del regista, ottiene dieci candidature ai Premi Oscar, di cui cinque per Cuar\u00f3n. Il film ne vince tre, tutti assegnati a Cuar\u00f3n stesso: miglior regista, migliore fotografia e miglior film straniero. Si tratta di un enorme successo per un film in bianco e nero, ambientato in Messico, recitato in spagnolo, e soprattutto distribuito solo su Netflix, successo che consacra Cuar\u00f3n come uno dei registi pi\u00f9 promettenti del panorama cinematografico attuale.\nVita privata.\nDal maggio 2014 Cuar\u00f3n \u00e8 cittadino onorario di Pietrasanta, in Toscana, dove risiede l'ex-moglie, l'attrice e giornalista freelance italiana Annalisa Bugliani; in virt\u00f9 di questo il regista parla anche italiano. Dalla Bugliani ha avuto due dei suoi tre figli, Tess Bu ed Olmo; entrambi hanno recitato ruoli minori in \"Harry Potter e il prigioniero di Azkaban\". Suo figlio maggiore, Jon\u00e1s Cuar\u00f3n, nato dal primo matrimonio con l'attrice messicana Mariana Elizondo, \u00e8 stato insieme al padre co-sceneggiatore di \"Gravity\" ed \u00e8 anch'egli regista. \u00c8 amico dei registi, suoi connazionali, Guillermo del Toro e Alejandro Gonz\u00e1lez I\u00f1\u00e1rritu, conosciuti come \"I tre amigos del cinema\", di cui ha prodotto dei film e con cui ha fondato la casa di produzione cinematografica \"Cha Cha Cha Films\". \nAlfonso Cuar\u00f3n parla l'esperanto e simpatizza per gli ideali del movimento esperantista; per la sua casa di produzione, infatti, ha scelto il nome di \"Esperanto Filmoj\", con cui ha firmato i suoi maggiori successi. Nel 2014 la rivista \"Time\" ha posto Cuar\u00f3n nella sua lista delle 100 persone pi\u00f9 influenti del mondo. Cuar\u00f3n \u00e8 vegetariano.\nCuriosit\u00e0.\nNel 2020 viene raffigurato al Carnevale di Pietrasanta, su un carro allegorico dal titolo \"Carnevale da Oscar\" dove la contrada Brancagliana omaggia il cittadino onorario della piccola Atene Toscana."}
{"id": "344082", "revid": "1610933", "url": "https://it.wikipedia.org/wiki?curid=344082", "title": "Picchio muraiolo", "text": ""}
{"id": "344088", "revid": "768068", "url": "https://it.wikipedia.org/wiki?curid=344088", "title": "Balestra (arma)", "text": "La balestra \u00e8 un'arma da lancio costituita da un arco di legno, corno, o acciaio e nei tempi moderni anche con materiali pi\u00f9 adatti come fibra di carbonio o alluminio anodizzato per un migliore rapporto peso/resistenza, da una calciatura (fusto) denominata teniere e destinata al lancio di quadrelli, frecce, strali, bolzoni, palle o dardi. La corda viene bloccata da un meccanismo chiamato noce. Lo scatto avveniva facendo pressione su una sorta di grilletto chiamato chiave oppure, nei modelli pi\u00f9 antichi, abbassando un piolo. La corda veniva tesa grazie a un meccanismo a gancio chiamato crocco oppure, nei modelli pi\u00f9 sofisticati, a un martinetto.\nStoria.\nLa balestra ha una storia molto antica. \u00c8 certo comunque che essa fu sviluppata solo dopo l'invenzione dell'arco per aumentarne la potenza e la gittata. Il suo utilizzo inizialmente fu sporadico e non decisivo per l'esito degli scontri in battaglia, forse a causa delle difficolt\u00e0 tecniche che si incontravano nella sua costruzione e soprattutto a causa dei costi di fabbricazione.\nLa Grecia e la Cina rivendicano l'invenzione della balestra. \u00c8 probabile che essa sia stata sviluppata indipendentemente da entrambe le culture, anche se non \u00e8 chiaro quale delle due la utilizz\u00f2 per prima.\nA favore dei Greci c'\u00e8 l'invenzione della balista avvenuta attorno al 400 a.C. Essa \u00e8 una sorta di grande balestra, anche se il proietto della balista riceve l'energia dalla torsione di due grandi matasse e non dalla curvatura dell'arco. Inoltre la balista era atta al lancio di pietre e dardi. Sembra tuttavia che fra i primi esemplari ve ne fossero alcuni aventi le stesse dimensioni di una balestra. Secondo alcuni autori greci nello stesso periodo erano presenti i gastraphetes, ma queste testimonianze sono posteriori e quindi incerte.\nA favore della paternit\u00e0 della Cina ci sono dei rinvenimenti archeologici di meccanismi di sgancio in bronzo prodotti attorno al 2000 a.C. e dei documenti scritti cinesi che descrivono l'impiego della balestra in battaglia attorno al 341 a.C.\nUtilizzo in battaglia.\nL'uso della balestra in Europa continua ininterrottamente dall'epoca classica fino al periodo di maggior popolarit\u00e0 tra l'XI e il XVI secolo, in seguito venne abbandonata a favore delle armi da fuoco. Fra i balestrieri pi\u00f9 apprezzati si annoveravano quelli genovesi e lucchesi.\nFino alla comparsa delle prime armi da fuoco la balestra \u00e8 stata l'arma pi\u00f9 devastante che un singolo soldato poteva utilizzare tralasciando l'arco composto o a doppia curvatura. Infatti ha un potere di penetrazione tale da forare la maglia di ferro dei cavalieri. Inoltre l'addestramento per il suo utilizzo risulta pi\u00f9 breve di quello per l'arco.\nLa balestra ha una fase di caricamento pi\u00f9 lunga rispetto all'arco. Nella pratica ci\u00f2 si traduceva nella necessit\u00e0 di assicurarsi un riparo durante la fase di caricamento; il lungo caricamento era bilanciato dalla notevole distanza di ingaggio, superiore a quella dell'arco normale o dell'arco lungo, ma non a quella dell'arco composto o a doppia curvatura. Proprio per migliorare l'efficacia dei balestrieri in campo aperto, soprattutto in presenza di tiratori nella parte avversaria, venne introdotto l'uso dei palvesi, grandi scudi di legno dietro cui i balestrieri si proteggevano durante la lenta fase di ricarica. Questi scudi potevano essere assicurati dietro la schiena oppure portati da un addetto, chiamato \"palvesario\". Proprio l'assenza dei palvesi nei ranghi dei balestrieri genovesi al servizio del re Filippo VI di Francia port\u00f2 alla sconfitta francese a Crecy. Sempre nella stessa battaglia i francesi ricorsero allo stratagemma di montare su carri grosse balestre da postazione in grado di scagliare frecce ad oltre 500 m e con la possibilit\u00e0 quindi di essere spostate sul fronte, ma le cattive condizioni atmosferiche che avevano reso un pantano il campo di battaglia ne limitarono l'utilizzo.\nLa balestra comport\u00f2 un discreto cambiamento nelle strategie utilizzate in battaglia, ma soprattutto modific\u00f2 l'approccio alla battaglia da parte dei nobili che, tradizionalmente a cavallo, avevano sempre buone possibilit\u00e0 di uscire vivi dallo scontro. La diffusione della nuova arma port\u00f2 gradualmente i cavalieri all'adozione di armature a piastre, pi\u00f9 resistenti, e di protezioni specificamente pensate per i cavalli, che si evolveranno col tempo in vere e proprie armature.\nCon l'uso massiccio delle balestre il rischio di morire aumentava considerevolmente. Inoltre anche l'approccio delle battaglie venne generalmente preceduto dall'intervento dei tiratori che, sfruttando la vasta gittata e potenza delle balestre, potevano sfoltire i ranghi avversari prima del corpo a corpo e ripararsi in fretta dietro le vicine linee amiche se caricate da truppe di cavalleria le cui cavalcature si dimostrarono comunque molto vulnerabili ai proiettili, il che le rendeva un facile bersaglio se esposte, o risultavano pi\u00f9 lente se coperte da corazze abbastanza spesse da assicurare un'adeguata protezione all'animale, permettendo il riparo dei tiratori. Spesso le battaglie venivano precedute da un confronto a distanza tra i tiratori delle parti avversarie: il vincitore, una volta sgominati i tiratori nemici, avrebbe avuto un importante vantaggio tattico, mantenendo la possibilit\u00e0 di colpire a distanza le truppe avversarie e di coprire quelle amiche nell'avanzata e soprattutto impedendo al nemico ogni possibilit\u00e0 di fare altrettanto.\nVa anche detto che, nelle battaglie navali tra il XII ed il XIV secolo inoltrato, la balestra fu l'arma principale prima di giungere all'arrembaggio, sia che le unit\u00e0 impegnate fossero navi grosse o cocche che galere veloci e manovriere: in particolare queste ultime, che non potevano imbarcare e in effetti non imbarcavano macchine da lancio pesanti, iniziavano il combattimento col lancio reciproco dei proiettili delle loro balestre, spesso a punta non acuminata ma larga, per lacerare vele e recidere manovre, ma anche le navi pi\u00f9 grandi e a propulsione unicamente velica vengono descritte nelle cronache (gli Annali del Caffaro e continuatori, o la \"Nova Cronica\" di Giovanni Villani, o quella catalana attribuita a Pietro il Cerimonioso) come fornite di \"diffici da gittar pietre\" = macchine da lancio, trabucchi e simili, ma si dice anche che potevano imbarcare persino 400 balestrieri ciascuna.\nLa balestra modific\u00f2 a tal punto le regole dell'ingaggio in battaglia che il suo uso fu spesso osteggiato. Lo stesso Concilio Laterano II del 1139 con Bolla ribadita successivamente da papa Innocenzo II, viet\u00f2 l'utilizzo della balestra tra eserciti cristiani mentre, non potendo avere influenza sugli eserciti musulmani e gli eretici, lo consent\u00ec contro questi.\nCaratteristiche.\nLa maggior parte delle balestre medievali aveva una potenza media misurabile in termini di carico di tiro o libbraggio (misura della tensione della corda, generalmente espressa in libbre-forza o chilogrammi-forza, quando essa viene tesa al massimo) di circa 45 chilogrammi, ma con l'introduzione dell'arco in acciaio furono costruite balestre in grado di sviluppare un libbraggio di oltre 500 chilogrammi e con una gittata utile di oltre 450 metri.\nTipi di balestra.\nVi erano poi le balestre con altri nomi a seconda della nazione ove era stata fabbricata, del modo di caricarle e della loro forma o del proiettile che lanciavano:\nBalestra moderna.\nNell'era moderna la balestra si \u00e8 evoluta diventando un attrezzo sportivo. La balestra moderna \u00e8 l'evoluzione di quella dei secoli passati. I materiali e l'ingegneria moderna hanno sostituito il legno e l'acciaio del passato decretando la nascita di un oggetto sportivo di grande efficacia, precisione e affidabilit\u00e0. L'arco in acciaio o composito in legno/corno/tendine \u00e8 ora stato sostituito con due flettenti in fibra dalle eccezionali capacit\u00e0 elastiche. Possono rimanere armati per diverse ore senza subire deformazioni: tuttavia i produttori pi\u00f9 seri offrono indicazioni di sicurezza su quanto la balestra pu\u00f2 restare armata.\nNei paesi dove la caccia con la balestra \u00e8 permessa, per disarmare una balestra rimasta armata per ore e inutilizzata si usa solitamente un dardo apposito in materiale biodegradabile.\n\u00c8 anche eccezionale il loro rendimento fra energia immagazzinata/restituita all'atto dello scocco.\nLe caratteristiche tecniche.\nLa corda \u00e8 normalmente fatta di filati ad altissima rigidit\u00e0 come il Fast Flight, normalmente di 22/30 fili. La \"corsa\" o \"corsa/power stroke\" (la misura della distanza fra la corda in riposo e il punto di aggancio) della balestra arriva anche a 17\" (43.18\u00a0cm) e oltre, consentendo grande rendimento rispetto al passato. A differenza dell'arco che immagazzina l'energia muscolare delle braccia e di parte del busto, la balestra immagazzina anche quella delle gambe e del busto completo, permettendo cos\u00ec grandi accumuli di energia. Un arco ha un rendimento maggiore a parit\u00e0 di libbre perch\u00e9 ha un allungo normalmente superiore, da 26\" a 32\" (66\u00a0cm - 81.3\u00a0cm): una balestra da 175 libbre (79.4\u00a0kg) corrisponde infatti come prestazioni a un Arco compound da 55 libbre (31.5\u00a0kg) o a un arco ricurvo da 90 (40.5\u00a0kg). Il carico massimo delle balestre moderne normalmente oscilla fra 150 (67.5\u00a0kg) e 225 libbre (101.3\u00a0kg).\nIl sistema di sgancio \u00e8 estremamente raffinato, dotato di sicura, ha uno sforzo normalmente fra le 3 e le 12 libbre (1.35\u00a0kg - 5.4\u00a0kg). I sistemi di mira possibili normalmente sono due: tacche di mira e cannocchiale. Il primo consente di avere un oggetto pi\u00f9 leggero e meno delicato (urti, sole ecc.); il secondo permette tiri pi\u00f9 precisi e di avere una migliore mira in situazioni di scarsa luminosit\u00e0.\nI tipi di balestra.\nLe balestre possono essere di due tipi: tradizionali e compound. Le prime offrono numerosi vantaggi fra cui: estrema semplicit\u00e0 nella sostituzione/manutenzione della corda; nessuna necessit\u00e0 di sincronizzare le cam; leggerezza; possibilit\u00e0 di usare frecce pi\u00f9 leggere e quindi pi\u00f9 veloci. Invece le balestre compound, dotate di cam o eccentrici sui flettenti hanno le seguenti caratteristiche: a parit\u00e0 di libbraggio massimo permettono normalmente una maggiore velocit\u00e0 di uscita del dardo (il sistema di carrucole permette di immagazzinare una quantit\u00e0 maggiore di energia); sono pi\u00f9 compatte; in fase di armamento il let-off (diminuzione di sforzo) delle carrucole permette di ridurre la tensione sul meccanismo di aggancio.\nRecentemente si stanno inoltre diffondendo delle balestre \"a ripetizione\". Tale qualit\u00e0, dovuta alla velocit\u00e0 di caricamento della corda nonch\u00e9 alla possibilit\u00e0 di effettuare pi\u00f9 tiri senza dover posizionare manualmente il dardo, \u00e8 dovuta allo sviluppo di sistemi di caricamento basati sul principio della leva e allo sviluppo di appositi caricatori per i dardi funzionanti a gravit\u00e0 posti sulla sommit\u00e0 dello strumento.\nI dardi.\nIl munizionamento tipico della balestra \u00e8 il dardo: una freccia corta e tozza.\nSono principalmente di due materiali: fibra di carbonio ed alluminio, normalmente nel diametro di 22/64\" (0.87\u00a0cm). I dardi in fibra di carbonio sono di norma pi\u00f9 leggeri di quelli in alluminio e presentano doti di indeformabilit\u00e0 in situazioni nelle quali un dardo in alluminio si piegherebbe. Le misure delle aste in alluminio pi\u00f9 comuni sono 2213, 2216 e 2219. La lunghezza del dardo dipende, ma non \u00e8 subordinata al Power Stroke (allungo) della balestra e normalmente varia fra 14\" (35.6\u00a0cm) e 22\" (55.9\u00a0cm). Non \u00e8 comunque una regola assoluta in quanto, rispetto alla freccia usata sull'arco, il dardo della balestra non deve rispettare rigidamente i parametri di spine e dunque pu\u00f2 essere pi\u00f9 lungo o pi\u00f9 corto del power stroke, entro certi limiti, senza subire penalit\u00e0 rilevanti.\nSono impennate con 3 penne naturali o di plastica di lunghezza compresa fra 2\" (5\u00a0cm) e 5\" (12.7\u00a0cm). La parte terminale posteriore della freccia ha un inserto protettivo (codolo) su cui spinge la corda. Il cordolo pu\u00f2 essere piatto o leggermente scavato a mezzaluna (half moon). Se \u00e8 piatto la freccia pu\u00f2 essere incoccata in tre posizioni diverse, se \u00e8 a mezzaluna in un'unica posizione. Nella parte anteriore della freccia \u00e8 presente un inserto a vite che permette di avvitare punte diverse e di diverso peso. La massa della freccia completa varia normalmente fra 350 grani (22.7 g) e 650 grani (42.1 g). Le balestre compound normalmente non possono usare frecce di peso inferiore a 400-420 grani (25.9 g - 27.2 g); le balestre Excalibur possono usare frecce fino a 350 grani (22.7 g). Le marche pi\u00f9 conosciute di balestre sono tutte nord americane e sono: Barnett, Excalibur, Horton e Ten Point.\nLa balestra nel diritto italiano.\nIn assenza di specifiche previsioni normative, lo status giuridico della balestra \u00e8 stato definito dalla giurisprudenza. In particolare, a seguito di varie sentenze anche recenti (vedi sent. Cass. I\u00b0 sez. penale 22341/21) tutte comunque rifacentisi alla originale sentenza della I\u00b0 sez. 4331/97 la balestra \u00e8 valutata come oggetto atto ad offendere (oggetti pi\u00f9 noti come \"armi improprie\" e talvolta definiti tali anche dal legislatore). Tale definizione esclude la necessit\u00e0 di permessi o autorizzazioni per l'acquisto, mentre il porto \u00e8 regolato al pari di tutte le altre \"armi improprie\" come indicato dall'art. 4 della legge 110/1975 - velocemente, si ricorda come sia consentito il porto (cio\u00e8 il tenere l'oggetto presso di s\u00e8 anche pronto all'uso, a differenza del mero trasporto che richiede che l'oggetto non sia pronto all'uso e sia riposto in custodie o contenitori di non immediato accesso) solo per giustificato motivo il quale, comprensibilmente, esclude sempre e comunque l'uso offensivo verso esseri umani fosse anche a scopo esclusivo di autodifesa.\nL'uso non \u00e8 specificatamente regolato dalla legge. Al pari di tutti gli oggetti atti ad offendere, esso \u00e8 quindi sempre consentito \"per giustificato motivo\", il ch\u00e9 include il tiro sportivo, tuttavia tale uso deve sempre e comunque essere effettuato senza rischi per la pubblica sicurezza e cosa questo significhi in concreto \u00e8 sfortunatamente lasciato alla discrezionalit\u00e0 delle autorit\u00e0 locali. In materia, il ministero dell'interno si \u00e8 perlomeno espresso con la circolare 559/C.22590.101179(17) 1-582-E-95 la quale riconosce come \"sempre legittimo\" l'uso effettuato nei campi da tiro attrezzati, aperti o chiusi, purch\u00e8 predisposti in maniera palese e secondo le regolamentazioni sportive e di pubblica sicurezza (nonch\u00e8 il relativo trasporto dell'arma effettuato in custodia chiusa). Non essendo legge ma atto amministrativo tale circolare non pu\u00f2 escludere usi legittimi dell'oggetto anche in condizioni diverse da quelle indicate, ma rimane almeno indicazione di quale \u00e8 l'attivit\u00e0 con la balestra considerata sempre e comunque \"legittima\".\nPer quanto riguarda l'attivit\u00e0 venatoria (vedi anche, \"caccia\") la balestra non \u00e8 un mezzo consentito. Le armi utilizzabili per la caccia nel territorio italiano sono indicate, in maniera ritenuta tassativa (quindi con esclusione di tutto ci\u00f2 che non \u00e8 stato espressamente indicato) dalla legge 157/92 all'art. 13 il quale prevede, oltre a specifici tipi di fucili, il solo uso dell'arco o del falco."}
{"id": "344089", "revid": "21371", "url": "https://it.wikipedia.org/wiki?curid=344089", "title": "Patto Kellogg-Briand", "text": ""}
{"id": "344092", "revid": "1573940", "url": "https://it.wikipedia.org/wiki?curid=344092", "title": "Tichodroma muraria", "text": "Il picchio muraiolo (\"Tichodroma muraria\" ()) \u00e8 un piccolo uccello diffuso in tutte le montagne alte dell'Eurasia meridionale, inclusi i Pirenei, le Alpi e l'Altaj. \u00c8 l'unica specie del genere Tichodroma e della famiglia Tichodromidae.\nDescrizione.\n\u00c8 un uccello lungo 15,5 \u2013 17\u00a0cm, con apertura alare di 26 \u2013 27\u00a0cm e pesa fino a 20 grammi.\nHa ampie ali arrotondate e coda breve. Colorito inconfondibile: corpo grigio, coda nera bordata di bianco, ali nere con macchie circolari bianche e ampia zona centrale rosso carminio. Le ali ampie e arrotondate, vistosamente\ncolorate di rosso carminio e nero con chiazze circolari bianche, lo rendono inconfondibile; quando svolazza lungo le pareti rocciose ricorda l'aspetto di una grande farfalla, tanto da essere chiamato anche \"farfalla delle rocce\".\nIl corpo \u00e8 grigio con gola nera negli adulti in abito nuziale; la femmina \u00e8 riconoscibile per avere colori meno vivi con macchia golare meno estesa. Il becco \u00e8 lungo e sottile.\nBiologia.\nQuesto uccello \u00e8 strettamente legato alle pareti rocciose, sulle quali nidifica e ricerca il nutrimento.\nDurante la stagione primaverile ed estiva sono preferite le rupi esposte a nord, fresche e umide, a quote comprese fra 1300\u20131400 m e 3000 m circa; in inverno vengono al contrario selezionate le pareti soleggiate a quote inferiori ai 1500 m; manufatti quali castelli, torri, chiese e dighe vengono regolarmente visitati durante lo svernamento e possono talvolta essere utilizzati\ncome siti riproduttivi.\nAlimentazione.\nEsclusivamente insettivoro, il picchio muraiolo ricerca piccoli artropodi fra gli interstizi delle rocce svolazzando lungo le pareti.\nRiproduzione.\nCostruisce il nido in crepacci di pareti rocciose strapiombanti, spesso a diverse decine di metri di altezza. Pi\u00f9 insolita \u00e8 l'utilizzazione di costruzioni, segnalata con una maggiore frequenza sul versante transalpino ma provata anche in Valle d'Aosta.\nLa femmina depone 3-4 uova e le cova per 18-20 giorni; i giovani restano al nido 3 o 4 settimane.\nDistribuzione e habitat.\nIl picchio muraiolo \u00e8 in larga parte stanziale ma si sposta a livelli pi\u00f9 bassi in inverno e si sposta pi\u00f9 spesso attraverso i campi quando a volte utilizza cave ed edifici. Gli uccelli hanno svernato fino in Inghilterra e uno \u00e8 giunto fino all'Universit\u00e0 di Amsterdam.\nSistematica.\nIn passato veniva considerato appartenente alla famiglia Sittidae, come unica specie della sottofamiglia \"Tichodrominae\".\nSono note due sottospecie"}
{"id": "344093", "revid": "1012592", "url": "https://it.wikipedia.org/wiki?curid=344093", "title": "Red vs. Blue", "text": "Red vs. Blue, sottotitolato The Blood Gulch Chronicles nelle prime stagioni e spesso abbreviato in RvB, \u00e8 una webserie comica a tema fantascientifico creata da Rooster Teeth Productions. La serie viene prodotta usando la tecnica machinima, sincronizzando cio\u00e8 dialoghi ed effetti sonori preregistrati con filmati creati sfruttando la modalit\u00e0 multigiocatore della serie di videogiochi sparatutto in prima persona di \"Halo\", principalmente su console Microsoft. Le stagioni pi\u00f9 recenti utilizzano tuttavia la CGI per svariate scene (d'azione e non), continuando a servirsi della post produzione per garantire alla serie l'aggiunta di elementi esterni al gioco.\nAmbientato durante una (inizialmente) non meglio specificata guerra civile tra due squadre di soldati rinchiuse in un desolato canyon, Red vs Blue rappresenta una parodia demenziale degli FPS, della vita militare e dei film di fantascienza.\nDopo la quinta stagione la serie ha avuto modo di assumere un tono pi\u00f9 serio, con una storia effettiva e un'evoluzione costante dei personaggi e del cast secondario; la comicit\u00e0 \u00e8 rimasta, tanto parodizzando alcuni elementi quanto in una maniera pi\u00f9 legata ai singoli personaggi.\nCreata nel 2003, la serie ha raggiunto la sua quindicesima stagione, ed \u00e8 tuttora in corso, vincendo quattro premi dell'Accademia di arti e scienze machinima. Con dodici stagioni disponibili in DVD e Blu-Ray, risulta ad oggi una delle poche opere machinima distribuite commercialmente.\nTrama.\nThe Blood Gulch Chronicles.\nInizialmente la squadra Rossa \u00e8 composta da Grif, Simmons, la recluta Donut, il leader Sarge e un soldato cibernetico, Lopez. La squadra Blu \u00e8 composta da Tucker, la recluta Caboose, il leader \"de facto\" Church e il carro armato Sheila; prima della narrazione, la squadra Blu era guidata dal capo ufficiale, il capitano Butch Flowers.\nDurante uno scontro fra le due fazioni, Church viene accidentalmente ucciso da Sheila e ritorna come fantasma, dopo che la mercenaria Tex \u00e8 stata arruolata per rimpiazzarlo. il fantasma di Church rivela ai suoi compagni di squadra che Tex \u00e8 in realt\u00e0 la sua ex compagna ed \u00e8 stata sottoposta a un esperimento che ha introdotto un'intelligenza artificiale nel suo corpo, rendendola cos\u00ec una Freelancer (un'unit\u00e0 di combattimento ai cui membri viene assegnato il nome di uno dei 50 Stati Uniti come nome in codice). Tex viene uccisa in combattimento da Donut, e O'Malley, la sua IA, si impadronisce di Caboose.\nTre mesi dopo, un medico, che ricever\u00e0 il soprannome \u201cDoc\u201d, si presenta alla base dei Blu ma viene assegnato ad entrambe le squadre a causa della mancanza di risorse. I Blu catturano Donut e avviano un negoziato per la sua liberazione con i Rossi, in cambio di corpi cibernetici, che i fantasmi di Church e Tex sarebbero in grado di possedere. O'Malley si impadronisce di Doc, rapisce Lopez e scappa da Blood Gulch attraverso un portale.\nI Rossi e i Blu uniscono le forze per fermare O'Malley e, durante il confronto, esplode una bomba che Sarge aveva inserito nel corpo di Church. Tutti i soldati si risvegliano in un posto sconosciuto, convinti che l'esplosione li abbia proiettati nel futuro, mentre Church ha invece viaggiato nel passato. Con l'aiuto di un computer senziente chiamato Gary, il Blu tenta di alterare la linea del tempo, correggendo gli errori che avevano generato quella situazione, senza per\u00f2 riuscirci. Alla fine abbandona i suoi piani e si riunisce ai suoi compagni nel futuro. Le squadre decidono di far esplodere la fortezza di O'Malley con la bomba parlante, Andy. Tuttavia, O'Malley viene ucciso da un alieno (un Elite). L'alieno viene a sua volta sconfitto da Wyoming, un altro Freelancer dello stesso esperimento a cui era stata sottoposta Tex. Wyoming possiede un'armatura che gli permette di manipolare il tempo ed \u00e8 stato lui a permettere a Church di viaggiare nel passato. I Blu, Andy e Tex ritornano a Blood Gulch (dove erano gi\u00e0 tornati i Rossi) e Tucker mostra di non sentirsi bene. Church chiede aiuto a Doc (che \u00e8 ancora controllato da O'Malley) e quest'ultimo diagnostica una gravidanza maschile, causata da una simbiosi con l'alieno. Tucker d\u00e0 alla luce un piccolo alieno, che egli stesso chiamer\u00e0 Junior. Nel frattempo, O'Malley lascia il corpo di Doc.\nUn'astronave si schianta nel canyon, trasportando la sorella di Grif, Sister, che viene assegnata alla squadra Blu. Le squadre cadono in un'imboscata tesa loro da Wyoming, Lopez e O'Malley, che possiedono il corpo di Butch Flowers. I tre rivelano che il loro piano consiste nel rapire Junior, l'alieno che secondo una profezia sarebbe in grado di guidare un esercito spaziale con cui conquistare l'universo. Nella battaglia seguente, Wyoming e Flowers vengono uccisi. Tex vede nella sottomissione degli alieni un modo per finire la guerra e invita O'Malley a possederla ancora una volta. Prende con s\u00e9 Junior e scappa a bordo della navicella. I Rossi avevano tuttavia piazzato anche Andy a bordo, che esplode al loro comando.\nThe Recollection.\nL'agente Washington entra in contatto con un mercenario conosciuto come \u201cMeta\u201d, che uccide gli altri Freelancers per rubare le loro abilit\u00e0 e intelligenze artificiali. Dopo che la navicella di Tex atterra presso un avamposto chiamato Valhalla, Meta la cattura e si impadronisce di O'Malley. Il comando ordina a Washington di richiedere l'assistenza della squadra Blu, mentre anche i Rossi vengono coinvolti nella vicenda. Washington invita entrambe le squadre al comando per recuperare l'Alpha, intelligenza artificiale originaria da cui sono derivate tutte le altre. Washington rivela che Church \u00e8 difatti l'Alpha, basata sulla mente del direttore del Progetto Freelancer e non un fantasma, come tutti credevano. Washington e Church colpiscono Meta con un impulso elettromagnetico, distruggendo tutte le IA che aveva assorbito, comprese quelle di Tex e di Church stesso. Sarge, Simmons, Grif e Caboose scappano con l'IA Epsilon prima che l'impulso la distrugga: hanno intenzione di risparmiarla per usarla come prova dei crimini del Progetto Freelancer. Tuttavia, i Rossi avevano cancellato tutti files relativi ai Blu dal database UNSC, Caboose ed Epsilon non possono essere rintracciati e Washington viene arrestato.\nI Rossi si trasferiscono nella base di Valhalla, quando arrivano Lopez e Donut. Quest'ultimo trova Caboose intento a riparare Epsilon e gli dice che Tucker \u00e8 in pericolo. Caboose si mette in cammino per salvare l'amico, in compagnia di Grif e Sarge, mentre Donut, Simmons e Lopez rimangono alla base. Dopo aver raggiunto Tucker in un deserto, Caboose trova un monitor in cui installa Epsilon. Essa si comporta come un \u201cdoppione\u201d di Alpha: ha la stessa voce e personalit\u00e0 di Church, ma non ha ricordi di quanto \u00e8 successo durante la serie. Nel frattempo Donut, Simmons e Lopez vengono attaccati da Meta. Washington arriva mentre i Rossi tentano di scappare da Valhalla, uccidendo Lopez e Donut. Ordina poi a Simmons di consegnarli Epsilon, rivelando che ora si \u00e8 unito a Meta per aiutarlo a catturare le IA in cambio della sua libert\u00e0.\nDoc viene inviato a Valhalla su richiesta di Simmons, per esaminare le ferite di Meta. Sarge e Grif riescono a salvare Simmons, ma Doc rimane indietro. Church guida le squadre in una struttura diretta da un'IA uguale a quella di Sheila. Church preleva una copia di Tex da se stesso e la inserisce in un robot inutilizzato. Intenzionata a scoprire chi sia in realt\u00e0, Tex abbandona la struttura insieme a Church e cerca degli indizi per far luce sulla vicenda, mentre i Rossi scoprono che gli eventi di Blood Gulch Chronicles sono uno scenario simulato, creato per addestrare i mercenari posseduti da intelligenze artificiali.\nStagione 9.\nLa nona stagione comincia con due trame indipendenti \u2013 una sfrutta il motore di e segue le avventure di Church dopo il finale della stagione 8; l'altra \u00e8 un prequel degli eventi di Blood Gulch.\nChurch nota che i membri della squadra Rossa si comportano in maniera differente da come lui li ricorda. Scopre inoltre che Caboose ha chiesto l'aiuto di un Freelancer, nella speranza che venisse inviata Tex. Church si rende conto che la sua unit\u00e0 di memoria \u00e8 difettosa e sta generando dei terremoti nel canyon.\nIn un flashback del Progetto Freelancer, i fratelli North e South Dakota rubano dei files da una struttura criogenica. Le guardie del posto danno loro la caccia, ma i due vengono salvati da un altro Freelancer, nome in codice \u201cCarolina\u201d. Durante la notte, North viene ferito gravemente. I tre riescono a scappare e a raggiungere il Direttore. L'agente Washington ha un dialogo con \u201cConnie\u201d dicendole che non \u00e8 colpa sua se la missione \u00e8 fallita. Poco dopo North e Washington parlano di quanto accaduto, ma prima che possano finire, dei soldati li informano che un Freelancer sta combattendo in 3 contro 1 con Maine, Wyoming e York.\nIl nuovo agente riesce a sconfiggere i tre avversari e iniziano un nuovo match con delle pistole da paintball che sparano proiettili paralizzanti. Dopo 6 sconfitte, Maine e Wyoming sostituiscono i proiettili paralizzanti con pallottole vere e aprono il fuoco su Tex. York tenta di aiutare Tex, ma viene ripetutamente pestato dall'avversaria. Solo quando Maine lancia una granata a York, Tex scarica i proiettili paralizzanti su quest'ultimo per proteggerlo dall'esplosione. Gli altri Freelancers intervengono per impedire a Maine e Wyoming di fare loro altro male, ma il Direttore li rimprovera per aver interferito, causando l'ira di Washington. Connie sospetta che sia stato il Direttore a consegnare le munizioni vere a Maine e Wyoming.\nPersonaggi e doppiatori.\nRed vs Blue presenta una serie di personaggi, tutti dotati di una personalit\u00e0 che li distingue dagli altri. I dialoghi e le interazioni fra i protagonisti sviluppano la trama molto pi\u00f9 dell'azione. La serie si concentra su undici co-protagonisti. Altri personaggi, collegati o meno alle due squadre, umani e non umani, hanno ricoperto un ruolo cruciale nella storia. Di seguito sono riportati i personaggi, principali e secondari, che spiccano nel corso della serie e, tra parentesi, i nomi dei rispettivi doppiatori."}
{"id": "344094", "revid": "2420469", "url": "https://it.wikipedia.org/wiki?curid=344094", "title": "Sparviere", "text": ""}
{"id": "344096", "revid": "1610933", "url": "https://it.wikipedia.org/wiki?curid=344096", "title": "Sparviero", "text": ""}
{"id": "344098", "revid": "39692", "url": "https://it.wikipedia.org/wiki?curid=344098", "title": "Platerminti", "text": ""}
{"id": "344105", "revid": "24471", "url": "https://it.wikipedia.org/wiki?curid=344105", "title": "Paypal", "text": ""}
{"id": "344112", "revid": "767487", "url": "https://it.wikipedia.org/wiki?curid=344112", "title": "Mr. Bungle", "text": "I Mr. Bungle sono un gruppo musicale experimental rock proveniente dalla California Settentrionale.\nHanno pubblicato quattro demo durante la met\u00e0 degli anni ottanta, prima di firmare per la Warner Bros. Records e pubblicare tre album in studio tra il 1991 e il 1999. La band partecip\u00f2 a svariati tour nel 2000 per supportare gli ultimi album pubblicati, ma nel 2004 si sciolse. I Mr. Bungle hanno subito costanti cambiamenti di formazione all'inizio della propria carriera, ma i membri principali del gruppo sono sempre rimasti il cantante Mike Patton, il chitarrista Trey Spruance, il bassista Trevor Dunn, il batterista Danny Heifetz, e Clinton \"B\u00e4r\" McKinnon al sassofono e al vibrafono.\nI Mr. Bungle erano conosciuti per i loro tratti musicali distintivi: spesso infatti mescolavano una grande variet\u00e0 di generi musicali in un'unica canzone. Molte delle loro canzoni presentano strutture particolari e ricorrono all'utilizzo di diversi strumenti o di campionamenti.\nNonostante abbiano firmato un contratto con un'importante casa discografica, i Mr. Bungle non hanno mai sperimentato un significativo successo commerciale durante la loro carriera e hanno pubblicato solo due video musicali. Tuttavia, con il passare del tempo sono riusciti a raggiungere la popolarit\u00e0 a livello internazionale, pur rimanendo sostanzialmente una band di nicchia.\nStoria del gruppo.\nPrimi anni (1985 - 1990).\nI Mr. Bungle si formarono a Eureka (California) nel 1985, quando i membri frequentavano ancora il liceo. La band era inizialmente composta da Trevor Dunn, Mike Patton, Trey Spruance, Theo Lengyel, e Jed Watts. Watts venne in seguito sostituito da Hans Wagner, e lui a sua volta da Danny Heifetz, mentre Clinton \"B\u00e4r\" McKinnon entr\u00f2 a far parte del gruppo nel 1989. Il nome della band \u00e8 stato preso da un film educativo degli anni sessanta, \"Lunchroom Manners\", che faceva parte di uno speciale di Pee Wee Herman della HBO nei primi anni ottanta: una marionetta chiamata Mr. Bungle era il personaggio principale ed era usata per insegnare ai bambini le buone maniere e l'igiene.\nIl primo demo, \"The Raging Wrath of the Easter Bunny\", venne registrato il giorno di Pasqua del 1986. Era basato su un veloce \"riff\" stile death metal, con un sassofono, un bongo un kazoo e il fischio di un treno. Il demo successivo, \"Bowel of Chiley\" del 1987 \u00e8 caratterizzato dalla presenza di sonorit\u00e0 ska, swing e funk.\nNel 1988 pubblicarono il loro terzo demo, \"Goddammit I Love America!\", che \u00e8 musicalmente simile a \"Bowel of Chiley\". Il loro ultimo demo fu \"OU818\", pubblicato nel 1989; questa \u00e8 la prima registrazione in cui compaiono il sassofonista tenore Clinton \"B\u00e4r\" McKinnon e il batterista Danny Heifetz. \"OU818\" combina canzoni dei loro primi demo con nuove canzoni dal sound pi\u00f9 pesante rispetto ai primi tempi.\nNel 1989, Patton divenne il vocalist principale nella band di San Francisco, Faith No More: ottenne questo lavoro dopo che Jim Martin dei Faith No More lo aveva sentito cantare nei primi demo dei Mr. Bungle. Patton decise di non sciogliere i Mr. Bungle e continu\u00f2 ad essere membro di entrambe le band. Avendo riscosso un buon successo in California, i Mr. Bungle firmarono per la Warner Bros., che produsse il loro debutto omonimo nel 1991.\nIl debutto omonimo (1991 - 1994).\nIl debutto, intitolato \"Mr. Bungle\", venne prodotto dal jazzista John Zorn. Pubblicato il 13 agosto 1991, l'album conteneva nuove canzoni il cui stile era simile a quelle di \"OU818\". Lo stile musicale del disco mescola elementi metal, funk, ska, musica da carnevale e free jazz, ma \u00e8 stato definito semplicemente come \"funk metal\" da alcuni critici musicali. Per promuovere l'album in diversi negozi, una vasca idromassaggio dei Mr. Bungle venne data insieme alle copie del disco venduto.\nLa prima traccia era originariamente chiamata \"Travolta\" ma in seguito alla minaccia da parte dell'attore John Travolta di un'azione legale nei confronti del gruppo e agli incoraggiamenti della Warner Bros., il titolo venne cambiato e nelle successive ristampe dell'album la canzone venne chiamata \"Quote Unquote\", titolo tratto da una biografia non autorizzata dell'attore scritta da Bob McCabe..\nL'album vendette un buon numero di copie, nonostante il mancato appoggio del canale televisivo MTV e di diverse emittenti radiofoniche. La band intraprese un tour in Nord America, riscuotendo discreto successo.\n\"Disco Volante\" (1995 - 1998).\nA causa di ritardi per i side-project dei diversi membri della band, a quattro anni dalla sua registrazione, l'album \"Disco Volante\" fu pubblicato nell'ottobre del 1995. Questo album presenta uno stile diverso da quello dei precedenti lavori dei Mr. Bungle. Mentre il loro omonimo album di debutto veniva classificato come \"funk metal\", con \"Disco Volante\" questo termine venne rimpiazzato dall'etichetta \"avant-garde\" o \"musica sperimentale.\"\nLa musica \u00e8 complessa e imprevedibile a causa del continuo cambiamento di stile musicale. Alcune tracce sono cantati in lingue diverse dall'inglese. Caratterizzato da testi che parlano di morte, suicidio e abuso di minori, insieme a death metal, canzoni infantili, e numeri di techno medio-orientale.\n\"Disco Volante\" include influenze di musica contemporanea, avant-garde jazz, il pioniere della musica elettronica Pierre Henry, Edgar Allan Poe, John Zorn, Frank Zappa, Penderecki, e la musica dei film Europei degli anni sessanta e anni settanta, come alcune composizioni di Ennio Morricone e Peter Thomas.. Alla versione in vinile dell'album era allegato un 7\" degli allora sconosciuti Secret Chiefs 3.\nI Mr. Bungle supportarono questo album attraverso i loro tour negli Stati Uniti, in Europa, e in Australia tenutisi nel 1995 e nel 1996, con un'ampia presenza dei loro fan al loro tour. Nel 1996, Theo Lengyel entr\u00f2 ufficialmente nei Mr. Bungle come sassofonista e tastierista.\n\"California\" (1999 - 2000).\nDopo quattro anni di pausa dal precedente album, \"California\" venne pubblicato il 13 luglio 1999.\nCalifornia, il terzo LP della band, sarebbe dovuto uscire l'8 giugno, ma la Warner Bros. Records decise di far ritardare l'uscita in modo che non coincidesse con quella dell'album dei Red Hot Chili Peppers, \"Californication\", dato che aveva un titolo simile e doveva essere pubblicato nello stesso giorno.\nI Mr. Bungle avevano gi\u00e0 avuto cattivi rapporti con il frontman dei Red Hot Chili Peppers Anthony Kiedis che in precedenza accus\u00f2 Patton di aver imitato il suo stile.\nLo scioglimento.\nDopo il tour del 2000 la band torn\u00f2 nuovamente in pausa. Nel 2003 Patton dichiar\u00f2 che probabilmente la band non avrebbe mai registrato un altro album. Anche se non ci fu mai un annuncio di scioglimento ufficiale, nel 2004 un'intervista di Rolling Stone conferm\u00f2 che i Mr. Bungle avevano cessato i rapporti con Patton.\nDopo lo scioglimento, i membri si sono dedicati a numerosi progetti. Patton ha cofondato la casa discografica Ipecac Recordings ed \u00e8 impegnato in diversi altri progetti, soprattutto le band Fant\u00f4mas, Tomahawk, e Peeping Tom.. Spruance si dedic\u00f2 a diverse band, tra cui Secret Chiefs 3 e Faxed Head. Dunn si \u00e8 unito a Patton nei Fant\u00f4mas e contemporaneamente ha fondato la sua band jazz, Trevor Dunn's Trio Convulsant. Tra i progetti di Danny Heifetz ci sono anche i Secret Chiefs 3 e una band country-punk chiamata Dieselhed; attualmente vive a Sydney, Australia, e suona in diverse band, tra cui The Tango Saloon e The Fantastic Terrific Munkle. Anche Clinton McKinnon ha suonato con i Secret Chiefs 3; attualmente risiede a Melbourne, Australia, e suona con i The Ribbon Device e gli Uml\u00e4ut.\nIl 13 agosto 2019 la pagina Facebook ufficiale dei fan dei Faith No More, ha dichiarato la reunion della band per tre spettacoli nel febbraio 2020.\nStile musicale.\nLo stile eclettico, caotico e astratto dei Mr. Bungle coniuga il cantato rap e sperimentale di Patton alle melodie e all'energia dell'heavy metal. I loro brani improvvisati uniscono spunti punk, funk, jazz e rock progressivo, risentendo anche la lezione di Frank Zappa e George Clinton. Sebbene si siano autodefiniti un gruppo \"avantgarde thrash\", vengono generalmente considerati esponenti del rock sperimentale. Sono anche ricondotti a varie forme di musica alternativa e sperimentale e citati fra i gruppi funk metal e noise rock."}
{"id": "344113", "revid": "125497276", "url": "https://it.wikipedia.org/wiki?curid=344113", "title": "Marcione", "text": "L'ipotesi che Marcione sia stato il primo a redigere un canone del Nuovo Testamento, sviluppata da Adolf von Harnack, \u00e8 tuttora oggetto di dibattito tra gli studiosi.\nI suoi insegnamenti furono rilevanti nel cristianesimo del II secolo, continuando poi ad essere influenti nei secoli successivi, e furono percepiti come una notevole minaccia dai Padri della Chiesa, in particolare dalla Chiesa di Roma, che poi emerse vittoriosa dalla lotta contro le altre correnti dei primi secoli per essere confermata nel concilio di Nicea (325).\nSebbene spesso incluso nella corrente gnostica, Marcione accolse la dottrina di Paolo di Tarso, che sottolineava come la salvezza non fosse ottenibile solo attraverso la Legge, e la port\u00f2 alle sue estreme conseguenze: secondo Marcione esistevano due divinit\u00e0, il Dio degli Ebrei, autore della Legge e dell'Antico Testamento, e il Dio Padre di Ges\u00f9 Cristo, che aveva mandato il proprio figlio per salvare gli uomini; solo il secondo era il vero dio da adorare e che portava la salvezza.\nPer sostenere le proprie dottrine, Marcione raccolse il primo canone cristiano di cui si ha notizia, che comprendeva dieci lettere di Paolo e un vangelo (probabilmente il \"Vangelo secondo Luca\" epurato di alcune parti), detto \"Vangelo di Marcione\"; allo stesso tempo rigettava completamente la Bibbia ebraica, considerandola ispirata da un dio inferiore.\nBiografia.\nLa vita di Marcione \u00e8 nota esclusivamente attraverso le testimonianze dei suoi avversari, che peraltro fanno una certa confusione sulle date che lo riguardano.\nMarcione visse a Sinope del Ponto, una citt\u00e0 sulla costa meridionale del Mar Nero. Tertulliano sosteneva che fosse un armatore. Secondo altre fonti, Marcione era figlio del vescovo di Sinope, che lo cacci\u00f2 dalla Chiesa locale perch\u00e9 aveva sedotto una vergine; molti studiosi moderni mettono in dubbio l'espulsione e interpretano la seduzione della vergine in senso figurato, con la vergine che rappresenta la Chiesa.\nQuali che fossero i motivi, ad un certo punto della sua vita, raccolse delle lettere di raccomandazione dai suoi concittadini e si mise in viaggio per l'Asia Minore, dove fece opera di evangelizzazione. In questo periodo fu collegabile ad un certo Cerdone (latino: \"Cerdo\"), ma le fonti non sono concordi se questi fosse un maestro o un discepolo di Marcione.\nMarcione si rec\u00f2 poi a Roma, dove si trovava una delle maggiori comunit\u00e0 cristiane; fece una notevole donazione alla Chiesa romana (200.000 sesterzi, pari a met\u00e0 del reddito necessario per entrare a far parte dell'ordine equestre) e fu un membro rispettato della comunit\u00e0 romana per diversi anni. Secondo alcune fonti, inizialmente segu\u00ec le idee proto-ortodosse, poi present\u00f2 alla comunit\u00e0 la sua idea, che incontr\u00f2 una pessima accoglienza, che il vangelo cristiano fosse qualcosa di totalmente nuovo rispetto alla Bibbia ebraica, e Marcione fu costretto ad abbandonare la Chiesa di Roma.\nInterpretazioni della vita di Marcione.\nIreneo di Lione afferma che Marcione \"fior\u00ec\" sotto papa Aniceto (\"invaluit sub Aniceto\"). Sebbene questo possa essere il periodo di maggior successo di Marcione a Roma, \u00e8 sicuro che arriv\u00f2 prima, probabilmente nel 140, nel tempo tra la morte di papa Igino e l'elezione di papa Pio I. Epifanio racconta che Marcione cerc\u00f2 di essere ammesso nella Chiesa di Roma, ma fu respinto. La motivazione di questo rifiuto risiedeva nel fatto che colui che era stato espulso dal proprio vescovo, non poteva essere ammesso alla comunione col vescovo di Roma senza precedenti comunicazioni con quell'autorit\u00e0. Questa storia \u00e8 per\u00f2 stata indicata come improbabile, dato che implicava che la Chiesa di Roma si dichiarasse incompetente sulle decisioni di un vescovo locale. Deve essere invece tenuto presente che Marcione arriv\u00f2 a Roma durante una sede vacante, \"dopo la morte di Igino\", e che tale risposta suona abbastanza naturale sulle labbra di un presbitero ancora senza un vescovo. Inoltre, \u00e8 verosimile che Marcione fosse gi\u00e0 vescovo consacrato. Un laico non sarebbe stato in grado di disputare coi presbiteri sulle Sacre scritture come faceva lui, n\u00e9 avrebbe potuto dichiarare poco dopo il suo arrivo: \"Io divider\u00f2 la vostra Chiesa e causer\u00f2 una divisione al suo interno che durer\u00e0 per sempre\", come si dice che Marcione abbia fatto. Un laico non avrebbe potuto, inoltre, fondare un'istituzione mondiale, la cui caratteristica principale era l'episcopalismo. Un laico, se accettiamo la storia di Epifanio, non sarebbe stato espulso permanentemente dalla Chiesa, senza speranza di riconciliazione, dal proprio padre, nonostante le sue implorazioni, per un peccato di fornicazione, n\u00e9 sarebbe divenuto oggetto di scherno da parte dei concittadini pagani; inoltre un laico non sarebbe rimasto deluso per non essere stato consacrato vescovo poco dopo il suo arrivo in una citt\u00e0 la cui sede episcopale era vacante, come si dice che sia stato Marcione.\nQuesta storia sembrerebbe inverosimile, se noi ignorassimo il fatto che Marcione era un vescovo, e che, secondo Tertulliano, don\u00f2 200.000 sesterzi alla comunit\u00e0 romana subito dopo il suo arrivo. Questo straordinario dono, una somma enorme per quei giorni, pu\u00f2 essere attribuito al suo fervore per la fede, o alla speranza di ottenere qualcosa; il denaro gli fu restituito subito dopo la sua rottura con la Chiesa. Questo sarebbe naturale se il dono fosse stato fatto con una condizione tacita, che, se si fosse verificata, avrebbe richiesto la restituzione. Infine, il racconto riportato in varie opere di Tertulliano in cui si dice che Marcione, al suo arrivo a Roma, dovette rinnovare la sua professione di fede calza perfettamente con la supposizione che fosse un vescovo, ma sarebbe, come osserva G. Kr\u00fcger, una cosa inaudita nel caso di un laico.\nSi pu\u00f2 quindi dare per molto probabile che Marcione fosse un vescovo, forse un assistente o un suffraganeo di suo padre a Sinope. Essendo caduto in disgrazia presso il padre, si rec\u00f2 a Roma, dove, quale navigatore o armatore e quindi grande viaggiatore, poteva essere gi\u00e0 conosciuto e dove la sua ricchezza gli ottenne influenza e posizioni. Anche se Tertulliano suppone che sia stato ammesso in comunione con la Chiesa di Roma ed Epifanio dice che l'ammissione gli fu rifiutata, le due tesi possono essere facilmente riconciliate: basta intendere in Tertulliano la mera appartenenza o la comunione e in Epifanio l'accettazione delle sue pretese episcopali. La sua dignit\u00e0 episcopale \u00e8 stata menzionata da almeno due dei primi scrittori cristiani. Il primo, (Ottato di Milevi, IV sec.) scrive come \"da vescovo sia divenuto un apostata\" , e il secondo, (Origene Adamantio) narra di come i suoi seguaci si chiamino Marcioniti, dal nome di un vescovo, invece di essere chiamati Cristiani dal nome di Cristo.\nLa sua rottura finale con la Chiesa di Roma avvenne nell'autunno del 144. Per questo motivo i Marcioniti contavano 115 anni e 6 mesi dai tempi di Cristo all'inizio della loro setta. Sebbene Marcione sembra avesse fatto causa comune con Cerdone, lo gnostico siriano che in quel tempo si trovava a Roma, sembra improbabile che la sua dottrina derivi da quella gnostica. Ireneo riferiva (\"Adversus Haereses\", III) che in un incontro a Roma Marcione chiese a Policarpo di Smirne: \"Ci riconoscete?\" ed ebbe come risposta: \"Io riconosco te come il primogenito di Satana\". Questo incontro probabilmente avvenne nel 154. A quel tempo Marcione e le sue dottrine erano molto conosciute, per questo motivo Giustino nella sua \"Prima Apologia\" (scritta intorno al 150), descriveva l'eresia di Marcione come sparsa dappertutto. Questo periodo, dal 144 al 150, sembrava, a molti eresiologi, un tempo troppo corto per un successo cos\u00ec prodigioso, pertanto si supponeva che Marcione fosse attivo in Asia Minore ben prima della sua venuta a Roma. Clemente Alessandrino (\"Stromata\", VII, 106) lo definiva il pi\u00f9 vecchio contemporaneo di Basilide e Valentino, ma in tal caso, quando giunse a Roma, doveva essere un uomo di mezza et\u00e0 e una sua precedente opera di propaganda in Oriente non \u00e8 impossibile.\nChe la \"Cronaca di Edessa\" situi l'inizio del Marcionismo nel 138 favorisce questa possibilit\u00e0. Tertulliano, nel 207 (la data del suo \"Adversus Marcionem\", IV), riferiva che Marcione profess\u00f2 penitenza e accett\u00f2 come condizione per la sua riammissione nella Chiesa di far ritornare sulla retta via coloro che aveva traviato, ma la morte glielo imped\u00ec. La data precisa della sua morte \u00e8 ignota, ma probabilmente avvenne intorno al 160.\nLa chiesa dei marcioniti, da lui fondata, sopravvisse fino al VI secolo, soprattutto nella parte orientale dell'impero. Il suo allievo pi\u00f9 importante fu Apelle. Se tale chiesa ebbe un merito fu quello di stimolare la formazione del Canone del Nuovo Testamento.\nLa dottrina marcionita.\nMarcione non present\u00f2 particolari speculazioni su cosmogonie varie. La dottrina marcionita (della quale non possediamo documenti originali, ma che possiamo ricostruire ragionevolmente dalle opere degli eresiologi) si esplica nell'antitesi tra l'Antico e il Nuovo Testamento in una sorta di diteismo asimmetrico. Questa interpretazione dualistica probabilmente fu mutuata da Cerdone, lo gnostico siriano che in quel periodo predicava a Roma, ma Marcione non pu\u00f2 essere considerato semplicemente uno gnostico in quanto, secondo lui, la salvezza non derivava dalla gnosi, ma dalla Grazia divina. Egli voleva un Cristianesimo puro, non corrotto dall'associazione col Giudaismo. Il Cristianesimo per Marcione era la pura e semplice Nuova Alleanza.\nLe questioni astratte sull'origine del male o sull'essenza della Divinit\u00e0 lo interessavano poco, ma per lui l'Antico Testamento, con la sua rozzezza e l'implacabilit\u00e0 del suo Dio, era inconcepibile e pertanto doveva essere accantonato. L'interpretazione strettamente letterale della cosmogonia biblica e della Storia Sacra induceva Marcione a ritenere che il \u00abDio giusto\u00bb dell'Antico Testamento non potesse identificarsi con il Dio, Padre buono e misericordioso, amante delle proprie creature di cui parlano i Vangeli. L'autore di un mondo riboccante di mali e di un uomo pieno di imperfezioni non poteva essere che un dio \"minore\" e imperfetto, un demiurgo inferiore al proprio compito, il quale, per correggere in qualche modo la sua opera incompiuta, avrebbe tentato di mantenervi un certo ordine, instaurando una legge inesorabile sostenuta da sanzioni tremende e crudeli ispirate alla Legge del taglione, capaci di colpire il peccatore nella sua discendenza fino alla quarta generazione.\nLa relazione metafisica tra queste due divinit\u00e0, per\u00f2, cre\u00f2 qualche problema a Marcione, che non essendo gnostico, non sapeva nulla di emanazioni divine, eoni, syzygie, princ\u00ecpi eternamente opposti di bene e male. Marcione, inoltre, doveva tener conto anche di quei passaggi del Nuovo Testamento che si basavano sull'Antico Testamento. Egli tagli\u00f2, cos\u00ec, tutti i testi che erano contrari alle sue posizioni, creando un suo Nuovo Testamento basato su una riduzione del Vangelo secondo Luca e degli \"Apostolicon\" contenente dieci epistole di Paolo. Nel rigettare l'Ebraismo, Marcione sugger\u00ec che anche gli apostoli, pilastri della Chiesa, Pietro, Giacomo il Maggiore, e Giovanni avevano tradito la fiducia dei cristiani. Egli amava parlare di \"falsi apostoli\", e lasciava i suoi uditori a chiedersi chi fossero. Una volta che si fu liberato completamente dell'Antico Testamento, Marcione non auspic\u00f2 ulteriori cambiamenti. Egli cre\u00f2 la sua Chiesa puramente neotestamentaria, il pi\u00f9 possibile simile alla Chiesa cattolica, intessuta del suo profondo puritanesimo.\nLa prima descrizione della dottrina di Marcione risale a Giustino, che diceva: \"Con l'aiuto del diavolo Marcione ha contribuito in ogni paese alla blasfemia e al rifiuto di Dio quale Creatore del mondo\". Il Demiurgo ha quindi creato tutti gli uomini, ma scelse di eleggere gli ebrei quale suo popolo e cos\u00ec divent\u00f2 il dio degli ebrei. La prospettiva teologica di Marcione \u00e8 quindi limitata alla \"Bibbia\" e la sua lotta con la Chiesa cattolica sembra una semplice battaglia di testi: l'\"Antico Testamento\" contiene una parte di verit\u00e0, Mos\u00e8 ed i Profeti sono i messaggeri del Demiurgo, il Messia ebreo verr\u00e0 sicuramente a fondare un regno millenario per gli ebrei sulla terra, ma il messia ebreo non ha nulla a che fare con il Cristo figlio del Buon Dio Invisibile, Indescrivibile (\"\u1f00\u03cc\u03c1\u03b1\u03c4\u03bf\u03c2 \u1f00\u03ba\u03b1\u03c4\u03b1\u03bd\u03cc\u03bc\u03b1\u03c3\u03c4\u03bf\u03c2 \u1f00\u03b3\u03b1\u03b8\u1f78\u03c2 \u03b8\u03b5\u03cc\u03c2\").\nProprio grazie al Cristo, inviato per liberare l'uomo dalla tirannia del suo creatore, il Buon Dio si \u00e8 rivelato sia al Demiurgo, che ne ignorava l'esistenza, sia alle sue creature. Non si sa se Marcione ammettesse o no la Trinit\u00e0. Cristo \u00e8 davvero il Figlio di Dio, ma \u00e8 anche semplicemente \"Dio\", senza ulteriori qualifiche, infatti, il \"Vangelo di Marcione\" iniziava con le parole \"Nel quindicesimo anno dell'Imperatore Tiberio Dio discese in Cafarnao ed insegn\u00f2 agli ebrei\". Per quanto coraggiosa e capricciosa, questa manipolazione del testo evangelico, \u00e8 comunque una testimonianza che, nei circoli cristiani della prima met\u00e0 del II secolo, la Divinit\u00e0 di Cristo era un dogma centrale.\nPer Marcione, tuttavia, Cristo era il Dio Manifestato, non il Dio Incarnato. La sua Cristologia era quella Docetista, che rifiutava la storia dell'infanzia. Il Redentore di Marcione era un \"Deus ex machina\" del quale dice beffardamente Tertulliano: \"Improvvisamente un Figlio, improvvisamente Cristo!\". Questi (Cristo, che non \u00e8 il Messia atteso dagli ebrei) proclam\u00f2 la nuova legge d'amore e riscatt\u00f2 l'umanit\u00e0 dal pesante giogo del suo creatore. Marcione, per far comprendere la vita di Cristo, us\u00f2 la storia dei tre angeli che mangiarono, camminarono, e conversarono con Abramo e che tuttavia non avevano un vero corpo umano (Adv. Marc., III, ix). Per Marcione la materia e la carne non erano cattive in s\u00e9, ma solo spregevoli, una mera produzione del Demiurgo, ed era semplicemente inconcepibile che Dio li avesse fatti propri. Il seguace di Cristo che ha ricevuto il battesimo, per rendersi degno di questa redenzione, dovr\u00e0 affrancarsi al massimo dalla materia, rinunciando ai beni e ai piaceri terreni, soprattutto al matrimonio che, con la procreazione, continua l'opera del Dio cattivo.\nLa dottrina marcionita ebbe notevole diffusione e perdur\u00f2 per diversi secoli, sebbene sia andata degenerando e scindendosi in varie sette: il demiurgo o Dio cattivo si venne confondendo con il principio del male o Satana, e i due d\u00e8i, che nella dottrina originaria non erano mai entrati in aperto conflitto, si confusero con i due princ\u00ecpi opposti del bene e del male, in eterno contrasto fra loro, degli gnostici e dei manichei; anzi il marcionismo divenne uno dei principali veicoli dello gnosticismo e del manicheismo.\nL'etica di Marcione era molto severa: prevedeva una rigorosa astinenza alimentare, la proibizione del matrimonio e la preparazione costante al martirio. I nuovi convertiti, se sposati, dovevano immediatamente sciogliere il matrimonio e abbandonare il coniuge. Marcione battezzava solamente quelli che non vivevano nel matrimonio: vergini, vedove, celibi, ed eunuchi (Tert., \"Adv. Marc.\", I, XXIX); tutti gli altri rimanevano catecumeni. D'altra parte l'assenza di divisioni tra catecumeni e persone battezzate, nelle cerimonie marcionite, scandalizz\u00f2 i cristiani ortodossi dell'epoca.\nSecondo quanto riporta Epifanio i seguaci di Marcione digiunavano il sabato per spirito di opposizione al Dio ebreo che fece del sabato un giorno di festa. Il mondo materiale era disprezzato e lo Stato era considerato con indifferenza.\nLe opere.\nIl nome di Marcione appare soprattutto nella discussione di due importanti questioni: il Credo dell'Apostolo e il Canone del Nuovo Testamento. Studi approfonditi sostengono che il Simbolo degli apostoli fu redatto dalla Chiesa di Roma proprio in opposizione al Marcionismo.\nLe Antitesi.\nLa dottrina portante di Marcione era l'opposizione dell'Antico Testamento al Nuovo, e questa dottrina fu ampiamente illustrata nel suo grande lavoro (perduto), \"Antitesi\", o \"Contrasti\", in cui sosteneva che il Dio delle Scritture ebraiche non fosse la stessa persona rivelata da Ges\u00f9, dato che era inflessibile nella sua dispotica giustizia e che puniva le creature peccatrici mediante una guerra di sterminio condotta dal suo popolo, gli Ebrei. Ges\u00f9 aveva invece rivelato, alla sua venuta, il vero Dio, il buon Padre che perdona, ama e salva anche a costo di soffrire egli stesso per tutti.\nSolo dopo la comparsa degli scritti di Marcione nel mondo paleocristiano si sentir\u00e0 la necessit\u00e0 di un \"canone\" di testi cristiani, che verr\u00e0 chiuso in modo definitivo solo nel IV secolo.\nSecondo John Knox all'origine dei vangeli di Luca e di Marcione potrebbe trovarsi un testo \"pi\u00f9 ampio rispetto alla versione di Marcione e pi\u00f9 breve di quella di Luca, da cui sono derivati entrambi\".\nCanone marcionita.\nTenendo conto delle numerosissime confutazioni di Marcione, e in particolare quella di Epifanio di Salamina, si pu\u00f2 tentare una ricostruzione del Canone di Marcione.\nIl Vangelo di Marcione \u00e8 una parte di quello di Luca, al quale nulla viene aggiunto. Le principali omissioni individuate sono le seguenti:\nCome si vede si tratta di testi che connettono Ges\u00f9 alla tradizione ed alla storia ebraica e che danno senso politico alla sua azione.\nLe \"Lettere di Paolo\", che Marcione chiam\u00f2 \"Apostolikon\", sulla base delle informazioni fornite da Tertulliano, e sostanzialmente confermate da Epifanio erano le seguenti:\nI Padri della Chiesa (Giustino, Ireneo di Lione, Epifanio di Salamina) concordano con la tesi di Tertulliano che Marcione avesse modificato il testo di Luca per adattarlo alle sue tesi. Gli studiosi moderni tendono invece ad ipotizzare una fonte comune perduta (Ferdinand Christian Baur) oppure che il Vangelo di Marcione sia una versione pi\u00f9 antica (Albrecht Ritschl) e che sia stato esteso per ridurre le differenze nella predicazione di Pietro e Paolo, coerentemente con il contenuto degli \"Atti degli Apostoli\" attribuiti allo stesso Luca.\nGilles Quispel scrive a proposito del testo di Marcione:\nConfutazioni di Marcione.\nMarcione \u00e8 conosciuto esclusivamente attraverso le numerose confutazioni delle sue tesi che vanno dal II al V secolo. Si ha notizia anche di varie confutazioni andate perdute. In ordine cronologico le principali sono le seguenti:\nBibliografia.\nLe fonti primarie e secondarie sono riportate in ordine strettamente cronologico in quanto gli studi recenti hanno rivisto profondamente le tesi di quelli pi\u00f9 datati:"}
{"id": "344117", "revid": "53508", "url": "https://it.wikipedia.org/wiki?curid=344117", "title": "Lanzerotto Malocello", "text": "Biografia.\n\u00c8 considerato lo scopritore delle isole Canarie. Da lui prende il nome l'isola di Lanzarote.\nSembra che Malocello fosse in viaggio alla ricerca di Ugolino e Vadino Vivaldi, che nel 1291 erano partiti per un viaggio attorno all'Africa diretti alle Indie e dovevano essere transitati dalle isole (anche se non \u00e8 chiaro se e in che modo avessero informato i compatrioti della scoperta). Malocello giunse sull'isola che da lui prese il nome nel 1312, e vi rimase per almeno un ventennio, prima di esserne scacciato da una rivolta dei Guanci. Si hanno poche informazioni su questa rivolta, ma il suo soggiorno sull'isola \u00e8 attestato da varie fonti, tra cui le cronache della conquista delle isole ad opera del normanno Jean de B\u00e9thencourt quasi un secolo dopo. Vi si riferisce infatti che nell'isola Lanzarire nei pressi della localit\u00e0 di Teguise, sulla Monta\u00f1a de Guanapay era stato ritrovato un fortino da lui costruito.\nAl momento dell'arrivo di Malocello, l'isola era governata da un re di nome \"Zonzamas\" con la consorte \"Fayna\". Essi ebbero due figli, \"Tiguafaya\" (erede al trono, che venne deportato nel 1393 insieme alla moglie e ad altri indigeni), e \"Guanarame\", che succedette loro sul trono. La storia vuole che il nobile biscaglino Martin Ruiz de Avenda\u00f1o, sbarcato sull'isola nel 1377, abbia concepito, con la regina Fayna una figlia illegittima \"Ico\", che in seguito spos\u00f2 Guanarame ed ebbe un figlio, \"Guardaf\u00eda\" (ribattezzato Luis de Guardaf\u00eda). Guardafia fu il sovrano che vide l'arrivo della spedizione di Jean de B\u00e9thencourt nel 1402. Sua figlia si chiam\u00f2 \"Teguise\" e lasci\u00f2 il nome alla cittadina odierna. Essa spos\u00f2 in seguito il nipote di Jean de B\u00e9thencourt, Maciot de B\u00e9thencourt. Lanzarotto Malocello fu dunque lo scopritore delle Isole Canarie per\u00f2 non le conquist\u00f2, cosa che invece fece Jean de Bethencourt anni dopo.\nIl portolano di Angelino Dulcert (1339) fu il primo a registrare l'isola col nome di \"Insula de Lanzarotus Marocelus\"; il suo nome indigeno era \"Tite-Roy-Gatra\". \nPer celebrare il VII centenario della scoperta di Lanzarote e delle Isole Canarie da parte del navigatore italiano Lanzarotto Malocello, avvenuta nel 1312, si sono costituiti due Comitati promotori, uno in Spagna e l'altro in Italia. Il Comitato promotore italiano, presieduto dall'Avv. Alfonso Licata, ha istituito un Comitato Scientifico per lo studio della vita e delle scoperte di Lanzarotto Malocello ed ha realizzato una serie di iniziative pubbliche a scopo divulgativo con il patrocinio morale della Presidenza del Consiglio dei Ministri, dei Ministeri dei Beni ed Attivit\u00e0 Culturali, dell'Istruzione, Universit\u00e0 e Ricerca, della Difesa, degli Affari Esteri e del Turismo nonch\u00e9 di alcuni Enti pubblici che ne sono diventati membri quali il Comune di Varazze (che ha dato i natali al navigatore), la Lega Navale Italiana, la Societ\u00e0 Geografica italiana, la Commissione Italiana di Storia Militare, l'Associazione Nazionale Marinai d'Italia e il Distretto 108/L del Lions Club International. Per commemorare l'avvenimento \u00e8 stata coniata una medaglia celebrativa ufficiale realizzata dalla Scuola dell'Arte della Medaglia dell'Istituto Poligrafico e Zecca dello Stato e pubblicato il libro di Alfonso Licata \"Lanzarotto Malocello, dall'Italia alle Canarie\" a cura della CISM-ministero Difesa. La Giunta di Roma Capitale, nel 2012, ad istanza del Comitato promotore, in occasione della ricorrenza del VII centenario, ha dedicato un Parco verde pubblico attrezzato all'insigne navigatore nel quartiere Ostiense. Analogamente la citt\u00e0 di Savona, a sua volta, sempre su richiesta del Comitato Promotore, nel 2013 ha accolto l'istanza di dedicare a Lanzarotto Malocello un'Area verde attrezzata a parco giochi nella zona del Porto."}
{"id": "344120", "revid": "34928", "url": "https://it.wikipedia.org/wiki?curid=344120", "title": "Lancelotto Malocello", "text": ""}
{"id": "344122", "revid": "34928", "url": "https://it.wikipedia.org/wiki?curid=344122", "title": "Lancellotto Malocello", "text": ""}
{"id": "344125", "revid": "287204", "url": "https://it.wikipedia.org/wiki?curid=344125", "title": "Badminton ai Giochi della XXVIII Olimpiade", "text": "Le gare di badminton alle olimpiadi estive del 2004 si sono svolte dal 19 agosto al 21 agosto ad Atene."}
{"id": "344126", "revid": "647919", "url": "https://it.wikipedia.org/wiki?curid=344126", "title": "Sisma del 1908", "text": ""}
{"id": "344128", "revid": "583609", "url": "https://it.wikipedia.org/wiki?curid=344128", "title": "Maggie Smith", "text": "Tra le pi\u00f9 apprezzate attrici cinematografiche britanniche, nel 1970 ha vinto l'Oscar alla miglior attrice per la sua interpretazione ne \"La strana voglia di Jean\", mentre nel 1979 ha vinto l'Oscar alla miglior attrice non protagonista per \"California Suite\". Insieme a Helen Hayes, Ingrid Bergman, Meryl Streep, Jessica Lange, Cate Blanchett e Ren\u00e9e Zellweger \u00e8 una delle poche attrici ad avere conquistato il Premio Oscar sia come migliore attrice protagonista sia come non protagonista.\nI suoi altri ruoli per cui \u00e8 stata candidata agli Oscar sono nei film \"Otello\" (1965), \"In viaggio con la zia\" (1972), \"Camera con vista\" (1986) e \"Gosford Park\" (2001). Negli anni '90, ha interpretato l'anziana Wendy Darling in \"Hook - Capitan Uncino\" (1991) di Steven Spielberg e Lady Hester Random in \"Un t\u00e8 con Mussolini\" (1999) di Franco Zeffirelli. Negli ultimi anni, la Smith ha continuato ad ottenere successo di pubblico per la sua interpretazione di Minerva McGranitt nella saga cinematografica di \"Harry Potter\" (2001-2011) e di Violet Crawley, la Contessa Madre di Grantham nella serie TV \"Downton Abbey\" (2010-2016), per le quali ha ottenuto il plauso della critica e numerosi riconoscimenti. Tra gli altri, si \u00e8 aggiudicata tre Golden Globe, cinque Premi BAFTA, cinque Screen Actors Guild Awards, quattro Emmy Awards e un Tony Award per il suo lungo impegno in campo teatrale.\nBiografia e carriera.\nMaggie Smith nasce a Ilford (Essex) nel 1934 da Nathaniel Smith e Margaret Hutton Little. Ha due fratelli pi\u00f9 grandi, i gemelli Alistair e Ian. Figlia di un professore di patologia all'Universit\u00e0 di Oxford, dopo aver frequentato la \"Oxford School for Girl\", studia recitazione alla \"Oxford Playhouse School\". Nel 1959 entra a far parte della pi\u00f9 prestigiosa compagnia inglese, quella dell'Old Vic (di cui sar\u00e0 membro fino al 1963, anno dello scioglimento della compagnia), e negli anni seguenti si distinguer\u00e0 come superba interprete di opere classiche e contemporanee.\nGli inizi.\nComincia la sua carriera ancora molto giovane a teatro, sui palcoscenici inglesi dell'\"Oxford Playhouse Theatre\", facendosi in breve un buon nome come interprete shakespeariana. Trasferitasi in America, oltre a continuare la sua attivit\u00e0 sul palcoscenico, si dedica con grande passione al cinema.\nIl suo debutto come attrice televisiva avviene nel 1955 in uno show della BBC. Dopo alcune parti di poca importanza, nel 1958 ottiene il primo ruolo da protagonista nel film \"Senza domani\" di Seth Holt, che le vale la candidatura ai BAFTA Awards come miglior attrice debuttante. Da l\u00ec in poi il cinema le offre parti sempre pi\u00f9 importanti in celebri film. Nei primi anni sessanta interpreta ruoli secondari, ma incisivi, in \"I cinque ladri d'oro\" (1962) di Michael Truman, \"International Hotel\" (1963) di Anthony Asquith, accanto a Elizabeth Taylor e Richard Burton, e \"Il magnifico irlandese\" (1965) di Jack Cardiff, ove affianca Rod Taylor e grazie al quale ottiene la seconda candidatura ai BAFTA.\nMa il ruolo che la consacra definitivamente icona del cinema \u00e8 quello di Desdemona in \"Otello\" (1965), film di grande successo dove affianca Laurence Olivier. Acclamata dalla critica, ottiene la candidatura ai Golden Globe come miglior attrice e la prima delle sue tante candidature all'Oscar come miglior attrice non protagonista.\nI due premi Oscar.\nDopo avere interpretato un'infermiera apparentemente ingenua, ma in realt\u00e0 molto astuta, in \"Masquerade\" (1967) di Joseph L. Mankiewicz, accanto a Rex Harrison, Susan Hayward e Capucine, nel 1968 interpreta \"Milioni che scottano\" di Eric Till, accanto a Peter Ustinov, e nel 1969 \u00e8 la protagonista assoluta in \"La strana voglia di Jean\" di Ronald Neame, nei panni dell'anticonformista professoressa Jean Brodie. Per la sua intensa interpretazione, la Smith ottiene la candidatura ai Golden Globe, le viene assegnato il BAFTA Awards e vince il primo Oscar come miglior attrice protagonista nel 1970.\nLa sua classe e le sue capacit\u00e0 di interprete vengono sempre pi\u00f9 richieste da registi come George Cukor, che la vuole per \"In viaggio con la zia\" (1972), che le vale la candidatura sia ai Golden Globe sia agli Oscar come miglior attrice protagonista. Seguono poi \"Invito a cena con delitto\" (1976) di Robert Moore, con tra gli altri Peter Falk, e il giallo \"Assassinio sul Nilo\" (1978), diretto da John Guillermin e tratto da un romanzo di Agatha Christie, in cui recita accanto a Peter Ustinov, Bette Davis, David Niven, Mia Farrow, Olivia Hussey e Angela Lansbury.\nNello stesso anno viene scelta per \"California Suite\" di Herbert Ross, commedia brillante suddivisa in vari capitoli. La Smith interpreta un'attrice nevrotica e lunatica - affiancata da Michael Caine - ruolo per cui si aggiudica il suo secondo Oscar come miglior attrice non protagonista nel 1979. Riceve inoltre il primo Golden Globe e un'ennesima candidatura ai BAFTA.\nAnni ottanta e novanta.\nDurante gli anni ottanta interpreta \"Scontro di titani\" (1981) di Desmond Davis, \"Quartet\" (1981) di James Ivory, \"Delitto sotto il sole\" (1982) di Guy Hamilton, tratto da un romanzo di Agatha Christie, \"Profumo di mare\" (1983) di Bryan Forbes, con David Niven e Art Carney, \"Pranzo reale\" (1984) di Malcolm Mowbray, in cui offre una interpretazione particolarmente ironica, e \"Camera con vista\" (1985) diretta da James Ivory, in cui interpreta Charlotte, dama di compagnia di Helena Bonham Carter, ruolo che le fa guadagnare un'altra candidatura all'Oscar e il secondo Golden Globe come miglior attrice. Il decennio si chiude con \"La segreta passione di Judith Hearne\" (1987) di Jack Clayton (che l'aveva gi\u00e0 diretta nel 1964 in \"Frenesia del piacere\"), affiancata da Bob Hoskins, per cui riceve il BAFTA alla miglior attrice.\nNel 1990 vince il Tony Award come miglior attrice per lo spettacolo teatrale \"Lettice and Lovage\". Nel 1991 Steven Spielberg le affida il ruolo di Wendy Darling nel film \"Hook - Capitan Uncino\", affiancata da Dustin Hoffman, Robin Williams, Julia Roberts, Bob Hoskins.\nMa \u00e8 soprattutto da ricordare la sua presenza nel celebre film \"Sister Act - Una svitata in abito da suora\" (1992) e nel sequel \"Sister Act 2 - Pi\u00f9 svitata che mai\" (1993), in entrambi i quali interpreta la Madre Superiora del Convento, a fianco di Whoopi Goldberg nei panni di una scatenata (e improvvisata) suora.\nInterpreta poi famosi film come \"Riccardo III\" (1995), \"Il club delle prime mogli\" (1996), \"Washington Square - L'ereditiera\" (1997), \"Amori e ripicche\" (1998) e chiude il fortunato decennio diretta da Franco Zeffirelli in \"Un t\u00e8 con Mussolini\" (1999), a fianco di Cher e di Judi Dench. Grazie a questo film vince il suo settimo BAFTA Award.\nAnni duemila.\nNel 2002 \u00e8 ancora candidata agli Oscar per \"Gosford Park\" (2001) di Robert Altman.\nNel nuovo millennio si fa apprezzare dalle nuove generazioni grazie all'interpretazione della professoressa Minerva McGranitt nella fortunata serie \"Harry Potter\", in cui appare per la prima volta in \"Harry Potter e la pietra filosofale\" (2001), seguito da \"Harry Potter e la camera dei segreti\" (2002), \"Harry Potter e il prigioniero di Azkaban\" (2004), \"Harry Potter e il calice di fuoco\" (2005), \"Harry Potter e l'Ordine della Fenice\" (2007), e \"Harry Potter e il principe mezzosangue\" (2009), che riesce a completare malgrado sia colpita da un cancro al seno. Riprende il ruolo nel conclusivo \"Harry Potter e i Doni della Morte - Parte 2\" (2011). Il pubblico giovane la apprezza nei panni della severa ma buona professoressa e riceve ottime recensioni anche dalla critica.\nOltre alla saga di \"Harry Potter\" negli ultimi anni interpreta svariati film come \"La mia casa in Umbria\" (2003), che le fa guadagnare il suo primo Emmy Award come miglior attrice. Nel 2007 prende parte al film \"Becoming Jane\" e nel 2010 recita con Emma Thompson in \"Tata Matilda e il grande botto\".\nAnni duemiladieci.\nDal 2011 fa parte del cast della serie televisiva \"Downton Abbey\" nel ruolo di Violet, Contessa Madre di Grantham. Grazie a questa interpretazione riceve due premi Emmy, nel 2011 e 2012, rispettivamente come \"migliore attrice non protagonista in una miniserie\" e \"migliore attrice non protagonista\" in una serie drammatica. Ottiene inoltre una candidatura al Golden Globe 2012, vince il premio nel 2013, e una candidatura al BAFTA come miglior attrice non protagonista nel 2012. La serie conquista un grande successo, registrando ascolti altissimi in tutto il mondo.\nSempre nel 2011 presta la voce al personaggio di Lady Bluebury nel film d'animazione \"Gnomeo e Giulietta\". Nel 2012 interpreta i film \"Marigold Hotel\" e \"Quartet\", diretto da Dustin Hoffman, che le vale la candidatura ai Golden Globe quale miglior attrice in una commedia musicale. Nel 2015 prende parte al film \"The Lady in the Van\" di Nicholas Hytner, per il quale ottiene la candidatura al Golden Globe come miglior attrice in una commedia musicale e la nomination ai BAFTA come miglior attrice.\nNell'aprile del 2019, dopo dodici anni di assenza dalle scene, torna a recitare a teatro nella pi\u00e8ce di Christopher Hampton \"A German Life\", in scena al Bridge Theatre di Londra, in cui interpreta la segretaria di Joseph Goebbels, Brunhilde Pomsel. Sempre nel 2019 reinterpreta la contessa madre Violet nel film \"Downton Abbey\", sequel dell'omonima serie televisiva.\nVita privata.\nMaggie Smith \u00e8 stata sposata due volte: la prima nel 1967 con l'attore Robert Stephens, dal quale ha avuto due figli, Chris Larkin e Toby Stephens; entrambi hanno intrapreso la carriera di attori. Nel 1975 divorzia da Stephens e nello stesso anno si risposa con il drammaturgo Beverley Cross, morto nel 1998.\nNel marzo 2008 all'attrice venne diagnosticato un tumore al seno, ma lei insistette per continuare a girare le sue scene in \"Harry Potter e il principe mezzosangue\". Viene data successivamente la notizia della sua completa guarigione dalla malattia.\nRiconoscimenti.\nEmmy Award\nBAFTA Award\nTony Award\nSaturn Award\nScreen Actors Guild Award\nAmerican Comedy Award\nCandidature:\nDoppiatrici italiane.\nNelle versioni in italiano dei suoi film, Maggie Smith \u00e8 stata doppiata da:\nDa doppiatrice \u00e8 sostituita da:"}
{"id": "344130", "revid": "8660", "url": "https://it.wikipedia.org/wiki?curid=344130", "title": "Stadio Santa Maria Goretti", "text": "Lo stadio Santa Maria Goretti \u00e8 un impianto sportivo di Catania.\nCasa dello Sporting Club Zagara 1 Rugby per quasi trent'anni e principalmente dedicato alle discipline del rugby e del football americano, attualmente ospita le gare interne dell'Amatori Catania Rugby e degli Elephants Catania.\nLo stadio ha una capienza di circa posti a sedere, la maggior parte dei quali nella tribuna coperta. Il terreno di gioco \u00e8 in erba naturale.\nStoria.\nNegli anni 1970 e novanta ospita sporadicamente alcuni incontri e \"test match\" internazionali della Nazionale italiana di rugby e della Nazionale A, la seconda selezione nazionale.\nIl 2 aprile 1977 venne giocato l'incontro con la di Coppa FIRA; l'Italia si impose per 29-3.\nIl 1\u00ba ottobre 1994 la partita contro valida per la qualificazione alla Coppa del Mondo 1995 e terminata 24-6 per gli azzurri grazie ai calci piazzati di Diego Dom\u00ednguez.\nNegli anni successivi, fu la sede di due incontri \"no cap\" tra , e , di fatto \"Wallabies\" e \"All Balcks\" in tour in Europa nel mese di ottobre. I match terminarono rispettivamente coi punteggi di 21-51 e 19-55.\nIl 18 luglio 1998 vi si gioc\u00f2 il Super Bowl Italiano XVIII, vinto dai Lions Bergamo sui Frogs Legnano per 29 a 28.\nDal 1978 al 2006, \u00e8 stata la sede degli incontri casalinghi dello Sporting Club Zagara 1 Rugby, squadra catanese che milit\u00f2 in serie A2 negli anni novanta.\nPi\u00f9 recentemente, \u00e8 divenuto il terreno di gioco dell' e degli Elephants Catania, rispettivamente le principali realt\u00e0 cittadine di rugby e football americano.\nNel 2014 \u00e8 stato intitolato a uno dei pionieri del rugby catanese, Benito Paolone: fondatore, allenatore e dirigente del club Amatori Catania.\nDagli anni duemiladieci l'impianto versa in una parziale condizione di degrado ed abbandono, nonostante le societ\u00e0 continuino ad affittare il campo al Comune di Catania per disputare le gare interne dei rispettivi impegni sportivi."}
{"id": "344131", "revid": "15756", "url": "https://it.wikipedia.org/wiki?curid=344131", "title": "Cattolica dei Greci", "text": "La chiesa della Cattolica \"dei Greci\", o \"Santa Maria della Cattolica \"dei Greci\"\", rappresenta l'istituzione cristiana pi\u00f9 antica nella citt\u00e0 Reggio Calabria. Essa sorge tra via Giudecca e via Aschenez, entrambe vie che testimoniano la presenza di una nutrita comunit\u00e0 ebraica nel capoluogo calabrese.\nStoria.\nDurante il periodo bizantino, la chiesa di Santa Maria della Cattolica rappresent\u00f2 il principale luogo di culto cristiano della citt\u00e0.\nCon l'avvento dei Normanni la chiesa perse importanza a causa della latinizzazione del rito, che a Reggio fu introdotto durante il medioevo pi\u00f9 che in epoca romana. Il rito greco-bizantino continu\u00f2 ad essere praticato solo per qualche tempo, per poi non trovar pi\u00f9 traccia in epoca moderna (fine del XVI secolo).\nDal 1818, il protopapa che celebra la funzione religiosa non \u00e8 pi\u00f9 indipendente dal vescovado.\nLa cattedrale bizantina.\nLe origini della Cattolica sono legate al culto cristiano bizantino: la chiesa infatti \u00e8 stata per secoli la cattedrale della citt\u00e0 e poi - con l'avvento del rito latino - la concattedrale di rito greco.\nIn origine il tempio fu edificato nei pressi dell'odierna Piazza Italia, tra il Teatro Cilea e palazzo Melissari-Musitano\".\" A memoria di ci\u00f2, rimane oggi proprio in quel punto la via Cattolica dei Greci. Durante il corso della sua storia, la chiesa attravers\u00f2 varie vicende, ultima delle quali il distruttivo terremoto del 1783.\nIl nuovo stile neoclassico.\nDistrutta dal terremoto, la Cattolica venne riedificata nel 1876 sull'attuale sito, leggermente pi\u00f9 a est dal luogo originario, questa volta in stile neoclassico e su progetto dell'architetto Antonino Pugliese.\nDanneggiata dal successivo sisma del 1908, fu restaurata nel 1954 per poi riaprire al culto il 25 marzo 1957.\nI protopapi.\nDopo il nome semi-leggendario del primo protopapa della chiesa di Reggio, Pietro del XII secolo, si conoscono i nomi dei seguenti protopapi, a partire dal XV secolo fino ad oggi:\nIn epoca recente, protopapi sono stati:\nDescrizione.\nLa tipologia dell'edificio \u00e8 oggi a croce latina a tre navate, delle quali la centrale termina con abside semicircolare e all'altezza del transetto c'\u00e8 una cupola illuminata al centro, riccamente decorata con stucchi e cornici ovali, che racchiudono volti di santi. All'interno sono leggibili le due fasi costruttive della chiesa, ovvero la parte inferiore della navata centrale e il presbiterio attraverso la ricca cornice che scorre per tutto il perimetro. Il prospetto principale conserva elementi compositivi neoclassici come l'uso dell'ordine gigante attraverso le quattro colonne con capitelli compositi e basi su zoccolo continuo, sormontati da alta trabeazione, timpano sul quale \u00e8 collocata una croce in ferro battuto e a completamento ci sono due torri campanarie.\nSotto il frontone un'iscrizione in greco recita:\nAll'interno, infine, \u00e8 degno di nota il sigillo della corona di spine di cristo.\nIl portale bronzeo.\nDi notevole importanza \u00e8 il \"portale in bronzo dorato\", opera dello scultore reggino Giuseppe Niglia, diviso in due ante alte 6 metri. Lo stile del portale \u00e8 in stile eclettico, tipico di molte opere eseguite in citt\u00e0, fondendo il gusto mediterraneo e quello nord-europeo.\nLe due ante del \"portale\", unite ma non divise dal battente, formano una sequenza che si sviluppa in un unico scenario:\nSul portale sono rappresentate in maniera simbolica con otto formelle:\nCollegamenti esterni.\nIl sito ufficiale della Parrocchia di Santa Maria della Cattolica dei Greci."}
{"id": "344142", "revid": "834", "url": "https://it.wikipedia.org/wiki?curid=344142", "title": "Agente 007 - Licenza di Uccidere", "text": ""}
{"id": "344143", "revid": "123130347", "url": "https://it.wikipedia.org/wiki?curid=344143", "title": "Gomma di guar", "text": "La gomma di guar \u00e8 un prodotto che pu\u00f2 formare un idrocolloide. Viene ricavata dalla macinazione dell'endosperma dei semi del guar \"Cyamopsis tetragonoloba\", una pianta erbacea delle leguminose tipica dell'India e del Pakistan, i cui semi sono utilizzati localmente per scopi alimentari da secoli. \nDescrizione.\nIl principale costituente \u00e8 un galattomannano, un trisaccaride formato da unit\u00e0 di mannosio e galattosio, specificamente polimerizzato a formare catene \u03b1-D-mannopiranosil unite con un legame glicosidico \u03b2-D-(1-4) e di peso molecolare intorno ai 200\u00a0000-300\u00a0000 dalton, a costituire una catena lineare 1-4 con brevi rami laterali 1-6 di galattosio. \nLa sua particolare alta viscosit\u00e0 e la sua forma di sospensione colloidale, oltre ai ben noti effetti addensanti sugli alimenti, modula l'assorbimento e la digestione umana di lipidi e proteine. Viene utilizzata anche in forma parzialmente idrolizzata (PHGG) come sorgente di fibra alimentare. La composizione non \u00e8 univoca, ma la maggior parte della gomma \u00e8 costituita da polimeri con un rapporto 2:1 mannosio-galattosio.\n\u00c8 classificata con la sigla alimentare \"E412\". \nTrova largo e svariato impiego nell'industria alimentare. Viene utilizzata soprattutto come addensante in salse, condimenti, gelati, alimenti per animali, carni conservate, prodotti dietetici e bevande.\nLa gomma di guar \u00e8 anche detta \"guarano\" o abbreviata spesso con la sigla \"GG\".\nContaminazioni alimentari.\nNel luglio 2007 \u00e8 stata segnalata dalla Commissione europea per la sicurezza alimentare una contaminazione da diossina clorofenoli e furani nella gomma di guar distribuita in Europa dalla societ\u00e0 svizzera Unipektin, che la importava dalla societ\u00e0 indiana Indian Glycols. La contaminazione \u00e8 stata scoperta in uno stabilimento rumeno della Danone. Dai controlli effettuati dalla societ\u00e0 svizzera pare che la contaminazione fosse sistematica e si suppone che le tracce di diossina fossero presenti da vari anni.\nSembra che la contaminazione fosse dovuta a un trattamento massiccio delle culture di guar con anticrittogamici a base di policlorofenoli, ma che la gomma di guar sia stata addizionata nei prodotti finiti a un dosaggio talmente basso che analiticamente avrebbe dato come risultato finale sia per la diossina sia per i pentaclorofenoli un valore praticamente non rilevabile."}
{"id": "344150", "revid": "1011555", "url": "https://it.wikipedia.org/wiki?curid=344150", "title": "Triangolo nero", "text": "Il triangolo nero era il simbolo di stoffa affibbiato sulla divisa degli internati nei campi di concentramento nazisti classificati come \"asociali\".\nUtilizzo nei lager nazisti.\nIl triangolo nero era assegnato nei lager nazisti agli individui classificati come \"asociali\", cio\u00e8 a quelli ritenuti una minaccia ai valori ideologici delle famiglie del Terzo Reich.\nLa maggioranza di questi prigionieri erano malati mentali, senzatetto, alcolisti, coloro che erano ritenuti \"fannulloni\", prostitute. \nCon il triangolo nero, e una lettera \"Z\", erano classificati anche i Rom e Sinti, ai quali, per\u00f2, nei lager era talora affibbiato un triangolo marrone.\nI triangoli neri erano solitamente attribuiti agli appartenenti alle classi inferiori.\nControversie sull'uso del simbolo.\nNei meticolosi registri dei nazisti non vi \u00e8 traccia documentata del fatto che il triangolo nero sia mai stato imposto su donne lesbiche o che gruppi di lesbiche siano mai stati confinati in campi di concentramento. \u00c8 stato comunque considerato che, nell'ottica nazista - che credeva fortemente nel ruolo tradizionale delle donne - le lesbiche e altre donne con un comportamento sessualmente anticonvenzionale potevano logicamente essere considerate asociali.\nL'archivio del \"memorial\" di Ravensbr\u00fcck ha posto in evidenza il caso di quattro donne che furono segnalate con un ulteriore \"marchio\" di lesbica: due di esse furono perseguite per motivi politici mentre le altre due per il fatto di essere ebree. Ad una delle internate ebree fu dato un triangolo nero per aver avuto rapporti sessuali con persone non ebraiche.\n\u00c8 possibile che la testimonianza che il triangolo nero venisse assegnato alle lesbiche sia stata data per la prima volta in \"Playing for Time\" (\"Sursis pour l'orchestre\"), una memoria sull'Olocausto della francese Fania F\u00e9nelon. Questa memoria include temi lesbici e descrive una sera di festa nelle baracche degli asociali come \u201cla festa da ballo dei triangoli neri\u201d (invece, sicuramente, gli uomini con \"sessualit\u00e0 devianti\" venivano indicati con il triangolo rosa, perseguiti in base al \"paragrafo_175\", che non faceva riferimento alle donne)."}
{"id": "344158", "revid": "2213734", "url": "https://it.wikipedia.org/wiki?curid=344158", "title": "Fiat G.50", "text": "Il Fiat G.50 \"Freccia\" fu un aereo da caccia, monomotore monoplano monoposto ad ala bassa sviluppato dall'azienda italiana Fiat Aviazione negli anni trenta e prodotto sia dalla stessa che dalla sua controllata Costruzioni Meccaniche Aeronautiche S.A. (CMASA).\nPrimo monoplano monoposto da caccia italiano interamente metallico, con carrello retrattile e abitacolo chiuso, vol\u00f2 per la prima volta nel febbraio 1937 e l'anno dopo entr\u00f2 in servizio nella Regia Aeronautica. Fu impiegato dall'Aviazione Legionaria durante la guerra civile spagnola. Seppure poco potente e poco armato, era estremamente maneggevole, una caratteristica comune ai caccia italiani del tempo. Trov\u00f2 impiego anche all'estero, nella forza aerea croata. 35 esemplari vennero ceduti alla Finlandia, dove, sotto le insegne della Suomen ilmavoimat, la forza aerea finlandese, il monoplano della Fiat ottenne i maggiori successi (99 vittorie aeree confermate) con un rateo vittorie/perdite di 33 a 1.\nStoria del progetto.\nProgettato dall'ingegner Giuseppe Gabrielli a partire dall'aprile 1935. Il progetto di massima venne completato nel settembre dello stesso anno, ma venne sottoposto a radicali modifiche per meglio venire incontro alle richieste della Regia Aeronautica.\nLe specifiche iniziali prevedevano infatti anche l'impiego come assaltatore; per questo era prevista una stiva bombe interna, e un armamento di lancio particolarmente pesante comprendente armi da 20\u00a0mm; quando successivamente il concorso si orient\u00f2 verso un caccia puro il progettista si trov\u00f2 all'alternativa tra riprogettare tutto o adattare l'esistente accettando delle penalizzazioni in tema di peso e aerodinamica. Fu scelta quest'ultima strada, per motivi di tempo.\nIl primo prototipo, l'MM.334, venne realizzato dalla CMASA e vol\u00f2 per la prima volta il 26 febbraio 1937, ai comandi del pilota collaudatore Giovanni De Briganti, diventando il primo dei caccia monoplani del concorso indetto nel 1936 per l'ammodernamento della linea di volo nell'ambito del Progetto R.\nMonoplano con ala bassa a sbalzo, con le sole superfici di governo rivestite in tela. \"Era caratterizzato da una robusta struttura completamente metallica, e fu il nostro primo caccia a carrello retrattile\" (Giorgio Bignozzi, \"Aerei d'Italia\" Milano Edizioni E.C.A. 2000). In particolare, le gambe anteriori del carrello erano retrattili verso l'interno mentre aveva il ruotino di coda fisso. Particolarmente maneggevole per essere un monoplano, il G.50 aveva una velocit\u00e0 superiore al biplano Fiat C.R.42 di soli , e gli era pari per armamento. Forse la migliore caratteristica del progetto era l'eccezionale robustezza della cellula, che ne favor\u00ec l'impiego come assaltatore quando, durante la seconda guerra mondiale, venne surclassato come caccia. Motorizzato con l'affidabile motore radiale Fiat A.74 RC.38 capace di una Potenza nominale di 840 CV (618 kW), costruzione su licenza dello statunitense Pratt &amp; Whitney R-1830-64 di analoga potenza, condivideva questo propulsore con molti progetti coevi, fra cui appunto l'M.C.200, il C.R.42 ed altri velivoli.\nSubito emerse la tendenza del velivolo all'autorotazione, problema che lo accomunava al M.C.200, e che non venne risolto nemmeno nei primi esemplari di serie.\n\"Il Fiat G.50 - ricorda Luigi Gorrini, uno dei grandi assi della Regia Aeronautica, con 19 abbattimenti, in un'intervista con il giornalista Andrea Benzi - era un monoplano, molto \"da naso\". Ha fatto molte vittime e quando \u00e8 uscito era gi\u00e0 abbondantemente superato. Una macchina strana, dovevi stare molto attento in fase di decollo e di atterraggio\".\nTra i caccia destinati al concorso, M.C.200, Caproni Vizzola F.5, Reggiane Re.2000, IMAM Ro.51 e AUT 18 (quest'ultimo presentato con ritardo), il G.50 non era tra i progetti pi\u00f9 validi, e forse, dopo il Ro.51, che presentava ancora un carrello fisso, era il pi\u00f9 superato. Ma considerazioni che esulavano dalla reale validit\u00e0 dei progetti (i confronti e le valutazioni dei collaudatori avevano un valore puramente indicativo per il Ministero dell'aeronautica) e da una razionale pianificazione della costruzione di aerei militari fecero s\u00ec che lo stato maggiore dell'Regia Aeronautica non scartasse il G.50. Cos\u00ec, se il vincitore del concorso risult\u00f2 essere il Macchi M.C.200 (con l'esclusione dell Re.2000 che se pur avanzato ebbe problemi al motore che non furono mai risolti, e degli altri progetti \"minori\"), anche la Fiat ebbe il suo ordinativo per il G.50, caratterizzato da certa rapidit\u00e0 di realizzazione, superiore a quella del caccia Macchi (ma comunque inferiore a quella del Reggiane).\nI due prototipi e i primi 45 velivoli di serie avevano un abitacolo chiuso, con struttura anticappottamento, come da specifica ministeriale. Questa soluzione, comune anche al caccia Macchi, venne abbandonata per le difficolt\u00e0 incontrate, in fase di sperimentazione, nell'apertura del tettuccio in volo una volta superata una certa velocit\u00e0, con conseguente pericolo in caso di necessit\u00e0 di abbandonare l'aereo. Anzich\u00e9 trovare una soluzione tecnica al problema fu preferito rimuovere il tettuccio chiuso dai due caccia, sostituendolo in alcune versioni con pannelli laterali trasparenti. La cordiale insofferenza del pilota italiano all'abitacolo chiuso influenz\u00f2 solo in minima parte una scelta derivata pi\u00f9 dal difetto originale del progetto.\nA partire dal 46\u00ba esemplare venne quindi introdotto l'abitacolo aperto, inoltre furono adottati ipersostentatori modificati, impennaggi verticali ridisegnati. Di questa prima versione ne vennero realizzati 206 esemplari costruiti dalla CMASA e 6 dalla Fiat.\nAll'inizio del 1938, la Regia Aeronautica chiese alla Fiat la realizzazione di un modello biposto da addestramento, per facilitare il passaggio a questo monoplano, dal pilotaggio non semplice, dai biplani. L'allievo sedeva nel posto anteriore, in un abitacolo completamente chiuso, dotato di due roll-bar, uno centrale anti-cappottamento e uno posteriore di supporto. I primi esemplari di questo modello, denominato Fiat G.50/B (Bicomando Bc.), vennero realizzati nella seconda met\u00e0 del 1939. I primi cinque esemplari facevano parte della 1\u00aa serie costruttiva. La successiva produzione venne affidata alla C.M.A.S.A. Il numero degli esemplari prodotti ammont\u00f2 a 106. Un esemplare venne in seguito trasformato in ricognitore equipaggiato con macchina fotografica planimetrica. Un altro G.50/B venne adattato a ricognitore a breve raggio e dotato di gancio di arresto, per il previsto impiego sulla portaerei Aquila, che non divenne mai operativa.- Il modello prescelto come versione navalizzata era identificato come Fiat G.50 bis A/N. Il gancio di arresto originariamente era realizzato in lega leggera, ma le prove condotte a Guidonia dettero esito pessimo: il gancio si rompeva regolarmente. Fu quindi sostituito con uno in lamiera piegata e sagomata. L'armamento previsto per la versione navalizzata consisteva in 4 mitragliatici da 12,7 mm. . L'unico prototipo predisposto, usato per le prove in volo a prima volta il 3 ottobre 1942, pesava a vuoto 2.130 Kg., aveva velocit\u00e0 massima di 423 Km/h. ed una autonomia valutata in 1.000 Km. \nImpiego operativo.\nI primi \"Freccia\" operativi furono consegnati alla \"Regia Aeronautica\" nel 1939. Durante la Guerra Civile Spagnola, circa una dozzina di G.50 furono inviati in Spagna a rinforzare la \"Aviazione Legionaria\". I \"Freccia\" prestarono servizio nel 27\u00b0 \"Grupo de Caza\" dell\"'Ejercito de l'Aire\". Il caccia italiano si dimostr\u00f2 estremamente manovrabile, era uno dei migliori caccia, tuttavia quando la seconda guerra mondiale inizi\u00f2, era considerato sottopotenziato e poco armato.\nIl pilota italiano di Fiat G.50 con il maggior numero di abbattimenti fu Furio Lauri, al quale ne furono accreditati 11 entro la fine del 1941 (il suo totale fu di 18 vittorie aeree).\nSpagna.\nLe consegne dei G.50 cominciarono nel 1938, e dodici velivoli di preserie vennero inviati in Spagna per una valutazione \"realistica\" in condizioni operative. Schierati sul campo di Escalona ricevettero le insegne dell'Aviacion Legionaria, e lo stemma con l'asso di bastoni del XXIII Gruppo Caccia (23\u00ba Gruppo) (pur appartenendo a un reparto sperimentale). Non risulta che vi fu una vera e propria attivit\u00e0 operativa, e nessun velivolo venne perso in azione (eccetto uno al momento della consegna, per cause tecniche). Al termine delle ostilit\u00e0 gli apparecchi vennero ceduti alla Spagna, che li destin\u00f2 all'addestramento, assegnandoli alla \"Escuela de Caza\". In seguito i G.50 spagnoli furono trasferiti nelle basi del Marocco, dove restarono fino al 1943.\nItalia.\nRegia Aeronautica.\nLe prime unit\u00e0 operative della \"Regia\" su G.50 furono le squadriglie del 51\u00ba Stormo Caccia, in formazione sui gruppi XX (20\u00ba Gruppo) e XXI (21\u00ba Gruppo) nell'ottobre-novembre del 1939.\nAll'entrata in guerra dell'Italia i G.50 disponibili erano 118 operanti col 51\u00ba e con parte del 52\u00ba Stormo. E furono proprio i \"Freccia\" del 52\u00b0, basato a Pontedera e Sarzana, a compiere le prime missioni di guerra con le insegne della Regia Aeronautica, svolgendo ricognizioni sul Mar Tirreno.\nIl problema della scarsa autonomia veniva nel frattempo risolto con la versione G.50bis, che vol\u00f2 per la prima volta nel settembre 1940.\nNell'estate 1943, durante le fasi iniziali dell'invasione alleata della Sicilia, il G.50 fu l'aereo impiegato in maggior numero dalla \"Regia Aeronautica\" per contrastare gli sbarchi.\nSubito prima dell'invasione, la \"Regia Aeronautica\" trasfer\u00ec in Italia Meridionale il 50\u00ba Stormo \"Assalto\", un'unit\u00e0 specializzata di attacco al suolo, equipaggiato con il Fiat G.50bis caccia-bombardiere. Quando l'invasione inizi\u00f2, il 10 luglio 1943, altre unit\u00e0 vennero inviate nell'area. Ben 45 Fiat G.50bis dei 158\u00ba e 159\u00ba \"Gruppi Assalto\", da Pistoia. vennero impegnati - insieme ad altre unit\u00e0 italiane e tedesche - per attaccare navi, mezzi da sbarco e teste di ponte sulle coste siciliane. Intercettati da imponenti formazioni di caccia nemici, per\u00f2, i G.50 subirono perdite pesanti, tra le quali, quella dello stesso comandante del 5\u00ba \"Stormo Assalto\", il tenente colonnello Guido Nobili.\nBattaglia d'Inghilterra.\nNel settembre 1940, il 20\u00ba Gruppo del 52\u00ba Stormo, comandato dal maggiore pilota Mario Bonzano e costituito dalle Squadriglie 351\u00aa, 352\u00aa e 353\u00aa, per una dotazione complessiva di 48 Fiat G.50, venne assegnato al Corpo Aereo Italiano. Di stanza in Belgio, questi era un corpo di spedizione della Regia Aeronautica destinato ad operare in supporto alla Luftwaffe nella Battaglia d'Inghilterra, che schierava bombardieri e ricognitori e, come caccia di scorta, oltre ai G.50, anche i Fiat C.R.42. L'impiego dei monoplani Fiat venne per\u00f2 limitato dalla ridotta autonomia, dalla bassa velocit\u00e0, dalle scarse capacit\u00e0 di salita, dagli abitacoli aperti (vi furono molti casi di congelamento). Nel pomeriggio dell\u20198 novembre, 22 G.50 condussero una perlustrazione offensiva tra Dungeness, Folkestone, Canterbury e Margate e riportarono un \u201ccombattimento con quattro caccia della RAF\u201d. Comunque nessuna delle due parti rivendic\u00f2 alcun abbattimento.\nLa scarsa autonomia del monoplano Fiat fece s\u00ec che i compiti di scorta dei bombardieri Fiat B.R.20 venissero quindi sostenuti dai soli biplani Fiat C.R.42.\nAll'inizio del gennaio 1941, il C.A.I. venne rimpatriato, ma il 20\u00ba Gruppo su G.50 rest\u00f2 in Belgio alle dipendenze della \"Luftflotte 2\", fino a met\u00e0 aprile, per crociere di vigilanza e partenze su allarme. Con il C.A.I. i Fiat svolsero 429 \"missioni-velivoli\", 34 scorte e 26 partenze su allarme, ma dopo l'8 novembre 1940 non riuscirono pi\u00f9 a ingaggiare combattimento con gli aerei nemici. Tuttavia un G.50 venne perso e altri sette restarono danneggiati. Durante il periodo di servizio con la \"Luftflotte 2\", il 20\u00ba Gruppo perse altri quattro aerei, con la morte di due piloti, mentre due aerei vennero gravemente danneggiati da caccia tedeschi e dalla flak.\nGrecia.\nUno scacchiere di notevole impegno per il Fiat G.50 fu quello balcanico a partire dal 28 ottobre 1940, giorno di inizio della Campagna italiana di Grecia. Ottanta (una sessantina, secondo altri autori) dei 92 monoplani ad ala bassa a sbalzo schierati dalla Regia Aeronautica erano proprio \"Frecce\". Essi erano 48 G.50 della \"I serie\", con piccole modifiche strumentali, del 24\u00ba \"Gruppo\" (XXIV Gruppo), con le \"Squadriglie\" 354\u00aa e 355\u00aa, basato a Berat, e il 54\u00ba \"Gruppo\", con le Squadriglie 361\u00aa e 395\u00aa, basato a Devoli. Sull'aeroporto di Bari-Grottaglie era invece basato il 2\u00ba Gruppo volo, del Maggiore Giuseppe Baylon (\"Squadriglie\" 150\u00aa e 152\u00aa) con circa 12 monoplani Fiat e C.R.32.\nSui Balcani il G.50 oper\u00f2 con un certo successo. Nelle prime fasi del conflitto, il monoplano Fiat riport\u00f2 diversi successi contro il biplano britannico Gloster Gladiator.\nLa pi\u00f9 importante giornata di combattimento fu quella del 20 febbraio 1941. I piloti italiani decollarono su allarme per intercettare una squadriglia di 16 bombardieri Bristol Blenheim, appartenenti a 84, 30 e 211 \"Squadron\" della Royal Air Force, scortati da sei caccia Hawker Hurricane dell'80 \"Squadron\", sui cieli dell'Albania meridionale. Quando il tenente Alfredo Fusco della 361\u00aa Squadriglia, suo ex collega di corso in Accademia, venne circondato da sei caccia Hawker Hurricane inglesi, tra cui quello pilotato dall'asso Marmaduke Pattle, il tenente Livio Bassi accorse in suo aiuto. Nello scontro che ne segu\u00ec colp\u00ec due Hurricane, che gli vennero accreditati come abbattuti, ma l'aereo di Fusco, colpito ripetutamente, esplodeva in volo, uccidendo il pilota sul colpo. Ferito a sua volta dai piloti britannici, Livio Bassi riusc\u00ec a disimpegnarsi e tent\u00f2 di compiere un atterraggio di fortuna sul campo di Berat, ma il suo aereo si rovesci\u00f2 prendendo fuoco ed egli riport\u00f2 gravi ustioni. Con le due vittorie aeree attribuitegli in quel combattimento, Livio Bassi raggiunse un totale di sei abbattimenti, numero sufficiente a fargli conseguire la qualifica di asso dell'aviazione. A entrambi gli sfortunati aviatori fu conferita la Medaglia d'oro al valor militare alla memoria. Ad Alfredo Fusco \u00e8 stato intitolato il 6\u00ba Stormo da interdizione dell'Aeronautica Militare operativo con il velivolo Panavia Tornado attualmente con sede presso l'aeroporto di Brescia-Ghedi. A Livio Bassi \u00e8 stato intitolato nel 1949 il vecchio aeroporto militare di Chinisia nei pressi di Trapani, poi in disuso e, dal 1961, il nuovo aeroporto militare di Trapani-Birgi sede del 37\u00ba Stormo.\nSempre il 20 febbraio, nel pomeriggio, 15 G.50 ingaggiarono combattimento con una grande formazione mista di Gloster Gladiator della RAF e di PZL P.24 greci, abbattendo dieci aerei nemici a fronte della perdita di un solo G.50.\nQuando, per\u00f2, ai reparti britannici di stanza nell'area iniziarono ad arrivare i pi\u00f9 veloci e potenti Hawker Hurricane, la lotta si fece pi\u00f9 aspra.\nIl 4 marzo 1941, la RAF dichiar\u00f2 di aver decimato il contingente di G.50 presente in Grecia, rivendicando l'abbattimento di sette G.50, pi\u00f9 quattro probabili e quattro danneggiati (oltre a tre C.R.42 distrutti e uno probabile). L'asso Marmaduke Pattle dichiar\u00f2 di aver abbattuto tre caccia nemici Fiat G.50bis del 24\u00ba Gruppo C.T.\nSecondo altre fonti l'asso sudafricano \"Pat\" Pattle rivendic\u00f2 l'abbattimento di un Fiat G.50bis.\nQuel giorno, in realt\u00e0, sei G.50bis di scorta alle navi da guerra \"Augusto Riboty\" e \"Andromeda\" e tre MAS, al largo della costa di Valona, attaccarono 10 Hurricane, abbattendo in fiamme l'Hurricane V7801 pilotato dal \"Warrant Officer\" Harry J. Goodchild DFM (RAF No. 517435), che rimase ucciso. Ed anche il gregario di Marmaduke \"Pat\" Pattle, Nigel \"Ape\" Cullen, un altro asso, australiano, (con 15 abbattimenti accreditati), veniva attaccato da un \"Freccia\" che lo faceva precipitare a nord di Himare.\nIl 4 marzo la Regia non perse alcun G.50. Le sue perdite complessive ammontarono a due soli Fiat C.R.42, a fronte dei due Hurricane abbattuti.\nNell'intera Campagna greca, le perdite complessive di G.50 ammontarono a circa dieci esemplari, alcuni abbattuti, altri andati distrutti in incidenti o bombardamenti.\nNordafrica.\nAnche in Africa settentrionale il \"Freccia\" oper\u00f2 intensamente. I primi 27 G.50 - appartenenti alle Squadriglie 150\u00aa e 152\u00aa del 2\u00ba \"Gruppo Autonomo C.T.\" - arrivarono in Libia il 27 dicembre 1940, dagli aeroporti di Brindisi e Grottaglie. Essi ebbero il primo scontro a fuoco con il nemico il 9 gennaio 1941. Quel giorno, il capitano Pilota Tullio De Prato, Comandante della 150\u00aa Squadriglia veniva attaccato, sulla linea del fronte, da un Hawker Hurricane Mk.I che danneggiava il suo \"Freccia\", costringendolo a un rovinoso atterraggio forzato, in pieno deserto. In seguito i G.50 - che operarono intensamente in Nordafrica, soprattutto nel corso del 1941, quando se ne ebbero da un minimo di 20 a un massimo di 80 in ottobre - riuscirono, a volte, a prevalere sull'Hawker Hurricane, pi\u00f9 veloce e meglio armato. Il 2 febbraio 1941, una nuova unit\u00e0, il 155\u00ba Gruppo Autonomo C.T., composto dalla 151\u00aa, 360\u00aa e 378\u00aa Squadriglia, comandato dal Maggiore pilota Luigi Bianchi, arrivava in Libia, con 31 monoplani Fiat nuovi di zecca. Il 27 maggio 1941, il 20\u00ba Gruppo fu rinforzato dalla 351\u00aa Squadriglia (la 151 confluir\u00e0 nel 155 gruppo), equipaggiata con il nuovo Fiat G.50bis. Sebbene coinvolti nella caotica ritirata dal Regio Esercito dell'inverno 1940-41, riuscirono a ingaggiare combattimento con il nemico. Una delle prime vittorie aeree si ebbe il 9 aprile 1941, quando il tenente pilota Carlo Cugnasca, attaccava tre Hurricanes Mk I del No. 73 RAF Squadron, rivendicando l'abbattimento di un caccia Hawker. Questa vittoria, tuttavia, non fu confermata. La mattina del 14 aprile 1941, su Tobruk, ancora il tenente Carlo Cugnasca e il Maresciallo Angelo Marinelli, della 151\u00aa Squadriglia, intercettavano gli Hawker Hurricane che stavano attaccando gli Stukas tedeschi e italiani in azione sulla baia. I due piloti della Regia Aeronautica attaccavano lo Hurricane Mk.I V7553 \"TP-E\" pilotato dal Flight Sergeant Herbert Garth Webster (RAF No. 519739), che stava inseguendo uno Stuka e - alle 07.43 - lo abbattevano in fiamme ma venivano a loro volta abbattuti dal \"Flight Lieutenant\" James Duncan \u2018Smudger\u2019 Smith (P2652), accorso in aiuto di Webster. Immediatamente dopo, per\u00f2, lo stesso Smith veniva abbattuto e ucciso dal comandante della 151\u00aa Squadriglia, il Capitano Angelo Fanello, che era tornato indietro alla ricerca di Cugnasca e Marinelli.\nIl 26 giugno 1941 una dozzina di G.50 incapparono per la prima volta, in Africa, in un nuovo sistema di difesa britannico. Mentre mitragliavano Sidi El Barrani, la contraerea britannica sparava verso l'alto cavi d'acciaio, frenati nella caduta da piccoli paracadute. Il FIAT del tenente Giuseppe Vitali rimase impigliato in uno di questi cavi, che danneggiarono i piani di coda del \"Freccia\", ma il pilota riusc\u00ec a rientrare alla base. \nE proprio su un altro \"Freccia\", pochi giorni dopo, otteneva la sua prima vittoria, il capitano Furio Niclot Doglio, detentore, prima della guerra, di ben nove record mondiali di volo a motore e asso della Regia Aeronautica con sette abbattimenti. Il 30 giugno 1941, Niclot Doglio guidava altri G.50 del 20\u00ba Gruppo, di scorta a Stuka inviati a bombardare un convoglio inglese al largo di Ras Azzas. Tre Hurricane di protezione al convoglio si lanciarono sugli Ju 87, ma Niclot attaccava i caccia britannici abbattendone uno e mitragliando gli altri due. Per questa azione gli fu conferita una Medaglia di Bronzo al Valor Militare \"sul campo\".\nIl G.50 fu uno dei pochissimi aerei nella storia della Regia Aeronautica a poter vantare l'abbattimento multiplo di aerei nemici nel corso di una stessa missione. La sera del 9 luglio 1941, il Sergente Maggiore Aldo Buvoli, della 378\u00aa Squadriglia, 155\u00ba Gruppo Autonomo, decollava da Castel Benito per pattugliare l'area sul porto di Tripoli. Buvoli not\u00f2 delle esplosioni sul porto e subito dopo avvistava una formazione di sei o sette Bristol Blenheim del \"Bomber Squadron 110\" che stava attaccando a bassa quota il naviglio nel porto. Buvoli si lanciava in picchiata sugli attaccanti, inseguiti gi\u00e0 da due biplani Fiat CR.42 del 151\u00ba Gruppo, sparando in successione, ad ognuno di loro. \nBuvoli centr\u00f2 l'aereo dello \"Squadron Leader\" W.C. Searle che ammar\u00f2. Quello del \"Sergeant\" W.H. Twist cadde in mare a poche miglia a nord di Tripoli. Gli aerei del \"Flight Lieutenant\" M.F. Poitier e del \"Pilot Officer\" W.H. Lowe non rientrarono mai alla base di Luqa, da cui erano decollati. Per questa impresa, a Buvoli venne assegnata la Medaglia d'Argento al Valor Militare ed in seguito fu riconosciuto l'abbattimento di quattro aerei, avendo il 110 \"Squadron\" perso, nella stessa notte, un simile numero di Blenheims IV nella loro prima missione da quando erano giunti a Malta dal Regno Unito, in quello stesso luglio.\nBuvoli, promosso \"maresciallo\", ottenne altre due vittorie aeree (per un totale di sei), prima di essere a sua volta abbattuto - e catturato - il 23 giugno 1942. Il suo abbattitore fu il \"Flying Officer\" Wally McLeod del 603 \"Squadron\" che colp\u00ec il Macchi M.C.202 di Buvoli, nel cielo di Malta, subito dopo che questi aveva abbattuto lo Spitfire BR385 del \"Flying officer\" Mitchell, la sua sesta ed ultima \"vittima\" della guerra.\nUna versione appositamente studiata per l'assalto, il G.50bis A, dotata di una maggior apertura alare e di un armamento pi\u00f9 pesante attraverso l'inserimento di due tronchi d'ala aggiuntivo alla radice delle semiali, ospitanti ciascuno una mitragliatrice da 12,7\u00a0mm, non fu riprodotta in grande serie.\nMa nel ruolo di assaltatore venne impiegato attivamente fino a tutta la prima met\u00e0 del 1943. Le ultime missioni operative dei G.50 assalto in Africa furono quelle della 368\u00aa Squadriglia caccia basata a Sfax.\nCampagna d'Italia, Sicilia e Dodecaneso.\nIl G.50 oper\u00f2 anche in Mediterraneo in missioni di scorta, dal 1941 fino agli ultimi giorni di guerra, partecipando alla copertura della \"rotta della morte\" con la Tunisia. In effetti il caccia rimase in servizio di prima linea, soprattutto come assaltatore, fino alla fine della guerra, partecipando in massa alle operazioni aeree sopra la testa di ponte anglo-americana in Sicilia a partire dal 25 luglio 1943. In questo contesto sub\u00ec durissime perdite, sia negli esemplari basati in Sicilia (per abbattimenti da parte della agguerrita caccia avversaria e per il massiccio fuoco contraereo delle navi nemiche), sia in quelli che si portarono in Calabria dove, tra l'altro, subirono pesanti perdite nei bombardamenti degli impianti aeroportuali.\nIn quel periodo il G.50 era superato sia come caccia che come caccia-bombardiere, ed inadatto (a differenza del Cr 42) alle operazioni notturne, ma veniva utilizzato per crociere di copertura navale sulle rotte verso la Sicilia e la Sardegna, attacco al suolo (con o senza scorta), caccia-assalto, attacco leggero anti nave-contro sbarco e altri compiti di prima linea (per esempio modificato presso i reparti come ricognitore fotografico) sia in Italia che nei Balcani. Subendo perdite piuttosto pesanti, come del resto anche l'M.C. 200. Un pugno di M.C. 202 (per la precisione 6 a Rodi) rinforzava una struttura della Regia Aeronautica che, nel Dodecanneso l'8 settembre 1943 era basata essenzialmente sul binomio C.R.42 e G.50 (circa 20 esemplari) per tutti i compiti di caccia, caccia-bombardamento e assalto. I pochissimi apparecchi che tentarono di resistere alle forze tedesche all'indomani dell'armistizio subirono perdite sia dalla caccia che, soprattutto, nei bombardamenti in picchiata degli aeroporti. Circa 25 G.50 in condizioni di volo furono catturati dai tedeschi nei Balcani (ma potrebbero essersi aggiunti esemplari di altra provenienza), prevalentemente a Rodi e in Albania, dove operavano come intercettori; vennero girati all'aeronautica Croata.\nAeronautica Militare.\nAl termine del conflitto rimase un solo Fiat G50 in servizio con l'Aeronautica Militare Italiana, un biposto per essere precisi. Si trattava di un esemplare in colorazione argentea con le 6 coccarde tricolori nelle posizioni standard adibito a compiti addestrativi presso la scuola di Brindisi.\nFinlandia.\nAlla fine del 1939, la Finlandia ordin\u00f2 35 Fiat G.50 prima dello scoppio della guerra. L'accordo prevedeva che le prime dieci macchine fossero consegnate prima del febbraio 1940. Cos\u00ec il 5 novembre 1939, un gruppo di piloti finlandesi arriv\u00f2 a Roma per un corso di pilotaggio sul G.50 sull'aeroporto di Guidonia. Segu\u00ec un corso di perfezionamento tecnico presso le officine di Fiat Aviazione a Torino. Qui il tenente Tapanj Harmaja, durante un'affondata da metri, raggiunse una velocit\u00e0 stimata di , superiore a quella massima prevista dal costruttore. L'aereo riport\u00f2 lievi danni al tettuccio e alla coda.\nAll'inizio del gennaio 1940, gli aerei erano pronti ma la Germania, legata ai sovietici dal patto di non aggressione, ne ostacolava il transito. Gli aerei vennero quindi smontati, imballati in cassoni da trasporto e imbarcati su una nave norvegese, la \"Braga\", nel porto della Spezia, che salp\u00f2 il 20 gennaio alla volta di Turku, in Finlandia. I primi caccia della Fiat non raggiunsero lo stormo \"HLeLv 26\" dell'aeronautica finlandese (Suomen ilmavoimat), a Utti (poi spostato a Joroinen), prima del febbraio 1940. Di questi due furono perduti durante i voli di trasferimento, il 7 e l'8 febbraio 1940.\nSecondo alcune fonti velivoli Fiat non trovarono impiego operativo prima del trattato di pace sovietico-finlandese del 12 marzo 1940, ma il 27 febbraio dello stesso anno, il sottotenente Malmivuo fu il primo pilota finnico a perdere la vita su un G.50, precipitando dopo un combattimento e l'11 marzo 1940, il volontario Diego Manzocchi, dell'unit\u00e0 \"HLeLv 26\", mor\u00ec quando il suo Fiat G.50 (FA-22) si inabiss\u00f2 durante un atterraggio d'emergenza su un lago ghiacciato.\nInizialmente i piloti finlandesi - a causa soprattutto di problemi dovuti ad errato montaggio e manutenzione - non gradivano molto il caccia della Fiat, a cui preferivano, nell'ordine, l'Hawker Hurricane, il Morane-Saulnier MS.406 e perfino il Brewster F2 Buffalo ma dopo l'intervento di tecnici italiani il rendimento dei G.50 miglior\u00f2 notevolmente e la prima dimostrazione dell'efficacia dell'aeronautica militare finlandese si ebbe il 25 giugno 1941, proprio grazie all'impiego dei monoplani Fiat. Quel giorno gli aerei italiani dell'unit\u00e0 caccia \"HLeLv 26\" abbatterono 13 bombardieri Tupolev SB su 15. Dopo questo primo \"exploit\" i Fiat G.50 vennero utilizzati con maggiore successo fino alla fine della guerra, tanto che dei 177 abbattimenti confermati dallo \"HLeLv 26\", nel periodo tra il 30 novembre 1939 e il 4 settembre 1944, ben 99 erano quelli ottenuti da piloti su G.50, a fronte di 41 perdite complessive subite dall'unit\u00e0 ma relative - oltre che ai G.50 - anche a Bristol Bulldog IIA, Fokker D.XXI, Gloster Gladiator e Brewster B-239. Solo tre Fiat erano andati perduti in combattimento aereo, con un rateo vittorie/perdite di 33/1.\nL'asso finlandese del Fiat G.50 fu il tenente Oiva Tuominen con 22 vittorie accreditate ed un record personale di quattro bombardieri russi Tupolev SB-2 abbattuti in 4 minuti.\n\u00c8 da notare come nella prima fase della guerra contro l'Unione Sovietica, la Guerra d'inverno, la Suomen Ilmavoimat raccolse volontari provenienti da diverse nazioni (in particolare Svezia).\nNel 1944 i G.50 vennero definitivamente dismessi dalla HLeLv 26 e passarono al ruolo scuola caccia da dove, specie in ragione del deterioramento della situazione bellico-industriale italiana ed alla conseguente mancanza di parti di ricambio, non sembra abbiano avuto modo di giungere alla fine delle ostilit\u00e0 in condizioni operative.\nSpagna.\nGli 11 esemplari gi\u00e0 appartenuti all'Aviaci\u00f3n Legionaria saranno incorporati nel Grupo de Caza 27 dell'Ej\u00e9rcito del Aire, assieme ad alcuni Heinkel He 112 di fabbricazione tedesca. Sotto le insegne dell'Aviazione Legionaria diedero prova delle loro ottime qualit\u00e0 in fatto di velocit\u00e0 - per i tempi - e manovrabilit\u00e0\nL'ultimo esemplare di \"Freccia\" risultava operativo ancora all'inizio del 1943.\nCroazia.\nNell'ottobre 1941, la Legione Aerea Croata (L.A.H.) richiese all'Italia un quantitativo di materiale militare, che includeva, oltre a carri armati, autoblindo ed artiglieria, anche un certo numero di caccia. Dopo lunghe trattative, l'Italia acconsent\u00ec a cedere 10 Fiat G.50, nove monoposto e un biposto addestratore, completi di paracadute, radio, quattro motori di riserva Fiat A./74/RC.38, parti di ricambio e munizioni.\nIl 12 giugno, i Fiat decollarono da Torino-Fiat Aviazione diretti in Croazia, ma prima di varcare il confine furono bloccati da un ordine del Capo di Stato Maggiore Ugo Cavallero, che temeva che i piloti croati potessero disertare utilizzando i caccia della Fiat. I G.50 restarono bloccati fino al 25 giugno, prima di essere assegnati alla forza aerea croata.\nGli aerei vennero assegnati allo \"Jato\" 16 a Banja Luka I monoplani della Fiat furono utilizzati intensamente, tra il 1942 e il 1945, contro i partigiani iugoslavi, dapprima in Bosnia e in Erzegovina, poi in Serbia, Croazia e Dalmazia. Dopo l'armistizio dell'8 settembre 1943, la Luftwaffe consegn\u00f2 alla Legione Aerea Croata circa 20-25 Fiat G.50 catturati dai tedeschi sugli aeroporti della \"Regia Aeronautica\" nei Balcani. I \"Freccia\" equipaggiarono due unit\u00e0 da caccia, basate sugli aeroporti di Agram, Banja Luka, Mostar, Zemonico, Biha\u0107 e Grobnico. Nel 1944 i G.50 furono trasferiti alla scuola-caccia di Bre\u017eice dove restarono fino al 1945, quando vennero catturati dai partigiani titini. Nel dopoguerra, i monoplani della Fiat erano ancora utilizzati dall'aeronautica militare iugoslava, gli ultimi G.50 in servizio operativo al mondo.\nLuftwaffe.\nLa Luftwaffe mostr\u00f2 un certo interesse per talune versioni del G.50, in particolare per il G.50/B che prest\u00f2 servizio presso il 7\u00b0 \"Nacht Schlacht\" basato in Croazia.\nVelivoli attualmente esistenti.\nAttualmente si conosce un solo Fiat G.50 giunto integro fino a nostri giorni. Si tratta di un modello G.50bis biposto, esemplare MM.6182, ridenominato in seguito 3505 dall'aviazione croata. Al 2006 il velivolo \u00e8 immagazzinato in attesa di restauro presso il Museo dell'Aeronautica di Belgrado."}
{"id": "344166", "revid": "305248", "url": "https://it.wikipedia.org/wiki?curid=344166", "title": "Vagabondo", "text": "Un vagabondo \u00e8 una persona che conduce uno stile di vita all'insegna della povert\u00e0, in genere senza un lavoro regolare, spesso, volontariamente o no, senza una fissa dimora, che conduce una vita itinerante, il \"nessun fuoco, nessun luogo\", vagando di citt\u00e0 in citt\u00e0, in contrasto con il mendicante che invece si attacca ad un territorio e rimane l\u00ec.\nIl termine \"vagabondo\" tuttavia pu\u00f2 essere utilizzato anche per indicare delle persone che decidono volontariamente di praticare il vagabondaggio per provare un'esperienza avventurosa ed entusiasmante, completamente diversa dalla routine della vita sedentaria. Nei tempi antichi e durante il XIX-XX secolo il vagabondaggio per scelta venne praticato da molti intellettuali, filosofi, artisti e religiosi in tutto il mondo: per ricordarne alcuni si possono citare Diogene di Sinope, Paolo di Tarso, San Benedetto, Thomas De Quincey, Fran\u00e7ois Villon, Arthur Rimbaud, Paul Verlaine, Gandhi, Lanza del Vasto, Friedrich Nietzsche e Jack Kerouac.\nStoria.\nNelle comunit\u00e0 sedentarie ed organizzate socialmente, i vagabondi sono sempre stati considerati degli individui fuori posto, incarnazioni di alterit\u00e0, oggetti di disprezzo o di sfiducia, ma anche degni destinatari dell'aiuto e della carit\u00e0.\nAlcune fonti antiche mostrano i vagabondi come oggetti passivi della piet\u00e0, che meritano la generosit\u00e0 e il dono dell'elemosina. Gli altri li mostrano come sovversivi o fuorilegge, che fanno una vita parassitaria attraverso il furto, la paura e la minaccia.\nNella tetra Inghilterra dei Tudor, alcuni dei vagabondi che chiedevano \"latte, lievito, bevande e lenticchie\" porta a porta venivano considerati essere delle streghe. Nei paesi dell'Asia orientale e meridionale la condizione di vagabondo \u00e8 stata a lungo storicamente associata alla vita religiosa, come descritto anche nella letteratura religiosa delle tradizioni ind\u00f9, buddhista, giainista e dei musulmani sufi. Gli esempi includono generalmente sadhu, dervisci, monaci e Shramana.\nA partire dalla fine della seconda guerra mondiale alcune personalit\u00e0 di spicco del panorama cattolico, come il sacerdote comunista e anarco-cristiano don Gallo hanno dedicato la loro vita al recupero degli emarginati e dei vagabondi; l'Abb\u00e9 Pierre nel 1949 fond\u00f2 la Compagnons d'Emma\u00fcs, un'organizzazione dedita alle cure per i poveri ed i rifugiati, quindi anche per i vagabondi.\nDiritto.\nSebbene il vagabondaggio sia considerato tutt'oggi un crimine in alcune nazioni europee, la legislazione al riguardo si \u00e8 fatta col tempo piuttosto tollerante. In paesi come la Cina il vagabondaggio \u00e8 teoricamente un reato, visto che il Partito Comunista Cinese dovrebbe provvedere al benessere di tutti i cittadini.\nLe leggi contro i vagabondi negli Stati Uniti sono state largamente invalidate in quanto in contrasto con la Costituzione degli Stati Uniti d'America.\nNella terminologia legale statunitense, una persona che \u00e8 titolare di una rendita non \u00e8 un vagabondo, perfino se \u00e8 un senzatetto.\nNella Germania nazista i vagabondi erano considerati \"individui non accettati socialmente\" e dovevano portare sulle proprie giacche il triangolo nero."}
{"id": "344171", "revid": "287204", "url": "https://it.wikipedia.org/wiki?curid=344171", "title": "Mario Rodriguez Cobos", "text": ""}
{"id": "344172", "revid": "599013", "url": "https://it.wikipedia.org/wiki?curid=344172", "title": "Arco (musica)", "text": "L'arco (o archetto) \u00e8 un'asticciola di legno che tiene in tensione un fascio di crini i quali, sfregando le corde degli strumenti ad arco, le mettono in vibrazione producendo il suono.\nMateriali e costruzione.\n\u00c8 costituito da una bacchetta in legno, curvato a caldo. Nel corso della storia sono stati utilizzati vari tipi di legno per costruire le bacchette. Nel medioevo si impiegavano legni autoctoni, nel Seicento si \u00e8 affermato l'uso di legni tropicali che offrono caratteristiche meccaniche decisamente superiori al legname europeo, dapprima legno serpente e legno ferro, gradualmente sostituiti nel secolo successivo dal pernambuco. Per gli archi economici e di scarsa qualit\u00e0 si utilizza spesso il \"legno brasiliano\". I pernambuco e il \"legno Brasile\" derivano dalla stessa specie di albero (\"Caesalpinia sappan L\", o legno sappan, originario dell'Asia; \"Caesalpinia echinata\", o legno pernambuco, originario del Brasile), il pernambuco viene ricavato dalla parte centrale dell'albero ed \u00e8 molto pi\u00f9 scuro (il legno brasiliano viene colorato di scuro per renderlo simile). Il pernambuco \u00e8 un legno pesante, resinoso e molto elastico, presenta inoltre una grande velocit\u00e0 nella propagazione del suono.\nDa qualche tempo, vengono anche costruite bacchette con materiali sintetici come vetroresina e fibra di carbonio (o in legno con un'anima in fibra di carbonio). Il risultato \u00e8 un arco teoricamente meno soggetto ad usura e molto leggero e con un miglior rapporto qualit\u00e0-prezzo in particolare per gli archi in fibra di carbonio, inoltre sembra essersi trovato il corretto equilibrio con archi misti sia in carboni che legno Brasile. Tuttavia i prezzi degli \"archi misti\" decisamente alti li riportano nella fascia di prezzo per strumenti professionali.\nSono stati utilizzati anche vari altri materiali come il titanio, l'alluminio, l'argento e l'oro.\nAgli estremi dell'arco (\"testa\" e \"tallone\") viene fissato un fascio di crini di cavallo mediante un'operazione detta \"incrinatura\": si tratta di \u00abuna operazione piuttosto complessa e delicata che richiede notevole esperienza. Per una buona incrinatura si debbono usare crini di coda di cavallo maschio (quelli di cavalla sono deboli, grassi, giallastri e indeboliti dall'urina)\u00bb. Decisamente insoddisfacente \u00e8 risultato l'impiego di crini sintetici. Il fascio di crine viene tenuto teso dall'elasticit\u00e0 del legno e da un meccanismo a vite che muove il \"nasetto\" (parte dove l'arco viene impugnato, generalmente realizzata in ebano, talvolta in avorio, tartaruga ed altri materiali ricercati, con intarsi e finiture in madreperla, argento o oro). Il \"nasetto\" viene a volte erroneamente chiamato \"tallone\", mentre \"tallone\" \u00e8 tutta la parte finale, compresi \"vite madre\", \"vite\" e \"capezzolo\". Taluni chiamano impropriamente \"nasetto\" la punta dell'archetto, parte della \"testa\" realizzata generalmente in avorio.\nOgnuno degli strumenti ad arco dell'orchestra sinfonica moderna prevede l'uso di un apposito arco. Progredendo nella dimensione dello strumento, dal violino fino al contrabbasso, l'arco diviene pi\u00f9 corto, la bacchetta pi\u00f9 grossa e pi\u00f9 spessi e numerosi i crini.\nI crini vengono fatti strisciare sulle corde dello strumento per produrre il suono; per aumentare l'attrito sulle corde, il crine deve essere frequentemente trattato con colofonia, una sostanza ottenuta dalla distillazione di resine vegetali, detta comunemente \"pece greca\" o \"resina\", che di solito si applica ogni volta che lo strumento viene suonato.\nStoria.\nL'arco degli strumenti medievali e rinascimentali era spesso corto, molto semplice e di forma effettivamente convessa (da qui il suo nome) in quanto non veniva effettuata la curvatura a caldo. I crini avevano una tensione fissa e venivano fissati in alto direttamente alla bacchetta. Nel XVI secolo gradualmente si cominciano a costruire le punte, nelle quali venivano alloggiati i crini. Con il progredire della tecnica esecutiva, in particolare del violino, \u00e8 divenuto pi\u00f9 lungo e pi\u00f9 piatto (arco tardobarocco e tartiniano) fino a prendere la sua attuale forma, leggermente concava (arco classico ed ottocentesco), in ragione della curvatura.\nIl legno dell'arco \u00e8 sottoposto a forti sollecitazioni, quindi con il tempo e l'uso o la tensione prolungata l'arco pu\u00f2 snervarsi e perdere elasticit\u00e0; in particolare, se mantenuto in tensione per lunghi periodi di tempo, pu\u00f2 danneggiarsi; ci\u00f2 non impedisce per\u00f2 che tutt'oggi siano conservati e siano ancora usati pregiatissimi archi del XVII, XVIII e XIX secolo.\nDa notare che gli archetti non vengono costruiti dal liutaio, ma da un archettaio, le due professioni sono spesso nettamente separate."}
{"id": "344173", "revid": "287204", "url": "https://it.wikipedia.org/wiki?curid=344173", "title": "Macedonio Fern\u00e0ndez", "text": ""}
{"id": "344189", "revid": "125400937", "url": "https://it.wikipedia.org/wiki?curid=344189", "title": "Anna Mazzamauro", "text": "Biografia.\nInizia la carriera di attrice sul finire degli anni sessanta, quando diventa impresaria di se stessa, aprendo nel centro di Roma un piccolo teatro per spettacoli di prosa, \"Il Carlino\". In questo laboratorio sperimentale, oltre alle sue prime prestazioni da attrice prevalentemente teatrale, muovevano i loro passi anche personaggi come Elio Pandolfi, i Vianella (Wilma Goich e Edoardo Vianello) e Bruno Lauzi. Nel frattempo debutta al cinema nel 1967 in \"Pronto... c'\u00e8 una certa Giuliana per te\" di Massimo Franciosa.\nDopo un disastroso incendio avvenuto nel 1968, il teatro and\u00f2 praticamente distrutto, la compagnia chiuse e la Mazzamauro si trov\u00f2 disoccupata. In quell'anno recita nella commedia musicale per la televisione \"Non cantare, spara\", insieme al Quartetto Cetra e a Mina. Nei primi anni settanta si esib\u00ec in numerosi spettacoli teatrali di cabaret dove presentava una serie di personaggi femminili, caricature prese dalla societ\u00e0 contemporanea, mettendo in evidenza intelligenza e una notevole dose di autoironia. Da uno di questi spettacoli venne pubblicato un Lp che immortala alcuni dei suoi tormentoni. Fra i partner di scena Lino Banfi e Oreste Lionello.\nIl punto di svolta per la carriera della Mazzamauro \u00e8 stato senz'altro l'essere stata scelta da Paolo Villaggio per il ruolo della signorina Silvani nella serie di film sul ragionier Fantozzi. L'attrice ha infatti mantenuto il ruolo per quasi tutta la saga, dal 1975 al 1999, ad eccezione dei film \"Fantozzi contro tutti\" (1980) e \"Superfantozzi\" (1986) dove il suo personaggio \u00e8 assente. \nRecita in molti altri film della commedia all'italiana diretta tra gli altri da Sergio Corbucci, Neri Parenti, Pier Francesco Pingitore, Luciano Salce e Fausto Brizzi.\nA suo agio pi\u00f9 in teatro che al cinema, a causa della maggiore esperienza accumulata sul palcoscenico nel corso degli anni, fra le interpretazioni pi\u00f9 interessanti ed efficaci quelle in \"Raccontare Nannarella\", un monologo di Mario Moretti dedicato ad Anna Magnani (nato nel 1970 e riproposto negli anni novanta); Sempre di Moretti mette in scena \"Carmen\", quindi \"Cyrano de Bergerac\", dove l'attrice interpretava la parte del nasuto protagonista, parte certamente non facile per una donna. Da sottolineare anche il fatto che ad oggi sia stata l'unica donna nel mondo ad aver interpretato tale ruolo. Fra le attivit\u00e0 di doppiaggio, famosa quella della sorellina in \"Senti chi parla 2\". Nel 2002 ha recitato nella fiction di Canale 5 \"Ma il portiere non c'\u00e8 mai?\".\nIn televisione ha condotto \"Scuola serale per aspiranti italiani\" per la regia di Enzo Trapani su Rai 2, \u00e8 stata chiamata da Corrado a far parte del cast del programma in diretta dal Teatro delle Vittorie in Roma \"Gran Canal\", fra gli altri, con Tullio Solenghi e Patrizia Pellegrino (1981 su Rai 2). In seguito a questi spettacoli ha inciso su 45 giri alcune sigle e canzoncine per bambini, interessanti sotto il profilo del collezionismo musicale. Su Mediaset ha partecipato a \"Grand Hotel\" su Canale 5 nel 1985 a fianco dei migliori comici dell'epoca per la regia di Giancarlo Nicotra ed a \"Beato tra le donne\" con Enrico Papi per la regia di Beppe Recchia.\nNel 2013 riceve Premio Charlot alla carriera e nel giugno 2014 il premio \"Queen of Comedy\" al Festival MIX Milano. Nel dicembre del 2014 \u00e8 protagonista della commedia teatrale \"Nuda e Cruda\" al Teatro Erba di Torino, tratto dall'omonimo libro scritto dalla stessa attrice nel 2013. Nel 2015, durante le riprese del film \"Poveri ma ricchi\" diretto da Fausto Brizzi, entra in scena e si sovrappone fortuitamente sopra la battuta di un altro attore, il quale la strattona e la picchia su un orecchio. Dopo l'accaduto viene condotta all'ospedale dove i medici riscontreranno la lesione del menisco dell'orecchio. A seguito di questo trauma ed a causa di danni permanenti \u00e8 costretta, quando non recita, a portare il bite.\nVita privata.\n\u00c8 stata sposata con Bartolomeo Scavia: la coppia, nel 1970, ha avuto una figlia, Guendalina. Si \u00e8 dichiarata anarchica."}
{"id": "344190", "revid": "339392", "url": "https://it.wikipedia.org/wiki?curid=344190", "title": "Bokassa", "text": ""}
{"id": "344191", "revid": "184755", "url": "https://it.wikipedia.org/wiki?curid=344191", "title": "Interazione", "text": "L'interazione \u00e8 un fenomeno o processo in cui due o pi\u00f9 oggetti (agenti o sistemi) agiscono uno sull'altro. \nNel concetto di interazione \u00e8 essenziale l'idea di azione bidirezionale, il che la distingue dalla relazione causa-effetto. Inoltre l'interazione \u00e8 presente in alcune forme di comunicazione e nel comando, o nella guida, di macchinari. Il concetto assume significati specifici nelle discipline interessate.\nFisica e chimica.\nIn fisica e chimica l'interazione \u00e8 un evento o una situazione in cui due o pi\u00f9 corpi si applicano reciprocamente forze, a contatto o a distanza per il principio di azione e reazione esteso. L'esempio tipico \u00e8 l'interazione gravitazionale, per cui corpi dotati di massa si applica reciprocamente una forza attrattiva descritta dalla legge di gravitazione universale (per esempio il sistema Terra-Luna o, pi\u00f9 in generale, il sistema planetario, ecc.). Un altro esempio \u00e8 l'interazione d'urto, che rappresenta il complesso di fenomeni per cui due o pi\u00f9 corpi applicano forze reciproche nel contatto. \u00c8 necessario sottolineare che il concetto di forza \u00e8 stato nel tempo modificato perch\u00e9 la formula di Newton:\nnon era pi\u00f9 adeguata a livello atomico. \nIn fisica, per\u00f2, la parola \"interazione\" si usa spesso come abbreviazione di energia di interazione. Per comprendere il senso dell'energia di interazione, si supponga che due corpi siano posti a una certa distanza, in quiete rispetto a un determinato sistema di riferimento, e che si attraggano (interagiscano fra loro) con una forza che si annulla per distanze molto grandi. L'energia di interazione fra quei due corpi a quella distanza, e in ugual sistema di riferimento, \u00e8 uguale al lavoro necessario per portare i corpi a grande distanza relativa (dove le forze sono nulle) lasciandoli l\u00e0 in quiete. Se \u00e8 nota la legge della forza, il calcolo del lavoro di quest'ultima \u00e8 immediato, e quindi altrettanto immediato il calcolo dell'energia di interazione (esso comunque richiede qualche tecnica analitica).\nUn'altra importante classe di fenomeni di interazioni sono quelli di interazione-radiazione-materia. Tutti i fenomeni fisici che si osservano nella realt\u00e0 sembrano riconducibili a quattro interazioni fondamentali: gravitazionale, debole, elettromagnetica e forte.\nEcologia, biologia e medicina.\nIn ecologia, l'interazione \u00e8 l'azione reciproca di organismi o fra questi e sostanze o processi, o anche di questi ultimi.\nIn medicina, quando si somministrino pi\u00f9 farmaci contemporaneamente, \u00e8 necessario controllarne le interazioni. Si d\u00e0 in certi casi la prescrizione di medicamenti agonisti (per esempio analgesici o antidepressivi) mentre in genere si cerca di evitare la combinazione di farmaci fra loro antagonisti, sia a livello di effetto immediato del farmaco, sia al livello di assorbimento, distribuzione e metabolismo dello stesso. In certi casi si contrasta l'interazione con un opportuno dosaggio dei farmaci.\nSociologia.\n\u00c8 detta interazione sociale una sequenza dinamica e mutevole di atti sociali fra individui (o gruppi) che modificano le proprie azioni e reazioni a seconda delle azioni dei soggetti con cui interagiscono. Si distinguono questi casi d'interazione sociale:\nLe interazioni sociali sono alla base delle relazioni sociali. Psicologicamente, le interazioni sociali hanno una parte intrapersonale e una parte interpersonale. Le interazioni intrapersonali possono essere (Tapu, 2001):\nAnche le interazioni interpersonali possono essere:\nL'interazionismo simbolico \u00e8 una teoria sociologica, secondo la quale il significato di oggetti, situazioni e relazioni sociali emerge dal valore simbolico della comunicazione.\nL'analisi dei processi di interazione (Interaction Process Analysis o IPA) \u00e8 uno schema di codifica progettato nel 1950 da Bales per osservare e analizzare l'interazione del gruppo.\nNella teoria dei sistemi di Niklas Luhmann si distingue l'interazione, caratterizzata dalla compresenza degli interlocutori, dalla comunicazione mediata (per esempio scritta).\nDisegno industriale e informatica.\nNel disegno industriale, l'interazione \u00e8 il rapporto che un utente stabilisce con un dato oggetto, dispositivo o sistema. Fra gli altri fattori vi concorre l'ergonomia.Nell'informatica si tende a facilitare l'interazione uomo-macchina tramite un'interfaccia ergonomica; la materia \u00e8 regolata dalla norma EN ISO 9241."}
{"id": "344192", "revid": "1023546", "url": "https://it.wikipedia.org/wiki?curid=344192", "title": "Digenis Akritas", "text": "Digenis Akritas (in greco bizantino: \"\u0394\u03b9\u03b3\u03b5\u03bd\u03ae\u03c2 \u0391\u03ba\u03c1\u03af\u03c4\u03b1\u03c2\", AFI: ) \u00e8 il pi\u00f9 noto poema epico della letteratura di epoca bizantina. Scritto in greco medievale da un anonimo del XII secolo, il poema continua la tradizione delle canzoni akritiche e, con esse, segna l'inizio della letteratura greca vernacolare.\nTrama: la prima parte del poema.\nIl contesto in cui si sviluppa la prima parte del racconto \u00e8 rappresentato dal conflitto arabo-bizantino, che si protrasse dal VII all'XI secolo. In particolare, la vicenda si focalizza sulle incursioni arabe in territorio bizantino e sulle vicende degli acriti bizantini, membri di una classe militare cui competeva la difesa delle regioni di frontiera dell'impero.\nIl racconto si apre con un emiro arabo che invade la Cappadocia e rapisce la figlia di un generale bizantino. L'emiro accetta poi di convertirsi al cristianesimo insieme alla sua gente e di stabilirsi nella \"Rom\u00e0nia\" (cio\u00e8 nelle terre dell'Impero bizantino), prendendo in moglie la figlia del generale.&lt;br&gt;\nSi ha cos\u00ec la riconciliazione tra i due popoli, con il matrimonio che sta a simboleggiare il trionfo del Cristianesimo sull'Islam. Il resto del racconto \u00e8 dedicato al periodo successivo, dominato da un clima di pacifica coesistenza tra i due popoli.\nLa seconda parte.\nDal matrimonio tra l'emiro e la nobildonna bizantina nasce l'eroe eponimo del testo, sulla cui figura si concentra la seconda parte del poema. Il suo nome proprio \u00e8 trasparente: significa infatti 'di due stirpi' (da \"dyo,\" due e \"genos,\" stirpe) e 'dei confini'. Giovane di grande forza capace di numerose prodezze, Digenis, come suo padre, finisce con il rapire e poi sposare la figlia di un generale bizantino. Dopo aver ucciso un drago, si unisce agli \"apelates\", un gruppo di banditi, per poi sconfiggere in un solo combattimento i tre capi della banda. Nessuno dei suoi avversari riesce infatti ad avere la meglio sul giovane eroe, neppure la potentissima guerriera Maximu con la quale, per\u00f2, Digenis commette adulterio. Dopo aver vinto tutti i suoi nemici, Digenis costruisce un lussuoso castello sulle rive dell'Eufrate, dove trascorre pacificamente i suoi ultimi giorni.\nStile.\n\"Digenis Acritas\" fu redatto in greco medievale e composto in versi di quindici sillabe; le rime sono piuttosto rare.\nIl \"Digenis Acritas\" nella tradizione successiva.\nL'imperatore bizantino Manuele I Comneno (1143-1180) era considerato un grande guerriero e, per le sue campagne contro i musulmani, fu detto \"il nuovo Acritis\".\nIl \"Digenis Acritas\" continu\u00f2 ad essere letto nei secoli successivi e il testo venne tramandato in diverse versioni, le pi\u00f9 recenti delle quali risalgono al XV secolo. Il poema fece inoltre da spunto per un ciclo di poesie akritiche, delle quali soltanto alcune ci sono pervenute.\nSecondo la tradizione dei secoli successivi, Digenis fu sconfitto solo dalla personificazione della Morte, che assunse le sembianze di Thanatos/Caronte, durante un duello sull'\"aia di marmo\".\nIl mito di Akritas permane nell'ambito bizantino per molti secoli specie in ambito militare. Acriti vengono definiti I soldati bizantini che difendono i confini dell'impero e il suo mito \u00e8 riprodotto su molti piatti e vasi tra cui quello custodito ad Atene. Dello stesso periodo \u00e8 un piatto nello stesso stile esecutivo ritrovato nel 2014 a Castro (LE) in ambiti archeologici che fanno presumere le ultime fasi della rititrata dell'impero bizantino dall'estrema penisola salentina."}
{"id": "344195", "revid": "1075510", "url": "https://it.wikipedia.org/wiki?curid=344195", "title": "Rudolf Clausius", "text": "Biografia.\nClausius fu uno dei fondatori della termodinamica. Con la riformulazione del principio di Carnot (allora formulata nell'ambito del ciclo di Carnot) - contemporaneamente a Lord Kelvin - mise la teoria del calore su basi assai pi\u00f9 solide. Nella sua opera pi\u00f9 importante (1850), sulla teoria meccanica del calore, gett\u00f2 le basi per la formulazione del secondo principio della termodinamica, postulando l'impossibilit\u00e0 del passaggio spontaneo del calore da un corpo freddo a un corpo caldo. Nel 1865 indotto a porre una distinzione tra le trasformazioni reversibili e quelle irreversibili, introdusse il principio di entropia. Per definirlo, si bas\u00f2 sulle interazioni tra le molecole di un gas descritto da un modello puramente probabilistico delle collisioni. Asserendo che il calore tendeva a indebolire il legame tra le particelle e ad accrescere le distanze medie, introducendo questa nuova grandezza veniva espresso il grado di dispersione delle molecole e quindi l'effetto del calore come tendenza ad aumentare il disordine.\nSuccessivamente, utilizzando i rapporti tra energia e entropia, giunse alla conclusione che l'entropia dell'universo aumenta sempre e tende ad un massimo, raggiunto il quale si trover\u00e0 in uno \"\u00abstato di morte immodificabile\u00bb\" (\"morte termica dell'universo\").\nClausius si laure\u00f2 all'Universit\u00e0 di Berlino nel 1844, e ottenne il suo dottorato presso l'universit\u00e0 di Halle (Sassonia), nel 1848, per frequentare la quale faceva il pendolare da Berlino a cavallo. Insegn\u00f2 nelle Universit\u00e0 di Berlino (1850), Zurigo (1855), W\u00fcrzburg (1867) e Bonn (1869).\nNel 1857 Clausius diede un contributo importante alla teoria cinetica, raffinando il modello cinetico elementare dei gas di August Kr\u00f6nig, introducendo i gradi di libert\u00e0 molecolari (traslazionali, rotazionali e vibrazionali). Nello stesso lavoro introdusse il concetto di cammino libero medio di una particella.\nClausius si interess\u00f2 inoltre di elettrolisi e le sue ricerche furono riprese in seguito da Arrhenius.\nNel 1870, durante la guerra franco-prussiana, Clausius organizz\u00f2 un corpo di ambulanza. Fu ferito in battaglia e rimase permanentemente disabile. Per questa iniziativa ricevette l'onorificenza della Croce di ferro.\nAlla morte per parto nel 1875 di sua moglie Adelheid Rimpham, Clausius rimase con sei figli che allev\u00f2 amorevolmente, riducendo il tempo dedicato alla ricerca e all'insegnamento.\nFu eletto Fellow della Royal Society nel 1868 e ricevette varie onorificenze: la Medaglia Copley nel 1879, la Medaglia Huygens nel 1870, il Premio Poncelet nel 1883.\nIl cratere Clausius sulla Luna \u00e8 stato cos\u00ec chiamato in suo onore."}
{"id": "344200", "revid": "287204", "url": "https://it.wikipedia.org/wiki?curid=344200", "title": "Askeptosaurus italicus", "text": "L'ascheptosauro (Askeptosaurus italicus) \u00e8 un rettile acquatico estinto, appartenente ai talattosauri. Visse nel Triassico medio (Anisico/Ladinico, circa 240 milioni di anni fa) e i suoi resti fossili sono stati rinvenuti nei famosi giacimenti di Monte San Giorgio (Svizzera) e di Besano (Italia).\nDescrizione.\nL'aspetto di questo animale doveva essere vagamente simile a quello di un coccodrillo, e la lunghezza doveva raggiungere i 3 metri circa. Il corpo slanciato era ben adattato alla vita acquatica, ma le zampe non erano trasformate in pinne come in altri rettili marini dell'epoca. Il cranio era di costituzione leggera, piatto e munito di un muso dritto, allungato e dalla punta smussata. La mandibola era piuttosto massiccia rispetto alla mascella, e la dentatura era costituita da denti conici appuntiti e leggermente ricurvi. L'orbita era dotata di una struttura formata da 12 ossa, nota come anello sclerotico, che serviva a rinforzare l'occhio e a proteggerlo durante le immersioni. Il collo e il corpo erano piuttosto allungati, e la coda era eccezionalmente lunga: da sola corrispondeva all'incirca alla met\u00e0 dell'intero animale. Le vertebre caudali indicano che la coda era compressa lateralmente. Gli arti erano brevi e le ossa dell'avambraccio e della gamba erano pi\u00f9 corte rispetto a omero e femore. Le unghie, tuttavia, erano robuste e il tarso e il carpo erano ben ossificati. \nClassificazione.\nDi questo animale sono stati ritrovati tre esemplari fossili completi e altri resti incompleti, tutti provenienti da Besano presso Varese e Monte San Giorgio nel Cantone Ticino. \"Askeptosaurus\" era un rettile affine al grande gruppo dei lepidosauri (tuttora viventi). L'ordine a cui appartiene l'ascheptosauro, chiamato Thalattosauria, comprende esclusivamente forme semiacquatiche ed \u00e8 rappresentato negli stessi giacimenti in cui sono stati rinvenuti i suoi resti anche da altre due forme meno note, \"Hescheleria rubeli\" e \"Clarazia schinzi\". \"Askeptosaurus\" \u00e8 considerato una forma relativamente basale, in cui gli adattamenti dei talattosauri pi\u00f9 evoluti non erano ancora apparsi; al contrario, le zampe ancora robuste, il cranio diritto e sottile e altri caratteri indicano che \"Askeptosaurus\" e le forme simili (come i cinesi \"Anshunsaurus\" e \"Miodentosaurus\") appartenevano a un gruppo a s\u00e9 stante (Askeptosauroidea), sempre all'interno dei talattosauri ma differente dalle forme quali \"Thalattosaurus\", \"Xinpusaurus\" e \"Nectosaurus\". Un altro askeptosauroide era \"Endennasaurus\", del Triassico superiore italiano.\nLa scoperta di Nopcsa.\n\"Askeptosaurus\" \u00e8 stato descritto per la prima volta nel 1925 da Franz Nopcsa, e la sua scoperta ha una storia particolare. Nopcsa, infatti, ebbe in dono dal Museo di Storia Naturale di Milano un frammento di lastra proveniente da Besano, sulla quale erano conservate alcune ossa; il materiale sarebbe servito allo studioso per approfondire le ricerche sull'istologia dei rettili estinti. Le ossa includevano un ilio, alcune costole, frammenti di vertebre e una falange, e secondo i paleontologi del museo milanese queste appartenevano al genere di ittiosauri \"Mixosaurus\", molto comune nel giacimento. Il fossile era quindi considerato uno scarto, utile solo agli studi istologici. Nopcsa, per\u00f2, in un primo momento riconobbe l'ilio di \"Mixosaurus\" (che lui stesso riteneva non essere ancora stato ritrovato), e successivamente chiar\u00ec che le ossa appartenevano a un animale ancora sconosciuto alla scienza, che denomin\u00f2 \"Askeptosaurus italicus\" (\"lucertola italiana non riconosciuta\") e che ritenne giustamente affine ai talattosauri nordamericani. Scoperte successive confermarono le ipotesi di Nopcsa.\nPaleoecologia e paleobiologia.\nProbabilmente l'ascheptosauro si nutriva di pesci che riusciva a catturare anche grazie ai movimenti serpeggianti del lungo collo. La lunga coda era probabilmente il principale mezzo di propulsione; le zampe, invece, corte e probabilmente palmate, servivano forse a direzionare i movimenti dell'animale in acqua. Il cranio allungato e dotato di numerosi denti era ben adattato a un animale predatore. \u00c8 improbabile che l'ascheptosauro si trovasse a suo agio sulla terraferma, data la brevit\u00e0 degli arti, ma la loro robustezza (cos\u00ec come quella dei cinti) fa supporre che potesse comunque spostarsi sul terreno. \n\u00c8 plausibile che questo animale si tuffasse nelle profondit\u00e0 del mare della Tetide a caccia di prede: ci\u00f2 si pu\u00f2 dedurre dalla notevole dimensione degli occhi e dalla presenza di ossa aggiuntive nell'orbita che formavano il cosiddetto anello sclerotico, che rinforzava gli occhi e impediva all'alta pressione di schiacciarli. Tuttavia, la conformazione della parte posteriore del cranio e la presenza della staffa (un piccolo osso responsabile della trasmissione dei suoni dal timpano all'orecchio medio) suggeriscono che \"Askeptosaurus\" non potesse immergersi troppo in profondit\u00e0. In ogni caso, probabilmente \"Askeptosaurus\" era un predatore d'agguato, che catturava i pesci di cui si cibava grazie a rapidi movimenti laterali della testa, in un modo molto simile a quello dei coccodrilli attuali.\nCollegamenti esterni.\nAbstract di una pubblicazione scientifica su \"Askeptosaurus\""}
{"id": "344202", "revid": "33689", "url": "https://it.wikipedia.org/wiki?curid=344202", "title": "Angolo piano", "text": ""}
{"id": "344204", "revid": "110802546", "url": "https://it.wikipedia.org/wiki?curid=344204", "title": "Iaia De Capitani", "text": "Biografia.\nNegli anni ottanta ha svolto attivit\u00e0 di coreografa, sia per il cinema (collabora con Pasquale Festa Campanile al film Qua la mano, con Marco Ferreri a \"Il futuro \u00e8 donna\" e con Castellano e Pipolo ai film \"Asso\" e \"Innamorato pazzo\"). Lavora anche per la televisione (programmi Rai e Mediaset) con nomi eccellenti quali Beppe Recchia, Antonio Ricci, Gino &amp; Michele ecc.\nCollabora anche con Dario Fo, per la trasmissione televisiva \"Trasmissione Forzata\" (RAI)\nSuccessivamente passa a scrivere soggetti e testi per programmi televisivi e sit-com, e quindi passa alla regia, con programmi legati al cabaret e videoclip musicali.\nDal 2002 \u00e8 manager della Premiata Forneria Marconi (PFM), per la quale produce e programma i tour italiani e mondiali.\nCon la band collabora anche artisticamente, creando una grande sinergia artistico-manageriale. Suo \u00e8 il progetto \"Stati di Immaginazione\", il fortunato tour diventato un CD e un DVD.\nTitolare delle Aereostella, ha editato i libri \"Codice Zena\", di Riccardo Storti, un affascinante viaggio attraverso il rock genovese dal Settanta ad oggi e \"Nico di Palo - Il Rumore dell'Impatto\", di Gianni Anastasi, una biografia generazionale attraverso le vicende musicali e personali dello storico leader dei New Trolls.\nAd ottobre 2006 diventa manager dei New Trolls, poi diventati La Leggenda New Trolls, con la seguente formazione: Nico Di Palo, Vittorio De Scalzi, Alfio Vitanza, Andrea Maddalone, Mauro Sposito e Francesco Bellia. Produce per loro \"Concerto Grosso The Seven Seasons\". \nDa novembre 2006 \u00e8 editrice di ImagineMag, un free press legato al mondo dell'immaginazione. \nDa febbraio 2007 \u00e8 manager del Banco del Mutuo Soccorso, altra band storica. \nA novembre 2007 pubblica \"Concerto Grosso Trilogy Live 2 CD e 1 DVD\" registrato ad agosto in Piazza Unit\u00e0 di Italia a Trieste.&lt;br&gt;\nNel 2008 pubblica 5 libri: \nNel 2009 pubblica:"}
{"id": "344210", "revid": "282984", "url": "https://it.wikipedia.org/wiki?curid=344210", "title": "Token bus", "text": "In telecomunicazioni token bus (standard IEEE 802.4) \u00e8 un protocollo di rete che definisce un tipo di accesso multiplo o connessione di rete tra computer all'interno di reti locali a segmento di bus condiviso. \nDescrizione.\nFunzionamento.\nNella rete di calcolatori interconnessa tramite un bus viene definito un \"anello logico\" cio\u00e8 una sequenza ciclica di stazioni cio\u00e8 viene deciso a piacimento un ordinamento delle stazioni. In questo anello logico circola un gettone (\"token\") il quale contiene il numero progressivo della stazione di destinazione e che abilita la stazione che momentaneamente lo possiede a trasmettere pacchetti sul canale di comunicazione comune durante l'intero tempo di possesso del \"token\". In altre parole viene strutturata a livello logico la tecnica di connessione a livello fisico token passing ring. \nPu\u00f2 essere visto anche come una particolare forma di accesso multiplo di tipo TDMA scandito dal \"token\" dove lo slot temporale di trasmissione \u00e8 rappresentato dall'intervallo temporale di possesso del bus, ma senza le difficolt\u00e0 implementative legate alla sincronizzazione nello slot di competenza delle stazioni trasmittenti. Il vantaggio del token bus rispetto al pi\u00f9 semplice token ring \u00e8 che esso rappresenta una valida alternativa quando non c'\u00e8 possibilit\u00e0 o difficolt\u00e0 di stendere fisicamente una rete ad anello. Il bus \u00e8 infatti una rete comoda che pu\u00f2 essere inserita facilmente in qualsiasi tipo di edificio.\nFonti.\nhttp://www.dimi.uniud.it/antonio/SEI/1999/lessons/oct27.html"}
{"id": "344212", "revid": "8596", "url": "https://it.wikipedia.org/wiki?curid=344212", "title": "Ricardo Lagos Escobar", "text": ""}
{"id": "344213", "revid": "8596", "url": "https://it.wikipedia.org/wiki?curid=344213", "title": "Michelle Bachelet Jeria", "text": ""}
{"id": "344217", "revid": "88740", "url": "https://it.wikipedia.org/wiki?curid=344217", "title": "Kofinas", "text": "Kofinas () \u00e8 un ex comune della Grecia nella periferia di Creta (unit\u00e0 periferica di Candia) con 5.338 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Gortyna.\n\u00c8 situato nella parte meridionale dell'isola, affacciato sul Mar libico.\nGeografia fisica.\nIl territorio \u00e8 montuoso Vi si trovano le montagne costiere di Kofina, nude e selvagge dal versante interno, pi\u00f9 verdi nel versante marino.\nAccesso.\nDue sono le strade che conducono al comune\nIl breve tratto di costa meridionale appartenente al comune \u00e8 di difficile accesso.\nDa Iraklio funziona un servizio di autolinee.\nStoria.\nI ritrovamenti archeologici attestano che il territorio di Kofina fu abitato in epoca minoica.In localit\u00e0 Argio vicino al capoluogo \u00e8 stato rinvenuto un centro abitato di epoca ellenistica. In localit\u00e0 Atsipades sono stati portati alla luce utensili dell'et\u00e0 del bronzo. All'epoca del dominio veneziano vi fu costruito il castello di Bonifacio di cui si possono vedere i ruderi a Psil\u00f2 Kastelli nella circoscrizione comunale di Akria.\nCentri abitati.\nAsimi.\nAsimi, un villaggio di circa 1.100 abitanti, \u00e8 la sede del municipio. Costruito ad un'altezza di 290 metri dista 51\u00a0km da Iraklio. La prima menzione del villaggio \u00e8 in un documento notarile risalente al 1280. Vicino ci sono i resti di una citt\u00e0 ellenistica.\nAtsipades.\nAtsipades \u00e8 un villaggio posto su una collina di 460 metri in posizione dominante sulla circostante pianura di Messara.\n\u00c8 nominato per la prima volta in un documento del 1248 e il suo nome appare sempre nei censimenti successivi. Nei suoi dintorni si trovano numerose chiesette, fra cui la pi\u00f9 interessante \u00e8 quella di Agia Paraskevi se non altro per la sua posizione idilliaca vicino a sorgenti naturali in un luogo molto verde.\nKasteli.\nSette km a nord de Asimi dove su una collina di 400 metri si trovano i ruderi della fortezza veneziana di Bonifacio\nDionysi.\nVillaggio sui fianchi dei monti Artemisi a 250\u00a0km di altezza. Deve il suo nome ad una chiesa dedicata a San Dionigi in cui onore si svolge una festa il 3 ottobre.\nPanagia.\nUn altro villaggio sul fianco dei monti Artemisi, a 250 metri di altezza. Nelle vicinanze, in localit\u00e0 Patera sono stati trovati monili ed idoli votivi dell'epoca minoica di mezzo, cos\u00ec come monete di epoca ellenistica e romana.\nSternes.\nSternes, il cui nome significa cisterne, \u00e8 un villaggio di 420 abitanti sulle falde dei monti Artemisi, ad un'altezza di 310 metri\nStoli.\nStoli \u00e8 un villaggio agricolo di 600 abitanti che forma quasi un'unica agglomerazione con il vicino paese di Inia."}
{"id": "344221", "revid": "729019", "url": "https://it.wikipedia.org/wiki?curid=344221", "title": "Donazione del sangue", "text": "La donazione del sangue \u00e8 l'azione di un singolo individuo, che agisce volontariamente e spontaneamente, senza obbligo. La donazione consiste nel privarsi di una determinata quantit\u00e0 del proprio sangue o di suoi componenti, affinch\u00e9 venga utilizzata per scopi medici. La maggior parte degli emocomponenti a scopo trasfuzionale hanno una vita breve, e il mantenimento di una fornitura costante \u00e8 un problema persistente.\nLa quantit\u00e0 di sangue prelevato e le modalit\u00e0 possono variare. La raccolta pu\u00f2 essere fatta per semplice deflusso dopo puntura venosa, o grazie ad attrezzature automatizzate che prelevano solo specifiche porzioni del sangue in aferesi (plasmaferesi, plasmapiastrinoaferesi, eritropiastrinoaferesi, ecc.).\nIl giorno della donazione \u00e8 consigliabile aver fatto una colazione leggera a base di frutta fresca o spremute, t\u00e8 o caff\u00e8 poco zuccherati, pane non condito o altri carboidrati semplici. \u00c8 necessario aver introdotto una sufficiente quantit\u00e0 di liquidi per non essere disidratati; per la donazione \u00e8 incoraggiato lo stringere ritmicamente con la mano una pallina di gommapiuma per favorire l'apporto venoso.\nTipologie di donazione.\nLe donazioni possono essere di tipologie diverse:\nDonazione saltuaria e donazione abituale.\nMolte persone donano il proprio sangue in seguito a malattie di familiari o ad appelli sporadici.\nLa donazione pu\u00f2 essere dettata da puro spirito di solidariet\u00e0, totalmente gratuita, oppure (in alcuni Paesi) pu\u00f2 avere una controparte economica: su 180 Stati osservati dall'Organizzazione mondiale della sanit\u00e0 nel 2013 in 57 Stati il 100% delle donazioni di sangue risultavano non retribuite e in 74 Stati pi\u00f9 del 90% del sangue raccolto proveniva da donatori volontari non retribuiti.\nI donatori abituali possono effettuare un maggior numero di donazioni nel tempo, sono sottoposti a controlli sistematici a ogni donazione, hanno una maggiore responsabilizzazione nei riguardi delle patologie trasmissibili per via ematica non immediatamente rilevabili con gli screening di routine.\nIn varie nazioni, per incentivare maggiormente i potenziali donatori, si prevede una giornata di riposo retribuita per chi ha effettuato una donazione. Tale norma \u00e8 di carattere precauzionale; risulta importante per chi svolge lavori pesanti, pericolosi o che richiedano particolare attenzione: conducenti di camion, aerei, treni, pompieri, quanti lavorano su impalcature, eccetera.\nLa frequenza di donazione va dalle 6 donazioni di sangue intero per gli uomini (intervallo di 2 mesi) in Francia, Stati Uniti (negli USA per la prima donazione bastano 17 anni), a 4 in Italia; da 4 donazioni per le donne (intervallo di 3 mesi) in Francia e negli Stati Uniti, a 3 in Spagna, Portogallo e Brasile, a 2 in Italia.\nTrattamento del sangue.\nPrima di qualsiasi utilizzo, i campioni di sangue prelevati in occasione della donazione vengono analizzati in laboratorio per verificare il gruppo sanguigno ed escludere la trasmissione di malattie infettive, tramite opportuni esami di laboratorio.\nGeneralmente le unit\u00e0 di sangue intero vengono sottoposte a una lavorazione fisico-meccanica per separarle negli emocomponenti: globuli rossi, plasma e \"buffy-coat\" (composto prevalentemente da leucociti e piastrine, che pu\u00f2 essere sottoposto a ulteriore lavorazione per la preparazione di concentrati piastrinici).\nUtilizzi degli emocomponenti.\nCiascuno degli emocomponenti ottenuti ha precise indicazioni terapeutiche e pu\u00f2 essere utilizzato in svariati campi medici e chirurgici, tra i quali la cura di leucemie, tumori, intossicazioni da farmaci, anemie, emorragie, malattie emorragiche, ustioni, tumori del fegato, anemia mediterranea, emofilia A e B, procedure di primo soccorso, trapianti di organi e altro ancora.\nIl sangue, con i suoi componenti, costituisce per molti ammalati un fattore unico e insostituibile di sopravvivenza:\nPer effettuare un trapianto servono delle notevoli quantit\u00e0 di sangue: per un trapianto di rene in media 4 unit\u00e0 di globuli rossi; per un trapianto di cuore 10 unit\u00e0 di globuli rossi, piastrine e plasma con punte di 30-40 unit\u00e0. Per un trapianto di fegato nelle prime 24 ore sono necessarie 12 unit\u00e0 di globuli rossi (16 nei primi 10 giorni), 27 unit\u00e0 di plasma fresco (35 nei primi 10 giorni), 2 unit\u00e0 di piastrine (5 nei primi 10 giorni). Si possono raggiungere punte di 160-170 unit\u00e0 di globuli rossi, 290-300 unit\u00e0 di plasma e 140 unit\u00e0 di piastrine per interventi particolarmente impegnativi; per un trapianto di midollo osseo da 50 a 80 unit\u00e0 di globuli rossi, plasma e immunoglobuline, con picchi di 300-400 unit\u00e0 per ogni terapia (durata 4-5 mesi) prima del trapianto.\nLa donazione in Italia.\nIl volume di sangue intero richiesto per una donazione \u00e8 di \u00b110%, per il plasma si raccolgono da 600 a .\nLe associazioni di donatori.\nLa donazione in Italia \u00e8 esclusivamente a titolo gratuito. In Italia esistono numerose associazioni di donatori, che hanno lo scopo di promuovere e organizzare la donazione. Esse fanno capo al Coordinamento interassociativo volontari italiani del Sangue (CIVIS), che \u00e8 composto da:\nPer ogni donazione da parte di uno dei propri iscritti, alle associazioni vengono rimborsate dallo Stato italiano le seguenti cifre:\nIl fabbisogno in Italia.\nSi stima normalmente che vi sia bisogno di 40 unit\u00e0 di sangue l'anno ogni 1\u00a0000 persone, cio\u00e8 circa unit\u00e0 per la sola Italia. Nel 2000 l'Italia ha raggiunto l'autosufficienza a livello nazionale. Nonostante la sempre pi\u00f9 attenta e ponderata utilizzazione del sangue, il fabbisogno \u00e8 costantemente in aumento, per l'aumento dell'et\u00e0 media della popolazione e per i progressi della medicina, che rendono possibili interventi anche su pazienti anziani, un tempo non operabili.\nAlcune regioni sono autosufficienti, ad esempio l'Emilia-Romagna ha raggiunto il livello di 60 unit\u00e0 ogni 1\u00a0000 persone. Vi sono inoltre alcune singole citt\u00e0 in cui, grazie al radicamento nel territorio di una o pi\u00f9 associazioni locali, si \u00e8 raggiunta una raccolta ancora maggiore.\nIn numerose regioni, tuttavia, la raccolta \u00e8 insufficiente, e il fabbisogno viene soddisfatto con trasferimenti da altre regioni. Una delle cause di questa mancata autosufficienza \u00e8 a volte la presenza di patologie genetiche endemiche (quali le talassemie) in alcune aree geografiche del territorio italiano, che da un lato vedono la presenza di un numero inferiore di soggetti idonei alla donazione e dall'altro causano un consumo maggiore di emocomponenti.\nGli esami sul sangue.\nAlla prima donazione vengono determinati il gruppo AB0, il fenotipo RH completo e sistema Kell, ed effettuata la ricerca di anticorpi irregolari anti-eritrociti.\nLe analisi includono esame emocromocitometrico completo, transaminasi ALT, lue, HIV 1-2 antigene-anticorpo, HBsAg (per l'epatite B), HCVAb (per l'epatite C), NAT degli acidi nucleici di HCV, HIV e HBV.\nA ogni successiva donazione si effettuano test del Fattore Rh e conferma del gruppo sanguigno.\nSi possono aggiungere test secondo necessit\u00e0, ad esempio per la malaria, malattia di Chagas, o per virus del Nilo occidentale nelle zone e nei periodi a rischio.\nLa procedura di donazione.\nPrima del prelievo viene compilato un questionario anamnestico riguardo alla storia clinica remota e recente, dopodich\u00e9 il donatore viene sottoposto alla quantificazione dell'emoglobina, spesso tramite puntura di un dito della mano ed esame spettrofotometrico della goccia di sangue fuoriuscita.\nSegue poi una visita medica in cui viene controllato il questionario, viene misurata la pressione arteriosa ed effettuato un esame obiettivo.\nUna donazione di sangue intero dura generalmente meno di 15 minuti; una di plasma ne dura circa 45, e una di piastrine ancora di pi\u00f9.\nLa durata delle procedure di aferesi \u00e8 maggiore di quella del sangue intero a causa del procedimento di estrazione del plasma dal sangue: l'ago che viene inserito in vena \u00e8 collegato a un separatore cellulare in cui una centrifuga separa la parte pi\u00f9 liquida, il plasma, dai globuli rossi. Tale macchina esegue cicli di prelievo-separazione-reinfusione. Il plasma viene raccolto in una sacca, la restante parte processata (globuli rossi concentrati e il plasma non separato) viene reintrodotta nell'apparato circolatorio nel donatore attraverso la stessa cannula.\nTramite una gestione con codici a barre, viene tracciata la singola donazione, identificando la sacca di sangue, l'apparecchio di emotrasfusione impiegato, il tesserino dell'infermiere e del donatore.\nIn questo modo, \u00e8 informatizzata la registrazione del gruppo sanguigno e della data di donazione, che permettono di controllare:\nAl termine del processo, per compensare la parte liquida tolta, potrebbe essere infusa nel donatore della soluzione salina, ma nella pratica si consiglia semplicemente di bere dei liquidi. Non prelevando componenti cellulari, la donazione di plasma risulta di impatto praticamente nullo sull'efficienza fisica del donatore; pu\u00f2 pertanto essere eseguita a intervalli ridotti (anche soli 14 giorni) ed \u00e8 particolarmente indicata a donne in et\u00e0 fertile, in quanto non riduce il contenuto di ferro del sangue.\nLa richiesta di questo emoderivato \u00e8 molto maggiore rispetto al sangue intero poich\u00e9 il suo campo di applicazione \u00e8 molto vasto.\nLe donazioni sono in genere indolori e prevedono un ristoro finale. Ai lavoratori dipendenti, inoltre, viene riconosciuta in Italia per legge una giornata di riposo retribuita.\nLe condizioni per la donazione in Italia.\nIn generale \u00e8 necessario avere un buono stato di salute (non essere affetto da gravi malattie o patologie croniche; non aver avuto malattie nei 15 giorni precedenti il prelievo; non aver assunto antibiotici nei giorni precedenti il prelievo; non aver subito estrazioni dentarie nei 7 giorni precedenti la donazione; non aver subito interventi chirurgici o endoscopie nei 4 mesi precedenti il prelievo) e non seguire comportamenti a rischio, cio\u00e8 non essere stato esposto al rischio di malattie trasmissibili: non aver effettuato tatuaggi/piercing negli ultimi 4 mesi; non fare uso di droghe; non avere soggiornato per oltre sei mesi nel Regno Unito nel periodo dal 1980 al 1996 (per escludere il rischio di encefalopatia spongiforme trasmissibile).\nInoltre devono essere trascorsi almeno 6 mesi da un parto o interruzione di gravidanza.\nPlasma da aferesi.\nI requisiti per la donazione di plasma in aferesi sono gli stessi del sangue intero.\nFrequenza e periodicit\u00e0.\nIl numero medio di donazioni pro capite in Italia \u00e8 leggermente inferiore a 3 donazioni/anno per gli uomini, a 2 per le donne. Intervalli minimi previsti dalla legislazione italiana:"}
{"id": "344222", "revid": "125956986", "url": "https://it.wikipedia.org/wiki?curid=344222", "title": "Franz Di Cioccio", "text": " \nAbile esecutore e compositore, \u00e8 considerato come uno dei migliori virtuosi della batteria in Italia, grazie alla sua abilit\u00e0 ed esplosivit\u00e0 nell'esecuzione.\nBiografia.\nNato a Pratola Peligna, in provincia dell'Aquila, Di Cioccio trascorre l\u00ec l'infanzia, ma si trasferisce giovane a Milano, diventando amico di Rita Pecoraro e raggiungendo il padre che lavorava in questa citt\u00e0 suonando l'oboe: qui, dopo aver iniziato a suonare la batteria, fonda il gruppo dei Black Devils (con il chitarrista Pino Favaloro e il bassista Tony Gesualdi).\nNel 1964 conosce il chitarrista Franco Mussida. I Black Devils diventano il gruppo di accompagnamento di Gian Pieretti cambiando il nome in Grifoni: \u00e8 proprio il cantautore che li presenta a Ricky Gianco che li porta alla casa discografica per cui incide anche lui: la Dischi Ricordi. Il gruppo ingaggia un cantante proveniente dai Demoniaci, Teo Teocoli, cambia il nome in Quelli ed inizia una carriera come complesso beat, con alcuni cambi di formazione nel corso degli anni: alla fine del 1966 Gesualdi \u00e8 sostituito da Giorgio Piazza, entra nel gruppo il tastierista dei Cuccioli, Flavio Premoli, mentre Mussida \u00e8 sostituito a causa del servizio militare da Alberto Radius (proveniente dai \"Simon &amp; Penny\") per un anno. Teocoli abbandona ben presto il gruppo per dedicarsi alla carriera solista. Il gruppo continua la carriera fino all'abbandono di Pino Favaloro, alla fine del 1969.\nNel 1970 pubblicano un singolo \"Finch\u00e9 le braccia diventino ali\" sotto il nome di Krel con l'aggiunta del polistrumentista e cantante Mauro Pagani. Tra il 1970 e il 1971 Di Cioccio suona per breve tempo con la Nuova Equipe 84, partecipando tra l'altro al Festival di Sanremo 1971 in coppia con Lucio Dalla con il brano \"4 marzo 1943\" e classificandosi al terzo posto. Nel 1971 i Krel, passati alla Numero Uno di Mogol e Battisti, cambiano definitivamente nome in Premiata Forneria Marconi, di cui Di Cioccio diviene nel corso degli anni il frontman.\nNel 1982 compare nel film \"Attila flagello di Dio\", per la regia di Castellano e Pipolo, dove compone con Franco Mussida (membro della Premiata Forneria Marconi) le musiche. Nello stesso anno partecipa al film \"Vado a vivere da solo\" con Jerry Cal\u00e0, per la regia di Marco Risi.\nNel 1999 \u00e8 candidato alle elezioni europee del 1999 con la Federazione dei Verdi nella circoscrizione Italia nord-occidentale.\nPartecipa nel 2002 come musicista e produttore all'album \"Canto di spine - versi italiani del '900 in forma di canzone\" degli Altera.\nArtista poliedrico, oltre alla musica e al cinema si dedica al giornalismo collaborando con alcune testate nazionali.\n\u00c8 il primo a presentare in televisione i videoclip con la sua trasmissione \"Punk e a capo\", diventata subito un cult.\nDurante gli anni ottanta, ha presentato sulle reti allora Fininvest, \"So to speak\" una trasmissione dove veniva insegnata la lingua inglese prendendo spunti da interviste e viaggi all'estero.\n\u00c8 autore del libro \"Due volte nella vita\" (Arnoldo Mondadori Editore), un affascinante viaggio attraverso i concerti ed i tour mondiali della PFM. \u00c8 direttore artistico di due etichette discografiche: FermentiVivi (di area rock) e Immaginifica (di area progressive).\nIl 27 dicembre 2006, Franz Di Cioccio \u00e8 stato insignito del titolo di commendatore dell'Ordine al merito della Repubblica italiana, onorificenza attribuita dal Presidente della repubblica a personalit\u00e0 che si sono particolarmente distinte nel campo della scienza, delle lettere, delle arti e dell'economia. Di Cioccio inoltre \u00e8 stato il primo artista dell'area rock a ricevere questo importante riconoscimento. L'attestato di Commendatore \u00e8 stato consegnato il 20 aprile 2007. Di Cioccio \u00e8 inoltre Cittadino Benemerito della Citt\u00e0 di Pratola Peligna e Cittadino Onorario di Provvidenti.\nInsieme a Patrick Djivas \u00e8 l'autore delle musiche della sigla del TG5 e del jingle dei programmi prodotti da RTI.\nEntrambi sono stati autori delle musiche della sigla del Meteo 5 e del TG2.\nLa figlia Elena, nata a Milano il 16 settembre 1974, \u00e8 Vj di All Music, fa parte del gruppo de \"Le Iene\" e presenta tuttora il programma \"I Love Rock &amp; Roll\" sul canale musicale All Music.\nInoltre l'altra figlia Cinzia \u00e8 danzatrice professionista, insegnante di danza e dirige l'atelier di danze etniche Les Soeurs Tribales, gruppo di fama nazionale e internazionale per quanto riguarda la diffusione della danza medio-orientale (in particolare dello stile Tribal).\nDi Cioccio \u00e8 membro fondatore e suona nel gruppo denominato Slow Feet Band col quale ha pubblicato l'album \"Elephant Memory\".\n\u00c8 stato presidente della giuria di qualit\u00e0 alla 66\u00aa edizione del festival di Sanremo, che si \u00e8 svolta dal 9 al 13 febbraio 2016."}
{"id": "344224", "revid": "599013", "url": "https://it.wikipedia.org/wiki?curid=344224", "title": "Fred (calciatore 1983)", "text": "Ha segnato il gol pi\u00f9 veloce della storia del calcio brasiliano, realizzato nel 2003 con la maglia del Am\u00e9rica Mineiro in una partita contro il Vila Nova, valida per la Copa S\u00e3o Paulo de Juniores. La rete venne messa a segno dopo 3,17 secondi dal fischio d'inizio con un tiro da centrocampo ed \u00e8 stato in assoluto il gol pi\u00f9 veloce mai realizzato fino al 7 novembre 2009. Nel 2013 ha vinto il titolo di capocannoniere della Confederations Cup 2013 (a pari merito con lo spagnolo Fernando Torres) e la Scarpa d'argento della competizione.\nCarriera.\nClub.\nNel 2004 passa dall'Am\u00e9rica Mineiro al Cruzeiro, con cui segna 40 gol in 43 presenze nel 2005.\nNell'agosto 2005 passa al Lione, squadra della Ligue 1, per 15 milioni di euro. Durante la prima stagione in Francia mette a segno 14 reti in 30 presenze, di cui 9 partendo dalla panchina. I suoi gol consentono al Lione di vincere il suo 5\u00ba titolo nazionale consecutivo. Nelle due stagioni seguenti conquista di nuovo il titolo francese, ma i suoi spazi in squadra si riducono progressivamente a causa di infortuni e scelte tecniche.\nSvincolatosi dal Lione il 26 febbraio 2009, il 5 marzo successivo si trasferisce al Fluminense, squadra del campionato brasiliano, con cui firma un contratto della durata di cinque anni. con 5 gol in 14 presenze contribuisce nel 2010 alla vittoria del Brasilerao, atteso da 25 anni, e nel maggio del 2011 con 10 gol in 13 partite al secondo posto nel Campionato Carioca perso con il Flamengo. Il 27 novembre nella sfida persa 1-2 col Vasco da Gama segna il suo gol numero 200 in carriera con i club.\nNazionale.\nCon la Nazionale del Brasile ha collezionato 3 presenze nel 2005 e una ai Mondiali 2006, nella partita della prima fase contro l'Australia il 18 giugno 2006, quando ha segnato il gol del 2-0 nel finale di partita dopo essere subentrato dalla panchina. Ha partecipato anche alla Copa Am\u00e9rica 2007, ma si \u00e8 infortunato dopo la prima partita.\nTorna in nazionale tre anni dopo nel giugno 2011 in vista della Copa Am\u00e9rica. Gioca da titolare le amichevoli Brasile-Paesi Bassi 0-0 del 4 giugno e segna tre giorni dopo in Brasile-Romania 1-0, uscendo al minuto 80 e lasciando spazio a Ronaldo alla sua partita d'addio al calcio giocato. Torna al gol con la \"Selecao\" il 9 luglio 2011, permettendo al Brasile di pareggiare 2-2 col Paraguay, nella seconda partita del girone B della Copa Am\u00e9rica.\nIl 14 maggio viene inserito, dal CT Luiz Felipe Scolari, nella lista dei 23 convocati per la FIFA Confederations Cup 2013, che \u00e8 svolta in Brasile dal 15 al 30 giugno 2013 come preludio del Campionato mondiale di calcio 2014. Il 22 giugno nell'ultima partita del girone contro l' segna due reti, decisive ai fini del risultato (il Brasile vince per 4-2). Nella semifinale contro l' inoltre realizza la sua terza rete nel torneo siglando il gol del momentaneo 1-0 nella partita finita poi 2-1 per i verdeoro, contribuendo cos\u00ec a portare la sua squadra in finale contro la Spagna, dove mette a segno una doppietta che consegna al Brasile la coppa. Al termine del torneo Fred \u00e8 risultato essere il capocannoniere con 5 gol, insieme a Fernando Torres, e si \u00e8 aggiudicato la Scarpa d'argento in virt\u00f9, a parit\u00e0 di assist (uno per entrambi) del maggior numero di minuti giocati rispetto allo spagnolo (423 minuti contro 273).\nConvocato per il mondiale 2014, nella prima partita del mondiale contro la Croazia, guadagna un rigore molto dubbio sul parziale di 1-1, che alimenta tantissime polemiche e che permette alla \"Sele\u00e7ao\" di portarsi sul 2-1. Nella terza partita del primo turno va a segno in fuorigioco nella vittoria per 4-1 contro il Camerun. Il Brasile viene eliminato in semifinale dalla Germania, vittoriosa 7-1 sui verdeoro. La stampa di settore riconosce la sua prestazione la peggiore dell'intera rosa brasiliana. Con un solo gol realizzato nell'intera manifestazione, Fred diventa il secondo peggior attaccante che abbia mai giocato nel Brasile in un Mondiale. Peggio di lui fece solo Alcindo, con 0 reti all'attivo nel Mondiale 1966.\nIl 13 luglio 2014, dopo la fine del deludente mondiale casalingo, Fred decide di chiudere la sua carriera con la \"Sele\u00e7ao\".\nStatistiche.\nPresenze e reti nei club.\nTra club e nazionale maggiore, Fred ha giocato globalmente 614 partite segnando 342 reti, alla media di 0,56 gol a partita.\n\"Statistiche aggiornate al 5 dicembre 2021.\""}
{"id": "344226", "revid": "125734031", "url": "https://it.wikipedia.org/wiki?curid=344226", "title": "Darkwave", "text": "Dark wave, pi\u00f9 conosciuto in Italia con il termine dark, \u00e8 un termine coniato in Europa negli anni '80 per descrivere la variante oscura e malinconica della musica new wave e post-punk che si fece strada come genere musicale nei tardi anni '70. Le composizioni musicali di questo genere sono caratterizzate da un ampio utilizzo di tonalit\u00e0 in chiave minore e liriche introspettive, venendo cos\u00ec percepiti come oscuri, romantici e desolati e con un sottofondo di dolore. Tra le caratteristiche comuni al genere vi sono l'utilizzo di cordofoni come chitarra elettrica e acustica, il violino ed il pianoforte, cos\u00ec come strumenti elettronici come il sintetizzatore, il campionatore e la drum machine.\nDefinizione del termine.\nFin dagli anni '80 il termine Dark wave fu utilizzato in Europa per descrivere una variante cupa e melancolica della musica post-punk e new wave. A quei tempi, il termine \"goth\" era inseparabilmente collegato al gothic rock, mentre il termine \"dark wave\" aveva acquisito un significato pi\u00f9 ampio, includendo anche gli artisti associati al gothic rock ed alla musica new wave con un massiccio utilizzo del sintetizzatore come i Bauhaus, i Joy Division, The Cure, Siouxsie and the Banshees, The Sisters of Mercy, Anne Clark, Depeche Mode, Gary Numan, and The Chameleons..\nIn Italia il termine \"dark\" (abbreviazione di \"dark wave\") venne utilizzato fin dai primissimi anni '80 spesso in sostituzione del termine \"goth\" per indicare questa nuova sottocultura. I termini \"goth\" e gothic rock iniziarono invece a circolare comunemente nel nostro paese sul finire degli anni '80. Tra le band che allora venivano definite dark vi erano gruppi della scena fiorentina come Diaframma ed i primi Litfiba, i romani Carillon del Dolore ed i veneziani Death in Venice.\nIn Germania la prima volta che fu utilizzato il termine dark wave fu nel numero di maggio 1985 della rivista musicale \"Spex\", in cui l'album \"The Gift\" dei Cyan Revue e \"Priests and Petrol\" dei Leningrad Sandwich venivano pubblicizzati con questo appellativo, mentre nel maggio del 1986 i Marquee Moon utilizzarono questo termine in una loro intervista nella rivista indipendente di Colonia E.B.. Il termine venne poi utilizzato correntemente solo dal 1988.\nNegli Stati Uniti del dopo 1993 il termine \"dark wave\" fu associato al lavoro della Projekt Records, in quanto fu molto utilizzato dal produttore e fondatore dell'etichetta Sam Rosenthal, che trov\u00f2 il termine sfogliando le pagine di riviste musicali tedesche come Zillo, utilizzandolo poi per promuovere e commercializzare artisti dell'etichetta tedesca Hyperium Records negli Stati Uniti come i Chandeen e Love Is Colder Than Death.\nNel corso degli anni il termine darkwave \u00e8 cos\u00ec divenuto un termine ombrello che include generi come cold wave, ethereal wave, gothic rock, neoclassical dark wave, e neofolk.\nStoria della darkwave.\nLe origini europee negli anni '80.\nNell'Europa della seconda met\u00e0 degli anni '70, come nel resto del mondo, il movimento punk fu visto dai pi\u00f9 come una ventata di novit\u00e0 nel panorama musicale internazionale, creando un'etica ed un'energia del tutto peculiari. Molti artisti poi identificati nei termini post-punk e new wave, pur prendendo ispirazione dai nuovi impulsi di questo movimento, ne lamentarono l'eccessiva semplificazione nella forma e le convenzioni rock fino alla parodia di se stessi. All'interno di questi due macro-generi, un certo numero di band iniziarono a sviluppare sonorit\u00e0 nuove, spesso ispirate dalle avanguardie storiche e con atteggiamenti riconducibili al neo-romanticismo, al decadentismo ed all'estetismo dandy, con risultati che andavano dal synthpop, di band come Anne Clark, Gary Numan, Depeche Mode, alle prime band gothic rock come Bauhaus, Joy Division, The Cure, Neuntage. Altre band furono poi The Chameleons, Sad Lovers and Giants, Lowlife.\nAd inizio anni '80, per queste band venne coniato il termine darkwave, per descrivere le loro composizioni musicali caratterizzate da un ampio utilizzo di tonalit\u00e0 in chiave minore e liriche introspettive, desolati e con un sottofondo di dolore malinconico.\nIl movimento si diffuse a livello internazionale, sviluppando elementi come l'ethereal wave, con gruppi come Cocteau Twins e la dark wave neoclassica, iniziata da band come Dead Can Dance ed In the Nursery. Anche band francesi della coldwave come Clair Obscur ed Opera Multi Steel vengono spesso associate al movimento darkwave, mentre il chitarrista francese R\u00e9my Lozowski degli Exc\u00e8s Nocturne descrive la sua musica come una New Wave Noire.\nContemporaneamente emersero, influenzandosi vicendevolmente, altri stili associati alla new wave ed alla dark wave come l'electro-wave influenzata dal gothic rock e dalla musica industriale di band come Attrition, Die Form (Francia), Pink Industry (UK), Psyche (Canada), Kirlian Camera (Italia) e Clan of Xymox (Paesi Bassi) Altre band come i Malaria! e The Vyllies aggiunsero elementi della chanson e della musica da cabaret, inaugurando un genere che verr\u00e0 poi conosciuto come dark cabaret, poi popolarizzato dall'etichetta statunitense Projekt Records.\nLe band di dark wave tedesche erano spesso incluse nel movimento della Neue Deutsche Welle, con gruppi come Xmal Deutschland, Mask For, Asmodi Bizarr, II. Invasion, Unlimited Systems, Moloko \u2020, Maerchenbraut, Cyan Revue, Leningrad Sandwich, Stimmen der Stille, Belfegore, and Pink Turns Blue.\nAnche l'Italia, pur non raccogliendo le band sotto un unico nome come in Germania, vide una scena italo-darkwave molto attiva, con gruppi musicali che andavano da band dal sapore goth come i romani Carillon del Dolore e Marbre Noir, i veneziani Death in Venice, i baresi Art of Waithing o i modenesi Thelema. Nel versante pi\u00f9 legato alla synth wave vi furono invece band come i Militia di Perugia, i marchigiani Baciamibartali ed i Voice di Salerno. I veronesi Endless Nostalgia ed i toscani Overload avevano sonorit\u00e0 synth wave pi\u00f9 orientate sul pop, mentre i toscani Lord Chapeau proposero una versione propria della darkwave di matrice classicheggiante. Sonorit\u00e0 darkwave sono poi riconducibili a parte del cosiddetto movimento della nuova musica italiana cantata in italiano, con band come Underground Life, Diaframma e Litfiba\nGli anni novanta e la seconda generazione darkwave.\nCon l'inizio degli anni novanta, dopo una discreta visibilit\u00e0 mainstream raggiunta nel decennio precedente, il genere torna nell'underground, particolarmente seguito nella scena goth. Il termine Darkwave si accost\u00f2 ad una seconda generazione di gruppi musicali tedeschi come i Deine Lakaien, le Girls Under Glass, i Love Like Blood, i Love Is Colder Than Death, i Diary of Dreams, The Eternal Afflict e Wolfsheim, cos\u00ec come Project Pitchfork e il suo side project Aurora Sutra. Importanti furono poi gli italiani The Frozen Autumn ed Ataraxia ed i francesi Corpus Delicti che si evolsero da questo movimento diventando i principali artisti della scena Romanesque occidentale. Queste band si ispiravano fortemente alla musica wave e post-punk degli anni ottanta.\nNegli stessi anni, un certo numero di band tedesche come i Das Ich, Goethes Erben, Relatives Menschsein ed Endraum svilupparono un genere molto pi\u00f9 teatrale, intervallato da testi poetici e metaforici tedeschi chiamato Neue Deutsche Todeskunst (letteralmente \"Nuova Arte Tedesca della morte\"). Altre band come Silke Bischoff, In My Rosary, Engelsstaub ed Impressions of Winter combinavano invece elementi del neofolk con darkwave neoclassica.\nGli anni novanta e la darkwave negli Stati Uniti.\nA partire dal 1993 il termine darkwave viene lanciato negli Stati Uniti da Sam Rosenthal della Projekt Records, che lo utilizza per descrivere e propagandare una serie di band tedesche della Hyperium Records come Chandeen e Love Is Colder Than Death. La Projekt inizia poi a produrre band come Lycia, Black Tape for a Blue Girl e Love Spirals Downwards, perlopi\u00f9 caratterizzate da suoni di chitarra e synth e voci femminili, con uno stile spesso vicino a band degli anni '80 come i Cocteau Twins, spesso definiti come ethereal dark wave. La Prpjekt vantava poi un lungo rapporto con gli Attrition, che vennero inclusi dall'etichetta nelle prime compilazioni pubblicate. Sulla stessa scia vi era poi la Tess Records che propose This Ascension, Faith and the Muse ed i Clan of Xymox dopo la reunion.\nGli anni duemila.\nCon l'inizio del nuovo secolo molti artisti combinano nel loro suono influenze storicamente atipiche per il genere. Ad esempio i Bella Morte inglobano elementi del death rock e dell'heavy metal. I Faith and the Muse combinano influenze Darkwave con la musica shoegaze. Altre band come The Cr\u00fcxshadows invece uniscono la Darkwave con l'electronic dance music, incorporando nel loro suono influenze techno e trance. Altre ancora come i Diary of Dreams incorporano sia influenze alternative rock che dell'elettronica contemporanea. Il termine viene quindi utilizzato per descrivere band anche molto diverse tra loro. Dal 2010 nascono delle divergenze in quanto il termine viene utilizzato anche per descrivere il sound di artisti al di fuori della tradizionale scena goth, come Trust e Zola Jesus. Quindi si pu\u00f2 affermare che il termine viene spesso utilizzato per descrivere l'influenza dark wave e non il genere in senso stretto."}
{"id": "344232", "revid": "2184720", "url": "https://it.wikipedia.org/wiki?curid=344232", "title": "Sei nell'anima", "text": "Sei nell'anima \u00e8 il primo singolo ad essere estratto dall'album \"Grazie\" di Gianna Nannini, pubblicato il 13 gennaio 2006. Scritto dalla Nannini e da Gino Pacifico, il brano \u00e8 stato uno dei maggiori successi della cantante senese. \u00c8 stato frequentemente trasmesso in radio, raggiungendo la posizione numero 1 dell'airplay.\nDella canzone esiste una versione in lingua inglese, dal titolo \"Hold the Moon\", anche inclusa nell'album \"Grazie\". Un medley live con le due versioni si trova anche nella raccolta \"GiannaBest\". Non esiste un video per questa versione.\nNel 2020 partecipa al concorso radiofonico \"I Love My Radio\", a cui hanno preso parte in totale 45 canzoni.\nVideo musicale.\nIl video della canzone \u00e8 stato girato a Bratislava, capitale della Slovacchia, e alcune scene del video sono girate in bianco e nero."}
{"id": "344234", "revid": "729019", "url": "https://it.wikipedia.org/wiki?curid=344234", "title": "Ed Greenwood", "text": "Biografia.\nForgotten Realms.\nL'ambientazione \u00e8 stata scritta a quattro mani, da Greenwood e da Jeff Grubb, i quali hanno pubblicato, nel 1987 per la TSR, il \"Forgotten Realms Campaign Set\", primo manuale base (inedito in Italia); grazie al successo ottenuto, l'ambientazione \u00e8 stata successivamente sviluppata e ampliata con la pubblicazione di un notevole numero di supplementi. L'idea \u00e8 nata da una campagna di D&amp;D che lo stesso Greenwood aveva creato per le proprie partite casalinghe fin dal 1975 (anche se gi\u00e0 a otto anni fantasticava sui Reami per i primi scritti giovanili); successivamente, nel 1986, Greenwood ha venduto i diritti dell'ambientazione alla TSR, dove Grubb lavorava.\nFin dal primo rilascio di materiale per i \"Forgotten Realms\" Greenwood ha scritto e pubblicato numerosi romanzi ambientati nei Reami \u2014 alcuni tradotti e pubblicati anche in Italia \u2014 ma anche alcuni romanzi fantasy a diversa ambientazione (serie \"La banda dei quattro\"). Nonostante detenga parte dei diritti d'autore dell'ambientazione (nel caso la Wizards of the Coast, casa editrice che ha acquisito la TSR, smettesse di pubblicare nuovo materiale per i FR, i diritti tornerebbero a lui), \u00e8 essenzialmente uno scrittore indipendente.\nIl personaggio degno di nota pi\u00f9 famoso e duraturo dei Reami Dimenticati \u00e8 probabilmente l'arcimago Elminster, creato proprio da Greenwood (con il quale mostra una straordinaria somiglianza fisica, tanto che, su richiesta della TSR, Ed ha impersonato il mago per molti anni alle convention e al \"RPGA's Living City campaign\").\nAltre attivit\u00e0.\nEd ha pubblicato oltre duecento articoli per le edizioni americane dei periodici di settore \"Dragon\" (il suo primo articolo riguardava un mostro, Curst, apparso su Dragon numero 30) e \"Polyhedron\", oltre che aver scritto oltre trenta libri e moduli d'avventura per la TSR.\nHa contribuito alla stesura di moltissimi accessori per i \"Forgotten Realms\", soprattutto per coordinare gli autori affinch\u00e9 il materiale fosse dettagliato e senza incongruenze (si \u00e8 definito un \u00abpoliziotto addetto al traffico\u00bb), oltre che ad averne scritti alcuni egli stesso (come la famosa serie delle \"Volo's Guide\").\nSul sito della Wizards of the Coast dedicato ai \"Forgotten Realms\" scrive regolarmente una serie di articoli chiamata \"Realmslore\" e frequenta il forum di Candlekeep, dove pu\u00f2 essere contattato.\n\u00c8 membro del \"Role Playing Game Association (RPGA) network\" ed \u00e8 stato \"Gen Con Game Fair guest\" (cio\u00e8 ospite d'onore alla pi\u00f9 importante manifestazione per giochi di ruolo a livello mondiale) molte volte.\nQuando non appare alle convention, vive in una vecchia tenuta di campagna in Ontario.\nQuando possibile, si raduna con il vecchio gruppo di gioco per sessioni che possono durare giorni; Ed \u00e8 ovviamente il DM, mentre gli altri impersonano i PG della Compagnia degli Avventurieri Folli.\nOpere tradotte in italiano.\nRomanzi tradotti in italiano e pubblicati dalla casa editrice Armenia."}
{"id": "344238", "revid": "767487", "url": "https://it.wikipedia.org/wiki?curid=344238", "title": "\u04ae", "text": "La \u04ae, minuscolo \u04af, \u00e8 una lettera dell'alfabeto cirillico, chiamata comunemente u dritta oppure hamza + waw con damma.\nViene usata nelle versioni cirilliche modificate per la lingua mongola, la lingua kazaka, la lingua tatara, la lingua baschira ed altre. Appare simile alla \u0423 ma come raddrizzata. Viene usata per rappresentare la vocale chiusa anteriore arrotondata //. Nonostante la lettera abbia la stessa forma della lettera latina maiuscola Y, le due forme non devono essere confuse (anche se in alcune lingue europee che adottano l'alfabeto latino, la Y rappresenta il medesimo suono)."}
{"id": "344240", "revid": "1272592", "url": "https://it.wikipedia.org/wiki?curid=344240", "title": "Tito Schipa", "text": "Biografia.\nFiglio di Luigi e Antonia Vallone, nacque a Lecce in una famiglia arb\u00ebresh\u00eb negli ultimi giorni del 1888; venne tuttavia registrato all'anagrafe il 2 gennaio 1889, un ritardo finalizzato a posticipare di un anno la leva militare.\nIl suo talento vocale fu subito notato dal maestro elementare Giovanni Albani. Nel 1902, con l'arrivo da Napoli del vescovo Gennaro Trama, il ragazzo, gi\u00e0 soprannominato \"Titu\" (piccoletto), entr\u00f2 in seminario, dove ebbe modo di studiare anche composizione. Dopo l'adolescenza, su consiglio del suo maestro di canto, Alceste Gerunda, Tito si rec\u00f2 a Milano per terminare gli studi insieme a Emilio Piccoli. Il 4 febbraio 1909 fece il suo debutto a Vercelli nella \"Traviata\".\nDopo una lunga routine di formazione nella compagnia operistica di Giuseppe Borboni, trionf\u00f2 a Napoli nella stagione del 1914 diretta da Leopoldo Mugnone, dove con una \"Tosca\" leggendaria il nome d'arte \"Tito Schipa\" si impose definitivamente alle cronache artistiche e mondane.\nParler\u00e0 correntemente quattro lingue e ne canter\u00e0 undici compreso l'aborigeno australiano pi\u00f9, come ripeteva, il napoletano.\nCon una \"Manon\" del 14 gennaio 1918 al Real di Madrid anche il primo trionfo all'estero fu assicurato.\nNel 1919 approd\u00f2 negli Stati Uniti, invitato dal soprano scozzese Mary Garden e dall'impresario Cleofonte Campanini, che insieme gestivano la Civic Opera di Chicago. Qui spos\u00f2 la soubrette francese Antoinette Michel d'Ogoy, conosciuta a Montecarlo il 27 marzo 1917 in occasione della prima esecuzione assoluta de \"La rondine\" di Giacomo Puccini, dove interpret\u00f2 il personaggio di Ruggero. Da lei avr\u00e0 due figlie, Elena e Liana.\nIl 18 luglio 1919 fu iniziato in Massoneria. nella Loggia \"Espartana\" di Buenos Aires.\nIl 4 dicembre 1919 Schipa debutt\u00f2 trionfalmente a Chicago con \"Rigoletto\" sotto la direzione di Gino Marinuzzi. Fu un trionfo e l'inizio di una permanenza negli Stati Uniti durata oltre quindici anni concessi al pubblico statunitense, curioso di misurare la sua grandezza con quella dell'indimenticabile Caruso.\nNell'ottobre del 1932 lasci\u00f2 Chicago, prendendo il posto di Beniamino Gigli al Metropolitan Opera di New York. Nel 1935 prese parte a \"Werther\" a San Francisco. Ma gli effetti della Grande depressione, l'irreparabile crisi con la moglie e la nostalgia per la patria, mai dimenticata, riportarono Schipa in Italia.\nNel 1937 acquist\u00f2 Villa Raisina a Solignano di Castelvetro (Mo) per soggiornarvi nei periodi liberi dagli impegni artistici.\nNel 1944 si trasfer\u00ec a Solignano in maniera pressoch\u00e9 definitiva, con la nuova compagna Teresa Jolanda Borgna, in arte Diana Prandi.\nIl 29 agosto 1945 tenne, nell'ampio parco della sua villa, un memorabile concerto dedicato a tutti i Solignanesi.\nSempre nel 1945, divenne presidente onorario del Corpo Bandistico A.Parmiggiani di Solignano di Castelvetro per poi abbandonare la carica nel 1947 quando, per i nuovi impegni di lavoro, lasci\u00f2 definitivamente il territorio Modenese.\nAlle molte recite nei teatri italiani, si accompagn\u00f2 una carriera cinematografica che, iniziata a Hollywood con alcuni cortometraggi musicali per la Warner Bros., fece di Schipa il divo del Cinema dei telefoni bianchi.\nFu vicino al regime fascista, soprattutto per l'antica amicizia personale con Achille Starace, suo conterraneo. L'America del pre-maccartismo lo dichiar\u00f2 indesiderato, e lo stesso fece l'Italia del Teatro alla Scala appena restaurato e riaperto.\nContinuava intanto l'attivit\u00e0 teatrale e quella cinematografica, recitando (1936) nel film di Guido Brignone \"Vivere!\". Nel film interpret\u00f2 la canzone \"Vivere\" (scritta da Cesare Andrea Bixio) che ebbe un successo internazionale. Durante le riprese si innamor\u00f2 della coprotagonista Caterina Boratto e grazie all'ottimo successo di pubblico, l'anno successivo la coppia Schipa-Boratto fu nuovamente diretta dal regista Brignone in \"Chi \u00e8 pi\u00f9 felice di me!\".\nSpos\u00f2 l'attrice Diana Prandi (all'anagrafe Teresa Borgna), conosciuta sul set di \"Rosalba\" (1944) che nel 1946 gli dette un figlio, Tito Jr..\nDopo una carriera lunga quasi mezzo secolo, negli anni cinquanta Schipa cominci\u00f2 ad apparire sulle scene sempre pi\u00f9 di rado. Il 14 aprile 1955 dette l'addio al palcoscenico con l\"'Elisir d'amore\" al Teatro Petruzzelli di Bari, a cui faranno seguito le tourn\u00e9e in Unione Sovietica, nella Repubblica popolare ungherese e negli Stati Uniti.\nAccusato stavolta di filocomunismo, vittima di gravi traversie economiche e coinvolto in manovre poco chiare di alcuni suoi manager e collaboratori, fu costretto a tornare negli Stati Uniti, dove venne accolto, ancora una volta, con entusiasmo.\nTito Schipa mor\u00ec a New York nel 1965 per un collasso cardiocircolatorio, complicazione del diabete di cui soffriva dagli anni quaranta; la sua Lecce, mai dimenticata, per la quale egli sognava di istituire un Festival musicale, lo accolse per l'ultimo viaggio.\nLa sua bella tomba (su cui sono collocati uno spartito musicale ed un usignolo, in ferro battuto) si trova nel cimitero monumentale di Lecce, accanto alla chiesa dei Santi Niccol\u00f2 e Cataldo.\nNel 1965, sotto la direzione di Nino Far\u00ec, la Banda di Lecce cambia nome in Banda Citt\u00e0 di Lecce \u00abTito Schipa\u00bb, onorificenza mantenuta sino al 2020.\nCome compositore scrisse romanze e canzoni di musica leggera in napoletano, in leccese (\"Quandu te llai la facce la matina\", ecc.), in spagnolo, tanghi argentini, un\"'Ave Maria\", una \"Messa a 3 voci per S. Oronzo\", una a 4 voci, un \"Coro a 4 voci\", \"Hosanna\", e l'operetta \"Principessa Liana\" (1929) dedicata alla figlia.\nHanno detto di lui:\n\"Tito Schipa \u00e8 il signore dei signori. Lui \u00e8 anche compositore, io no!\" (Luciano Pavarotti)\n\"Quando canta Tito Schipa noi tutti dobbiamo inchinarci davanti alla sua grandezza\" (Beniamino Gigli)\nGrazie ai soldi da lui raccolti in numerosi concerti in tutto il mondo finanzi\u00f2 la costruzione a Lecce del Liceo Musicale a lui intitolato (ora Conservatorio \"Tito Schipa\"). A Lecce un Premio Internazionale a lui intitolato premia cantanti lirici esordienti.\nOgni giorno, in piazza Sant'Oronzo a Lecce, a mezzogiorno, invece dei soliti rintocchi delle campane, viene fatta risuonare nell'aria una sua canzone."}
{"id": "344241", "revid": "7336", "url": "https://it.wikipedia.org/wiki?curid=344241", "title": "Be Bop", "text": ""}
{"id": "344244", "revid": "1745361", "url": "https://it.wikipedia.org/wiki?curid=344244", "title": "Moira Orfei", "text": "Biografia.\nMiranda \"Moira\" Orfei \u00e8 nata a Codroipo, in provincia di Udine, da una famiglia di remote origini sinti, dedita all'arte circense da diverse generazioni: il padre Riccardo Orfei era conosciuto come Clown Bigolon (dalla prestanza fisica e altezza imponenti, 1,90 m per 120\u00a0kg), mentre la madre si chiamava Violetta Arata. Aveva due fratelli: Paolo (1933) era giocoliere e acrobata di gran successo, mentre Mauro (1941) era un abile acrobata alle biciclette. Si \u00e8 esibita come cavallerizza gi\u00e0 all'et\u00e0 di 6 anni ed \u00e8 diventata insieme alle giovani cugine Liana Orfei e Graziella Orfei una delle principali attrazioni; \u00e8 anche cugina di Nando Orfei.\nCon il tempo Moira \u00e8 diventata il simbolo stesso del circo in Italia, portando con la forza e l'aiuto della famiglia il circo Orfei ad essere conosciuto ed apprezzato anche nel mondo. Il \"Circo di Moira Orfei\" vero e proprio \u00e8 stato fondato nel 1960 e Moira ne ha calcato le scene come cavallerizza, trapezista, acrobata, domatrice di elefanti e addestratrice di colombe. La sua immagine kitsch, specchio della sua personalit\u00e0 eccentrica ed esuberante, le fu consigliata da Dino De Laurentiis, che le sugger\u00ec anche di cambiare nome. Inizialmente infatti doveva essere semplicemente Mora per via della sua carnagione e soprattutto degli occhi scuri e della chioma corvina, ma venne aggiunta una i per farlo diventare pi\u00f9 esotico.\nDa allora il volto di Moira \u00e8 diventato come un'effigie dalle caratteristiche immutate: trucco pesante con occhi cerchiati dall'eyeliner, rossetto brillante, un neo accentuato sopra il labbro, capelli raccolti a mo' di turbante. Tappezzando di cartelloni con la sua foto le citt\u00e0 nelle quali si fermava il suo circo, \u00e8 diventata uno dei volti pi\u00f9 riconosciuti in Italia. Accanto ai trionfi sulla pedana del circo ha coltivato negli anni anche una seconda passione, nata quasi per caso, come attrice cinematografica, arrivando a interpretare una quarantina di film, dai peplum alle commedie (fra le quali molte di genere poliziottesco) ai film di autori pi\u00f9 impegnati, come Pietro Germi in \"Signore &amp; signori\". Fu lo stesso Germi a dirle una volta che se avesse studiato recitazione avrebbe potuto essere brava come Sophia Loren, sottolineando il naturale talento recitativo di Moira.\nIn genere il cinema le ha proposto ruoli simili al personaggio di s\u00e9 stessa, domatrice di elefanti nella vita, di uomini e di pubblico sullo schermo, come l'assillante moglie di Christian De Sica nel film \"Vacanze di Natale '90\", che sbraitava in dialetto marchigiano contro l'inetto marito. Fra i numerosi film si possono anche ricordare \"Casanova '70\", accanto a Marcello Mastroianni, \"Tot\u00f2 e Cleopatra\" e \"Il monaco di Monza\" a fianco del celebre comico napoletano, \"Straziami ma di baci saziami\" con Nino Manfredi e \"Profumo di donna\" con l'eclettico Vittorio Gassman, entrambi di Dino Risi.\nNel 2000 \u00e8 vittima di un grave incidente stradale, dal quale esce con una gamba e cinque costole rotte. La sua ultima apparizione sul grande schermo \u00e8 del 2003 quando interpreta brevemente se stessa nel film \"Natale in India\", dove nelle scene iniziali due acrobati (i Fichi d'India) falliscono un numero, per poi introdurre il loro numero nel finale della pellicola.\nIn televisione era famosa per la sua schiettezza e per l'esuberanza del suo personaggio. Nel 2002 ha partecipato come ospite fissa, assieme allo stilista Renato Balestra e all'attrice Silvana Pampanini, a \"Domenica in\", con Mara Venier. Il 4 agosto 2006 Moira Orfei \u00e8 stata colta da un ictus cerebrale durante uno spettacolo a Marina di Gioiosa Jonica. Dopo una lunga convalescenza l'artista \u00e8 tornata in pista in occasione dello show natalizio al Magic World di Giugliano in Campania, nel dicembre 2007.\nIn seguito ha continuato ad occuparsi personalmente del suo circo, pur non esibendosi pi\u00f9 come attrazione, ma limitandosi a sfilare salutando il pubblico durante gli spettacoli. Sposata con Walter Nones, impresario circense ed ex domatore, che oltre ad aver portato al successo il Circo Moira Orfei, ha prodotto per l'Italia numerosi spettacoli itineranti come \"Holiday on Ice\", \"Il circo di Mosca sul ghiaccio\", \"Il circo di Mosca\", \"Il circo cinese\" e l\"'Armata Rossa\", da lui ha avuto due figli, Stefano e Lara. Essi l'hanno resa cinque volte nonna: Lara ha dato alla luce Moira junior, Walter junior e Alexander, mentre Stefano, gi\u00e0 padre di una figlia, dall'unione con Brigitta Boccoli l'ha resa nonna di Manfredi e poi nel 2019 ha avuto un altro figlio Brando, che per\u00f2 Moira non ha conosciuto perch\u00e9 nato quattro anni dopo la sua morte.\nIl 15 novembre 2015 \u00e8 stata rinvenuta morta dai propri familiari all'interno della sua casa mobile a Brescia dove si trovava con il suo circo: aveva 83 anni. Le esequie si sono tenute il 18 novembre alle 15 nel duomo di San Don\u00e0 di Piave. La salma \u00e8 stata poi cremata e le ceneri sepolte nella tomba di famiglia, nel cimitero comunale. Il marito Walter Nones \u00e8 invece morto il 26 settembre 2016 nella sua casa di San Don\u00e0 di Piave all'et\u00e0 di 82 anni.\nMusica.\nNel 1974 Moira incise il 45 giri \"Noi Zingari\"."}
{"id": "344245", "revid": "14480", "url": "https://it.wikipedia.org/wiki?curid=344245", "title": "Modal Jazz", "text": ""}
{"id": "344247", "revid": "499020", "url": "https://it.wikipedia.org/wiki?curid=344247", "title": "Sergio Volpi", "text": "Caratteristiche tecniche.\nEra un regista dotato di buon tiro dalla distanza e pericoloso su punizione.\nCarriera.\nGiocatore.\nClub.\nOriginario di Cossirano \u00e8 cresciuto calcisticamente nel . Fa la sua prima esperienza di rilievo nella stagione 1994-1995 in prestito alla , in Serie C1, dove fa registrare 23 presenze ed un gol. Ritornato al Brescia, disputa una stagione in Serie B 1995-1996, prima di passare al sempre nel campionato cadetto. Al termine dell'annata 1996-1997 la squadra pugliese viene promossa in Serie A categoria nella quale Volpi fa il suo esordio il 31 agosto 1997 nella sfida Bari- 0-2. Nella stessa stagione segna anche il suo primo gol nel massimo campionato, il 9 novembre 1997 in Bari- 1-3.\nDurante la stagione 1997-1998, insieme al calciatore Paolo Poggi, diviene particolarmente famoso poich\u00e9 le figurine dei due giocatori, vendute insieme ad una marca di gomme da masticare, erano a detta di molti collezionisti \"introvabili\". Il caso viene rilanciato dai media, quando l'azienda produttrice della chewing gum venne convocata a Mi manda Raitre.\nNel luglio 1998 viene acquistato dal , sempre in Serie A, dove trova l'allenatore Walter Novellino. Dopo due anni di permanenza nella societ\u00e0 veneta, nella stagione 2000-2001 scende di categoria seguendo Novellino al . Fa il suo debutto con la maglia biancorossa il 13 agosto 2000 nella vittoria per 1-0 in casa del valida per la fase a gironi di Coppa Italia. Segna il suo primo gol con la nuova maglia il successivo 26 novembre nel pareggio per 1-1 contro l'. Con il Piacenza ottiene una promozione in Serie A, e poi un dodicesimo posto nell'annata successiva, nella quale veste la fascia di capitano.\nNel 2002 il nuovo presidente della , Riccardo Garrone, gi\u00e0 storico sponsor della societ\u00e0, si rivolge a Novellino con lo scopo di riportare la squadra, all'epoca militante in Serie B, nel massimo campionato. L'allenatore accetta l'incarico, e porta con s\u00e9 Volpi. Il debutto con i genovesi avviene il 18 agosto 2002 nella partita contro il di Coppa Italia nella quale Volpi segna una rete e veste la fascia di capitano dopo l'uscita dal campo di Francesco Flachi. Al termine della stagione la squadra ottiene la promozione in Serie A con Volpi che realizza 8 gol, suo record di marcature.\nCon la Sampdoria continua a giocare titolare anche in Serie A, facendo il suo debutto in Coppa UEFA nell'annata 2005-2006, competizione nella quale segna una gol su punizione nella partita vinta per 3-1 sul campo dell'. Nella stagione 2007-2008 gioca ancora come capitano nella Sampdoria. A partire dal girone di ritorno, tuttavia, Walter Mazzarri lo esclude dalla formazione titolare a causa del rendimento negativo della squadra, e Volpi cede la fascia di capitano ad Angelo Palombo.\nIl 10 giugno 2008, dopo sei anni a Genova, la societ\u00e0 gli consente di rescindere consensualmente il contratto. Viene ingaggiato dal , neopromosso in Serie A Il 19 ottobre 2008 firma il suo primo goal, su punizione, con la maglia rossobl\u00f9 nel match casalingo contro la (3-1). Firma un gol utile ai fini della salvezza per il Bologna al 94' minuto contro il , realizzando il 2-1 finale.\nIl 7 luglio 2009 viene comprato dalla , compagine militante in Serie B, dove ritrova per l'ennesima volta l'allenatore di Montemarano. Il 29 gennaio 2010 viene ceduto con la formula del prestito all', tornando quindi in Serie A.\nIl 2 luglio 2010 rescinde il contratto con la Calcio Reggina. Il 16 luglio seguente trova un accordo con il Piacenza, tornando cos\u00ec a giocare nella citt\u00e0 emiliana, in una squadra composta prevalentemente da giovani.\nNella prima partita ufficiale dopo il ritorno al Piacenza, il secondo turno di Coppa Italia contro la , segna il gol del momentaneo 1-1 nella partita poi terminata 5-3. Durante la stagione, per\u00f2, perde il posto da titolare, dopo gli acquisti di Edoardo Catinali e Isaac Cofie. A fine stagione totalizza 19 partite in campionato, una nei play-out e due in Coppa Italia con un gol.\nIl 6 luglio 2011 annuncia il ritiro dal calcio giocato.\nNazionale.\nI risultati positivi ottenuti con la Sampdoria gli permisero di fare il suo esordio in Nazionale il 18 febbraio 2004, a 30 anni da poco compiuti, nella partita Italia-, terminata 2-2. Conta in totale 2 presenze in azzurro.\nAllenatore.\nNel mese di luglio 2011 inizialmente Volpi viene designato insieme ad Andrea Di Cintio come nuovo allenatore del Piacenza, ma gi\u00e0 il 5 agosto successivo la guida tecnica della prima squadra passa all'allenatore della Primavera Massimo Cerri, con Volpi che ne prende il posto alla guida della Berretti. Il 30 giugno 2012 passa alla guida dei Giovanissimi Nazionali del Brescia.\nNel luglio 2016 diventa allenatore della Juniores dell'Adrense; dopo le dimissioni di Marco Piovanelli, nel novembre 2016 viene promosso alla prima squadra. L'8 aprile 2018, in seguito alla vittoria contro l'Orsa Intramedia, conquista la prima storica promozione in Serie D del club bresciano Resta sulla panchina dei bresciani nella stagione 2018-2019 in Serie D, nella quale chiude il campionato al settimo posto. L'anno successivo viene confermato sulla panchina della societ\u00e0, il cui nome cambia da Adrense a Franciacorta. Nel dicembre 2019, con la squadra settima in classifica, si dimette da allenatore.\nNel giugno 2021 assume la guida del Ciliverghe che disputer\u00e0 il campionato di Eccellenza lombarda. Con il Ciliverghe conquista, il 29 gennaio 2022, dopo la finale contro il terminata sul 2-1 per i bresciani, la vittoria nella fase regionale della Coppa Italia Dilettanti, qualificandosi cos\u00ec per la fase nazionale.\nStatistiche.\nPresenze e reti nei club.\n\"Statistiche aggiornate al 13 giugno 2011.\"\nStatistiche da allenatore.\n\"Statistiche aggiornate al 27 febbraio 2022.\""}
{"id": "344248", "revid": "767487", "url": "https://it.wikipedia.org/wiki?curid=344248", "title": "\u04b0", "text": "La \u04b0, minuscolo \u04b1, \u00e8 una lettera dell'alfabeto cirillico. Viene chiamata u dritta barrata o waw con damma.\nAppare come una \u0423 dritta con una barra orizzontale alla met\u00e0. Viene usata in kazaco per rappresentare la vocale chiusa posteriore arrotondata o la vocale semichiusa semiposteriore arrotondata .\nQuesta lettera non deve essere confusa con il simbolo dello Yen (\u00a5), la valuta giapponese.\nTraslitterazione.\nIn kazako questa lettera viene traslitterata come \"u\" o \"uw\"."}
{"id": "344249", "revid": "14149", "url": "https://it.wikipedia.org/wiki?curid=344249", "title": "Cristian De Sica", "text": ""}
{"id": "344250", "revid": "131962", "url": "https://it.wikipedia.org/wiki?curid=344250", "title": "Gipsy Jazz", "text": ""}
{"id": "344251", "revid": "1123126", "url": "https://it.wikipedia.org/wiki?curid=344251", "title": "Chiesa cattolica in Andorra", "text": "La Chiesa cattolica in Andorra \u00e8 parte della Chiesa Cattolica universale, sotto la guida spirituale del Papa e della Santa Sede.\nOrganizzazione.\nIl paese non ha mai avuto una diocesi propria, ma appartiene alla diocesi di Urgell il cui vescovo, assieme al presidente della Repubblica francese, condivide il ruolo di capo di Stato del minuscolo paese.\nDa un punto da vista storico Andorra \u00e8 stata evangelizzata attraverso il vescovato d'Urgell, sotto il regno di San Just, a met\u00e0 del VI secolo.\nNunziatura apostolica.\nLa nunziatura apostolica in Andorra \u00e8 stata stabilita il 16 giugno 1995. Il nunzio apostolico \u00e8 anche nunzio in Spagna e risiede a Madrid.\nL'attuale nunzio apostolico \u00e8 l'arcivescovo Bernardito Cleopas Auza, nominato da papa Francesco il 1\u00ba ottobre 2019."}
{"id": "344253", "revid": "767487", "url": "https://it.wikipedia.org/wiki?curid=344253", "title": "Pestilence", "text": "I Pestilence sono una band olandese formatasi nel 1986, che inizi\u00f2 la propria carriera suonando death metal tradizionale. La band si \u00e8 sciolta una prima volta, dopo la pubblicazione di quattro album, nel 1994. Si \u00e8 poi riunita nel 2008 e, quindi, sciolta nel 2014 con altri tre album all'attivo. Quindi, si riunisce nel 2016 per volont\u00e0 del solo Patrick Mameli per registrare un nuovo disco con dei nuovi componenti.\nStoria del gruppo.\nI Pestilence, Patrick Mameli (chitarra, voce), Randy Meinhard (chitarra), Marco Foddis (batteria), registrarono due demo prima di ricevere molta attenzione dalla Roadrunner Records. Dopo il primo demo Martin van Drunen (basso/voce) entr\u00f2 a far parte del gruppo. Questi due demo, \"Dysentery\" (1986) e \"The Penance\" (1987), erano ancora molto grezzi, a met\u00e0 strada fra i Possessed e \"Schizophrenia\" dei Sepultura. Dopo la firma di un contratto con la Roadrunner Records, i Pestilence pubblicarono il loro primo disco, \"Malleus Maleficarum\" nel 1988, continuando a raffinare il loro approccio al thrash metal. Il nuovo materiale era pi\u00f9 maturo rispetto ai demo. Poco dopo il chitarrista Randy Meinhard lasci\u00f2 la band per inseguire altri stili con un nuovo gruppo chiamato Sacrosanct, venendo rimpiazzato da Tony Choy.\nQuest'ultimo, comunque, non fu mai un componente fisso del gruppo, e fin\u00ec per tornare in Florida dove suon\u00f2 con gli Atheist. Nel frattempo, i Pestilence ingaggiarono il talentuoso Jeroen Paul Thesseling.\nCol passare degli anni i Pestilence improntarono nel loro sound influenze esterne al metal, soprattutto jazz-fusion, tanto che Claudio Sorge in una recensione dell'ultimo disco del gruppo, \"Spheres\" pubblicato nel 1993 defin\u00ec brani come \"Persona Energy\" e \"Voices from Within\" come un punto di contatto delle \"incursioni death degli Obituary con le atmosfere jazzate di Chick Corea\". Come in ogni disco ci furono dei cambiamenti, inserendo, oltre alle parti jazz-fusion, l'uso delle chitarre-sintetizzatore (guitar synth).\nLa popolarit\u00e0 dei Pestilence saliva ad ogni uscita discografica, ma sfortunatamente ci furono delle tensioni all'interno del gruppo. Cos\u00ec, dopo un breve periodo di tempo, la band decise unanimemente di sciogliersi.\nNel 1994 la Roadrunner pubblic\u00f2 l'ultimo disco dei Pestilence, un best-of intitolato \"Mind Reflections\", contenente tracce pescate da tutti e quattro gli album con l'aggiunta della rarissima \"Hatred Within\" (originariamente pubblicata su \"Teutonic Invasion Part II\" compilation) e sei tracce live inedite registrate al Dynamo Open Air Festival nel 1992.\nNel 2006 \u00e8 stato pubblicato un album dal titolo \"Chronicles of the Scourge\" via Metal War Productions, documento sonoro registrato dal vivo con ancora Martin Van Drunen alla voce. Precisamente contiene due concerti: l'esibizione al Kix Festival di Veghel, Paesi Bassi e il concerto di Bochum, Germania, entrambi del 1989.\nReunion.\nIl 18 gennaio 2008 \u00e8 stata sparsa la voce circa una riunione dei Pestilence. La formazione, successivamente, sar\u00e0 composta da Patrick Mameli nelle vesti di cantante e chitarrista, Patrick Uterwijk alla chitarra, Tony Choy al basso e Peter Wildoer alla batteria. Registreranno \"Resurrection Macabre\", pubblicato nel 2009.\nIl successivo \"Doctrine\" del 2011 vedr\u00e0 gi\u00e0 degli avvicendamenti nella formazione. Cos\u00ec come avverr\u00e0 ancora negli anni a venire.\nIn ambedue i dischi vi \u00e8 la regressione ad un approccio stilistico pi\u00f9 semplice, rimuovendo i tratti jazz fusion e synth che avevano dato carattere e all'album \"Spheres\".\nNel 2012 viene annunciato il titolo del settimo album, \"Obsideo\", la cui pubblicazione risale al 2013. E, secondo le parole pronunciate del leader Patrick Mameli nel 2014, si tratter\u00e0 dell'ultimo album in studio pubblicato dalla band.\nSeconda reunion.\nDopo lo split momentaneo avvenuto nel 2014, la band si riunisce nell'ottobre 2016 per fissare delle date per l'anno successivo. La formazione, oltre al fondatore Patrick Mameli, questa volta comprender\u00e0 il rientrante Tony Choy al basso, Santiago Dobles (Aghora) alla chitarra solista e Septimiu H\u0103r\u015fan alla batteria. Inoltre, \u00e8 prevista la registrazione di un nuovo album dal titolo \"Hadeon\". Tony Choy, per\u00f2, non sar\u00e0 della partita e viene sostituito prima da Alan Goldstein (degli stessi Aghora) e poi da Tilen Hudrap. Sul finire del 2017 avviene anche il cambio di chitarrista: al posto di Santiago Dobles subentra il rumeno Calin Paraschiv (compagno di band del batterista nei Necrovile). Nel 2018 il bassista Tilen Hudrap abbandona la band e al suo posto entra Edward Negrea, sempre dei Necrovile; questi rimarr\u00e0 fino al 2019 quando lascia il gruppo e viene sostituito da Joost van der Graaf rimasto senza band dopo lo split dei Dew-Scented. Nel gennaio 2020 viene pubblicato il nono album in studio dei Pestilence, dal titolo \"Twisted Thruth\"."}
{"id": "344254", "revid": "1573940", "url": "https://it.wikipedia.org/wiki?curid=344254", "title": "\u04ba", "text": "La \u04ba, minuscolo \u04bb, \u00e8 una lettera dell'alfabeto cirillico. Viene usata in kazako, tataro, sacha, calmucco e baschiro per rappresentare la consonante //. Veniva utilizzata anche in azero prima dell'adozione dell'alfabeto latino."}
{"id": "344255", "revid": "367445", "url": "https://it.wikipedia.org/wiki?curid=344255", "title": "Filtro passa banda", "text": "In elettronica, un filtro passa banda \u00e8 un dispositivo passivo che permette il passaggio di frequenze all'interno di un dato intervallo (la cosiddetta banda passante) ed attenua le frequenze al di fuori di esso. Ad esempio un circuito analogico che si comporta come filtro passa banda \u00e8 un circuito RLC (una rete elettrica formata da resistore-induttore-condensatore prelevando l'uscita sul resistore). \nI pi\u00f9 semplici filtri passa banda per\u00f2 possono anche essere creati dalla combinazione di un filtro passa basso e un filtro passa alto opportunamente dimensionati. \nIl filtro passa banda ideale ha una banda passante perfettamente piatta, non ha n\u00e9 attenuazione n\u00e9 guadagno per le frequenze all'interno, e attenua completamente tutte le frequenze al di fuori di questo intervallo.\nNella pratica, nessun filtro passa banda \u00e8 ideale. Il filtro non attenua completamente tutte le frequenze al di fuori della banda voluta; in particolare, esiste una regione contigua alla banda passante dove le frequenze sono attenuate ma non completamente. In queste regioni (dette \"di roll-off\"), l'attenuazione \u00e8 generalmente espressa in decibel. Normalmente la progettazione di un filtro cerca di mantenere le regioni di roll-off pi\u00f9 strette possibili, in modo che il filtro operi il pi\u00f9 possibile come filtro ideale. \nTra la frequenza di taglio inferiore f1 e quella superiore f2 di una banda passante, si trova la frequenza di risonanza, in corrispondenza della quale il guadagno del filtro \u00e8 massimo. La banda passante del filtro \u00e8 semplicemente la differenza tra f2 e f1.\nFiltro passa banda come combinazione di un passa basso e passa alto.\nNel caso il filtro passa banda sia costituito da un passa basso con un passa alto abbiamo lo schema in figura. Se formula_1 \u00e8 la tensione ai capi di formula_2 allora \nCalcoliamo ora la funzione di trasferimento:\nSi vede che esso \u00e8 il prodotto di un passa alto e di un passa basso con un termine misto formula_6. Se formula_7 si pu\u00f2 trascurare il termine misto e scrivere per la funzione di trasferimento:\nIn questo modo si vede che se formula_9 \u00e8 la frequenza di taglio del passa alto e formula_10 quella del passa basso con formula_11, la banda passante \u00e8 data semplicemente da:\nCircuito RLC come passa banda.\nIl circuito RLC \u00e8 un ottimo filtro passa banda nel senso che \u00e8 molto pi\u00f9 selettivo del passa banda come somma di un passa basso e di un passa alto. Nel caso di un circuito RLC in serie si ha un'impedenza totale data da:\nLa pulsazione di risonanza di questo circuito \u00e8 ricavabile da:\nche corrisponde alla frequenza di risonanza:\ncio\u00e8 alla frequenza in cui la tensione di uscita \u00e8 massima; quando gli effetti del condensatore e dell'induttore si annullano reciprocamente e tutta la tensione d'ingresso viene passata al resistore. La banda passante si ottiene con un semplice calcolo:\nformula_16\nDove le due pulsazioni di taglio si ottengono, per definizione, quando il segnale d'uscita ha una variazione di -3dB cio\u00e8 imponendo che l'ampiezza della funzione di trasferimento sia uguale a formula_17.\nNel caso di un circuito RLC in parallelo si ha un'ammettenza totale data da:\nLa pulsazione di risonanza di questo circuito \u00e8 uguale a quello per serie:\nche corrisponde alla frequenza di risonanza:\ncio\u00e8 alla frequenza in cui la tensione di uscita \u00e8 massima; quando gli effetti del condensatore e dell'induttore si annullano reciprocamente e tutta la tensione d'ingresso viene passata al resistore. La banda passante si ottiene con un semplice calcolo:\nformula_16\nDove le due pulsazioni di taglio si ottengono, per definizione, quando il segnale d'uscita ha una variazione di -3dB cio\u00e8 imponendo che l'ampiezza della funzione di trasferimento sia uguale a formula_17.\nIn entrambi i circuiti RLC la risposta in frequenza presenta un picco pronunciato in corrispondenza della frequenza di risonanza, nel caso dell'RLC in serie introducendo il fattore di merito formula_23, la larghezza del picco diminuisce all'aumentare di Q, che dipendendo a sua volta da R ed L, si pu\u00f2 diminuire R per aumentare Q, per\u00f2 in tal caso si diminuisce anche l'ampiezza. Infatti la banda passante \u00e8 legata a Q dalla:\ne viceversa:\nNel caso dell'RLC in parallelo il fattore di merito \u00e8 legato alla banda passante da:\ne il discorso sopra si inverte, cio\u00e8 aumentare Q significa aumentare R."}
{"id": "344260", "revid": "486946", "url": "https://it.wikipedia.org/wiki?curid=344260", "title": "Kolonie-Deutsch", "text": ""}
{"id": "344262", "revid": "47767", "url": "https://it.wikipedia.org/wiki?curid=344262", "title": "Aristofane (nome)", "text": "Origine e diffusione.\nDeriva dal nome greco \u1f08\u03c1\u03b9\u03c3\u03c4\u03bf\u03c6\u03ac\u03bd\u03b7\u03c2 (\"Aristophanes\"), composto da \u1f04\u03c1\u03b9\u03c3\u03c4\u03bf\u03c2 (\"\u00e0ristos\", \"ottimo\", \"il migliore\", presente anche in Aristotele, Aristeo, Aristocle, Aristogitone e Aristide) combinato con \u03c6\u03b1\u03bd\u03ae\u03c2 (\"phan\u00e8s\", \"apparenza\", \"aspetto\", da \u03c6\u03b1\u03af\u03bd\u03bf\u03bc\u03b1\u03b9, \"phainomai\", \"apparire\", da cui anche Epifanio, Teofane e Metrofane), e significa quindi \"dalle perfette apparenze\", \"di aspetto perfetto\".\nOnomastico.\nIl nome \u00e8 adespota, cio\u00e8 non esiste alcun santo che lo porti, quindi l'onomastico ricorre il 1\u00ba novembre, festa di Tutti i Santi."}
{"id": "344263", "revid": "1880314", "url": "https://it.wikipedia.org/wiki?curid=344263", "title": "Cenwulf di Mercia", "text": "Sal\u00ec al potere dopo la morte di Ecgfrith, ucciso dopo soli cinque mesi di regno, forse dallo stesso \nCoenwulf. Quest'ultimo, infatti, divenne subito sovrano sebbene la sua unica credenziale per reclamare il trono fosse il fatto di discendere da Cenwalh, un ignoto fratello pi\u00f9 giovane dei precedenti sovrani Penda ed Eowa, vissuti 150 anni prima.\nIl Kent, che sin dal 785 era governato come un territorio merciano, si ribell\u00f2 nel 796. \nNel 798 Coenwulf invase il Kent e, dopo aver deposto e catturato il re ribelle Eadbert Praen, mise sul trono suo fratello Cuthred, che regn\u00f2 dal 798 all'807. Quando quest'ultimo mor\u00ec, Coenwulf assunse il controllo del Kent.\nFatti analoghi si verificarono nel 796 nell'Anglia orientale, da due anni in mano alla Mercia, dove Eadwald sal\u00ec sul trono dopo una rivolta. Comunque, Coenwulf riacquist\u00f2 il controllo dell'Anglia orientale nel giro di pochi anni.\nDurante il suo regno, Coenwulf mosse guerra ai Gallesi del Powys e del Gwynedd. Nel 798 il sovrano del Gwynedd, Caradog ap Meirion, fu ucciso, probabilmente in battaglia dai Merciani. Le fonti ricordano anche altre campagne militari contro i Gallesi nell'816 e nell'818.\nNel 799 Coenwulf fece pace con il Wessex di re Beorhtric, messo sul trono da Offa nel 786. Beorhtric rimase fedele a questa alleanza fino alla sua morte, avvenuta nell'802, quando sal\u00ec al potere il pi\u00f9 bellicoso Egbert. Anche se il vero conflitto tra il Wessex e la Mercia ci fu solo dopo la morte di Coenwulf, \u00e8 probabile che egli abbia istigato i falliti raid di \u00c6lthelmund, \"Earl\" di Hwicce, contro il Wessex di Egbert. \nNell'801 la Mercia fu anche invasa da Eardwulf di Northumbria. I due regni, per\u00f2, fecero pace.\nCoenwulf mor\u00ec nell'821. A lui successe il fratello Ceolwulf I, che regn\u00f2 fino all'823. In realt\u00e0, il vero erede al trono avrebbe dovuto essere il figlio di Coenwulf, Cenelm, che, per\u00f2, mor\u00ec probabilmente in battaglia contro i Gallesi. Dopo due anni di regno, Ceolwulf fu deposto da Beornwulf.\nCoenwulf \u00e8 tornato a far parlare di s\u00e9 nel 2004, quando, nel Bedfordshire, un archeologo dilettante, che perlustrava la campagna con un metal detector, ha scoperto una moneta d'oro recante la sua effigie e il suo nome. Nel febbraio 2006 il British Museum ha acquistato questo conio da un collezionista privato americano, pagandolo 357.832 sterline (circa 522.000 euro)."}
{"id": "344265", "revid": "148107", "url": "https://it.wikipedia.org/wiki?curid=344265", "title": "Equazione logaritmica", "text": "Un'equazione logaritmica \u00e8 un'equazione in cui l'incognita compare come argomento o come base di un logaritmo, come ad esempio formula_1. \u00c8 un'equazione trascendente, in quanto non riconducibile a somme o prodotti di polinomi.\nNon \u00e8 un'equazione logaritmica una equazione del tipo formula_2, perch\u00e9 l'incognita non compare n\u00e9 come argomento, n\u00e9 come base del logaritmo.\nRisoluzione di un'equazione logaritmica.\nPer la risoluzione di un'equazione logaritmica ci si affida di solito alla definizione di logaritmo: il logaritmo in base formula_3 di argomento formula_4 (e si scrive formula_5) \u00e8 l'esponente da assegnare alla base per ottenere l'argomento: se formula_6.\nPertanto, se si ha un'equazione logaritmica da risolvere, prima si cerca di portarla nella forma pi\u00f9 ridotta possibile, con a sinistra del segno di uguale il logaritmo e a destra il termine noto; poi, se l'incognita \u00e8 nell'argomento del logaritmo, si d\u00e0 a formula_7 il valore dell'esponente che occorre assegnare alla base per ottenere il termine noto. Dopo aver risolto l'equazione \u00e8 necessario verificare se le soluzioni trovate soddisfino o meno le condizioni di esistenza dell'equazione data. Infatti:\nEsempio 1: formula_9. \nformula_10 \u00e8 l'esponente da dare a formula_11 per ottenere formula_12, quindi formula_13. Tale soluzione \u00e8 accettabile poich\u00e9 il campo di esistenza dell'equazione impone la stretta positivit\u00e0 dell'argomento: formula_14, pertanto la soluzione formula_15 rientra nell'intervallo desiderato.\nEsempio 2: formula_16.\nformula_17 \u00e8 l'esponente da dare a formula_7 per ottenere formula_19, da cui formula_20. Tale soluzione \u00e8 compatibile con la condizione di esistenza della base, formula_21."}
{"id": "344266", "revid": "97672655", "url": "https://it.wikipedia.org/wiki?curid=344266", "title": "Ceolwulf I", "text": "Egli sal\u00ec al potere dopo la morte del fratello Cenwulf. In realt\u00e0 il vero successore avrebbe dovuto essere il figlio di quest'ultimo, Cenelm, che per\u00f2 mor\u00ec, probabilmente in battaglia contro i Gallesi. Fu deposto da Beornwulf."}
{"id": "344269", "revid": "104458", "url": "https://it.wikipedia.org/wiki?curid=344269", "title": "Mirchel", "text": "Mirchel (toponimo tedesco) \u00e8 un comune svizzero di 630 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "344272", "revid": "287204", "url": "https://it.wikipedia.org/wiki?curid=344272", "title": "Gens Claudia", "text": "La gens Claudia fu un'importante famiglia romana, di antica origine sabina secondo le fonti dei Romani, di origine etrusca proveniente da Caere secondo recenti scoperte archeologiche.\nEbbe due rami, uno patrizio \u2014 caratterizzato dai \"cognomina\" \"Caecus\", \"Caudeoe\", \"Centho\", \"Crassus\", \"Pulcher\", \"Regillensis\", e \"Sabinus\" \u2014, e uno plebeo \u2014 caratterizzato dai \"cognomina\" \"Asellus\", \"Canina\", \"Centumalus\", \"Cicero\", \"Flamen\", e \"Marcellus\". Il \"praenomen\" Lucius fu evitato, dopo che due membri della \"gens\" che lo portavano lo disonorarono uno commettendo una rapina e l'altro divenendo assassino. Per tutta la durata della Repubblica, nessuno dei \"Claudii\", che passavano per essere una famiglia dal cuore duro e sprezzante della plebe, adott\u00f2 mai un membro di un'altra \"gens\": il primo a rompere questa usanza fu Claudio, quarto imperatore romano, che adott\u00f2 Lucio Domizio Enobarbo, poi noto come Nerone.\nOrigine e territorio.\nNel settimo libro dell'Eneide \u00e8 menzionato Clauso, il principe sabino capostipite dei Claudi. Egli combatt\u00e9 al fianco di Turno contro i troiani di Enea.\nSecondo l'illustre studioso Theodor Mommsen gi\u00e0 in epoca arcaica la \"gens Claudia\" si sarebbe stanziata con la propria trib\u00f9 nella zona dell'Aniene, ma \u00e8 soltanto nei primi anni della repubblica (504 a.C.) che il nobile sabino \"Attus Clausus\" (poi romanizzato in \"Appius Claudius\", o Appio Claudio Sabino Inregillense) dalla originaria \"Inregillum\" o \"Regillum\" (citt\u00e0 della Sabina di ubicazione attualmente ignota, che si suppone poco distante dal grande centro di \"Cures\"), si trasfer\u00ec a Roma con il proprio seguito di parenti, amici e ben 5.000 \"clientes\", a ciascuno dei quali vennero assegnati due iugeri di terreno (equivalenti a circa mezzo ettaro). Allo stesso Appio Claudio, che venne subito accolto nel patriziato romano, vennero assegnati venticinque iugeri.\nLa gens Claudia diede il proprio nome ad una delle Trib\u00f9 Rustiche di Roma, che comprendeva localit\u00e0 assai vicine a Roma, come Fidene, ma anche vari territori italici come Bari, Celia, Lucera e Taranto nelle Puglie, Miseno nel Golfo di Napoli, la comunit\u00e0 intera degli Equicoli, localit\u00e0 del Veneto come Acelum, a settentrione della Via Postumia, Treviso a sud della stessa via, ed infine localit\u00e0 del Piemonte come Novara.\nStoria.\nLa famiglia si distinse in due rami principali; uno patrizio, i \"Claudii Pulchri\", a cui apparteneva l'importante ramo distinto dal cognomen \"Nero\" (che in lingua Sabina significa \"forte\", \"coraggioso\" e che fa riferimento alla \"virilit\u00e0\"), cio\u00e8 i \"Claudii Neroni\", ed uno plebeo, i \"Claudii Marcelli\" (bellicosi). Ad alcuni membri di questa \"gens\" venne anche attribuito il nome di \"Clodius\", variante grafica conforme alla pronuncia popolare del nome gentilizio \"Claudius\".\nLa \"gens Claudia\" a Roma divenne in breve tempo potentissima, ed i suoi membri ricoprirono le pi\u00f9 alte magistrature; in particolare durante la repubblica ascesero al consolato per ben 43 volte. I \"Claudii\" strinsero alleanze con altre importanti \"gentes\", quali i \"Fabii\" (contro i \"Cornelii Scipiones\" o Scipioni), i \"Fulvii\" ed i \"Servilii\", al fine di mantenere un ruolo egemone nel Senato, che conservarono per tutto il periodo repubblicano.\nLa \"gens Claudia\" intrecci\u00f2 stretti e complessi rapporti di parentela con la potente \"gens Iulia\"; l'ascesa di quest'ultima al principato con Augusto venne a determinare alla sua morte la successione del ramo dei \"Claudii Neroni\", nella persona di Tiberio Claudio Nerone, con il quale ebbe inizio la dinastia giulio-claudia, proseguita con Caligola e Claudio, e destinata a concludersi con Nerone. In questo modo la \"gens Claudia\", da antica ed illustre famiglia patrizia, raggiunse l'apice della sua potenza, assurgendo al rango di prima dinastia imperiale di Roma.\nAlla \"gens Claudia\" si deve anche la costruzione di tre importanti strade:\nLegato alla \"gens\" \u00e8 anche un acquedotto, l'Aqua Appia: voluto dal censore Gaio Plauzio Venoce, esso fu concluso dal successore Appio Claudio Cieco, che gli diede illegalmente il proprio nome, essendo rimasto in carica pi\u00f9 a lungo di quanto la censura permettesse per legge (oltre i diciotto mesi previsti).\nRami principali.\n\"Claudii Pulchri\".\nTra gli esponenti dei \"Claudii Pulchri\" vi furono:\n\"Claudii Marcelli\".\nDei plebei \"Claudii Marcelli\" si ricordano:"}
{"id": "344279", "revid": "767487", "url": "https://it.wikipedia.org/wiki?curid=344279", "title": "Disequazione logaritmica", "text": "Una disequazione logaritmica \u00e8 una disequazione in cui l'incognita compare come argomento o come base di un logaritmo, come ad esempio formula_1. \u00c8 una disequazione trascendente, in quanto non riconducibile a somme o prodotti di polinomi.\nNon \u00e8 una disequazione logaritmica una disequazione del tipo formula_2, perch\u00e9 l'incognita non compare n\u00e9 come argomento n\u00e9 come base del logaritmo.\nRisoluzione di una disequazione logaritmica.\nPer la risoluzione di una disequazione logaritmica del tipo formula_3 si deve cercare di ridurre la disequazione in \"forma canonica\" utilizzando le propriet\u00e0 del logaritmi:\nformula_3 \u2192 formula_5, dove formula_6\nRicordando come varia la monotonia della funzione logaritmica in funzione della base (il logaritmo \u00e8 una funzione crescente per basi formula_7 e decrescente per basi formula_8:formula_9\u2192formula_10\nEsempio: formula_13.\nformula_14 pu\u00f2 essere riscritto come formula_15. Pertanto:\nformula_16\u2192formula_17\u2192formula_18\u2192formula_19"}
{"id": "344280", "revid": "119612613", "url": "https://it.wikipedia.org/wiki?curid=344280", "title": "Nel mondo dei dinosauri", "text": "Nel mondo dei dinosauri (\"Walking with Dinosaurs\") \u00e8 un documentario televisivo britannico sui dinosauri, suddiviso in sei episodi. Il programma fu realizzato dalla BBC nel 1999 con una spesa di ben 18 miliardi di lire, rivelandosi all'epoca una delle pi\u00f9 costose produzioni televisive di sempre. La serie fu in seguito trasmessa in America, nel 2000 su Discovery Channel, con la voce originale di Kenneth Branagh sostituita da quella di Avery Brooks. Per ricreare le varie creature preistoriche all'interno del documentario la serie utilizzava sia pupazzi animatronici sia la computer grafica.\nLa serie ha vinto due BAFTA, tre Emmy Awards e un Peabody Award nel 2000. La serie ha persino ispirato un film dal medesimo titolo (in italiano \"A spasso con i dinosauri\"), prodotto dalla 20th Century Fox e BBC Earth, nel 2013.\nUna versione italiana in VHS \u00e8 stata rilasciata settimanalmente da TV Sorrisi e canzoni, a cura di Alessandro Cecchi Paone, nel 1999, con episodi intitolati in maniera differente rispetto alle successive versioni e una durata di 40 minuti a puntata, ciascuna contenente 30 minuti di documentario e 10 minuti di dietro le quinte.\nUn'ulteriore versione rimontata di \"Nel mondo dei dinosauri\" \u00e8 andata in onda su Discovery Kids come prima stagione di \"Prehistoric Planet\". Il documentario rielaborato era inteso per un pubblico di bambini, pertanto alcune scene sono state rielaborate o eliminate, per una visione pi\u00f9 sicura ad un pubblico di minori. La stessa versione, senza scene tagliate, \u00e8 stata successivamente rilasciata anche in DVD.\n\u00c8 il primo episodio della fortunata serie documentaristica televisiva della BBC \"Walking with...\".\nProduzione.\nIl creatore della serie, Tim Haines venne ispirato dal successo mondiale ottenuto dal film di Steven Spielberg \"Jurassic Park\" (1993) e sognava di realizzare un documentario sui giganti del passato rigoroso nelle rappresentazioni e fedele ai fossili degli animali. Per convincere BBC Worldwide e Discovery Channel a finanziare il suo progetto Haines, insieme al produttore Jasper James e all'esperto di effetti speciali Mike Milne, gir\u00f2 un episodio pilota della durata di sei minuti girato a Cipro, nel quale era lui stesso a muovere la sabbia o i tronchi degli alberi prima che dei primitivi modelli al computer lo sostituissero. Il test convinse i produttori, che riuscirono a recuperare il pi\u00f9 alto budget televisivo della storia. Le riprese della serie si svolsero in una grande variet\u00e0 di luoghi a livello mondiale, tra cui il Parco nazionale di Conguill\u00edo in Cile, il Parco nazionale di Redwood in California, la Nuova Caledonia, Nuova Zelanda, Tasmania e le Bahamas. Le riprese consisteva in riprese ampie sui paesaggi privi di qualsiasi creatura in live-action su cui venivano poi ricostruite delle creature in CGI, mentre per i primi piani venivano usati gli animatronic.\nDal momento che le immagini generate al computer non avevano una buona resa nei primi piani si pass\u00f2 all'utilizzo di animatronic per i primi piani. Inizialmente, Haines si rivolse alla Industrial Light &amp; Magic (ILM), la societ\u00e0 responsabile per la creazione degli effetti visivi di \"Jurassic Park\". Tuttavia la ILM pretendeva una cifra di $ 10.000 per ogni secondo di filmati con un colpo di CGI, una stima che la BBC riteneva troppo costosa per un budget televisivo. Per questo Haines si rivolse all'allora semi-sconosciuta \"Framestore\", una societ\u00e0 britannica di effetti speciali per creare elementi in CGI, che dovette affrontare non pochi problemi per riportare sullo schermo gli animali in vita. La Framestore consult\u00f2 diversi paleontologi che li assistessero durante lo sviluppo dei movimenti e del comportamento dei dinosauri. La serie si avvalse di consulenti paleontologici come Michael Benton, Thomas R. Holtz Jr., Peter Dodson, Peter Larson, Dave Martill e James Farlow; la loro influenza nella produzione \u00e8 ripresa nel documentario sulla produzione della serie intitolato \"The Making of Walking with Dinosaurs\". Il lavoro in CGI \u00e8 stato creato nel corso di due anni di lavoro.\nEpisodi.\n\"Sangue Nuovo\".\nIl primo episodio della serie mostra la vita dei primi dinosauri, che nel Triassico cominciano a popolare la Pangea. Nei pressi di un fiume, una femmina di \"Coelophysis\" segue un branco di dicynodonti, chiamati \"Placerias\", alla ricerca di membri pi\u00f9 deboli da predare. Nel frattempo nella valle, un maschio di \"Thrinaxodon\" risiede in una tana con la sua famiglia. All'improvviso una femmina di \"Postosuchus\", un rauisuchia uno dei pi\u00f9 grandi carnivori del Triassico, attacca la mandria di \"Placerias\" riuscendo a ferirne uno; la mandria si disperde, lasciando il \"Placerias\" ferito al \"Postosuchus\". Nel frattempo possiamo vedere uno dei primi pterosauri, il \"Peteinosaurus\", mentre si nutre di libellule e raffredda la sua temperatura corporea con la poca acqua residua durante la siccit\u00e0. Ancora alla ricerca di cibo, la femmina di \"Coelophysis\" scopre la tana del \"Thrinaxodon\", il quale riesce a scacciarla, ma uno dei suoi cuccioli viene mangiato. Constatando che tutti i loro cuccioli sono morti a causa della siccit\u00e0 la coppia di \"Thrinaxodon\" decide di divorare i corpi dei loro cuccioli ed abbandonare la loro tana, che il mattino successiva viene assediata dai \"Coelophysis\". Scopriamo inoltre che la femmina di \"Postosuchus\" \u00e8 stata ferita ad una gamba da un \"Placerias\". Poco dopo, la \"Postosuchus\" viene scacciata dal suo territorio da un maschio rivale. Ferita, malata e senza un territorio, la femmina di \"Postosuchus\" muore e viene mangiata da un branco di \"Coelophysis\". La stagione secca continua ed il cibo continua a scarseggiare. La mandria di \"Placerias\" migra per trovare territori pi\u00f9 fertili, mentre i \"Coelophysis\" cominciano a cannibalizzare i loro piccoli, che vengono mangiati anche dai \"Thrinaxodon\" durante la notte. Arriva infine la stagione delle piogge; il gruppo di \"Coelophysis\" \u00e8 sopravvissuto ed i \"Thrinaxodon\" ritornano alla loro tana dando alla luce una nuova prole. L'episodio si conclude con l'arrivo di una mandria in migrazione di \"Plateosaurus\", prefigurando il predominio dei sauropodi dopo l'estinzione del Triassico-Giurassico.\nAnimali presenti:\n\"Coelophysis'Thrinaxodon\" (identificato come cinodonte)\"Placerias'Postosuchus'Peteinosaurus'Plateosaurus\"DipnooLibellula\n\"Il Tempo dei Titani\".\nIl secondo episodio mostra i giganti che popolano le immense praterie del Giurassico. Questo episodio segue la vita di una femmina di \"Diplodocus\", da quando la madre depone una gran quantit\u00e0 di uova al bordo di una foresta di conifere. Mesi dopo, alcune delle uova si schiudono ed immediatamente i piccoli sauropodi si nascondono tra le felci della foresta, venendo predati da un \"Ornitholestes\". Man mano che crescono nel folto della foresta, i giovani \"Diplodocus\" devono affrontare molti pericoli, tra cui gli \"Ornitholestes\" e i feroci \"Allosaurus\". Mentre i giovani \"Diplodocus\" si abbeverano in un fiume insieme ad un grande ma pacifico \"Stegosaurus\", vengono attaccati da una coppia di \"Allosaurus\". Nella fuga lo \"Stegosaurus\" uccide involontariamente uno dei piccoli \"Diplodocus\" mentre oscillava la coda per difendersi. Nel frattempo nelle prateria il branco di \"Diplodocus\" adulti utilizza la loro enorme massa per spostare gli alberi e raggiungere le foglie di cycadi. Ogni \"Diplodocus\" rappresenta un piccolo ecosistema a s\u00e9 stante, in quanto i loro immensi corpi ospitano zigopteri e scarabei stercorari che forniscono a loro volta del nutrimento per i piccoli pterosauri \"Anurognathus\". Dopo qualche tempo, i giovani \"Diplodocus\" sono abbastanza grandi da abbandonare la sicurezza della foresta e avventurarsi nelle praterie unendosi agli adulti. Nelle praterie incontrano anche degli imponenti \"Brachiosaurus\", raggiungendo infine la mandria degli adulti. Diversi anni dopo, la femmina di \"Diplodocus\" protagonista viene attaccato da un \"Allosaurus\", ma viene salvata da un altro \"Diplodocus\" che colpisce l'\"Allosaurus\" con la lunga coda. Anche se ferita, la femmina si ricongiunge la mandria trovando finalmente un compagno ed accoppiandosi. La narrazione si chiude affermando che i sauropodi continueranno a crescere sempre di pi\u00f9, divenendo gli animali terrestri pi\u00f9 grandi mai esistiti.\nAnimali presenti:\n\"Diplodocus'Allosaurus'Ornitholestes'Stegosaurus'Brachiosaurus'Anurognathus'Dryosaurus\" (non identificato)\"Othnielia\" (non identificato)ZigopteraScarabeo stercorario\n\"Mare Crudele\".\nIl terzo episodio \u00e8 ambientato nel mare, popolato da un'incredibile variet\u00e0 di rettili marini. L'episodio inizia con un \"Eustreptospondylus\" che viene azzannato e trascinato in acqua da un gigantesco \"Liopleurodon\". Nel frattempo, centinaia di \"Ophthalmosaurus\" arrivano dal mare aperto per partorire nelle acque basse e calme delle lagune, insieme a dei \"Cryptoclidus\". In questo frangente gli squali \"Hybodus\" e il \"Liopleurodon\" sono a caccia negli stessi territori; quando una delle madri \"Ophthalmosaurus\" ha difficolt\u00e0 a partorire, un paio di \"Hybodus\" cominciano ad inseguirla, ma vengono spaventati dal \"Liopleurodon\", che attacca e divora la met\u00e0 anteriore dell'ittiosauro. Nel frattempo sulla terraferma, un \"Eustreptospondylus\" nuota da un'isola all'altra in cerca di cibo, nutrendosi in seguito della carcassa di una tartaruga. Durante la notte, un gruppo di limuli si riuniscono sulla spiaggia per deporre le loro uova, il che il mattino seguente attira una moltitudine di \"Rhamphorhynchus\". Tuttavia, alcuni dei pterosauri sono catturati e mangiati da un \"Eustreptospondylus\". Nel mare, i giovani \"Ophthalmosaurus\" sopravvissuti stanno crescendo, ma vengono ancora cacciati dagli \"Hybodus\", che a loro volta, sono preda del \"Liopleurodon\". Mentre il maschio di \"Liopleurodon\" \u00e8 a caccia, incontra una femmina di \"Liopleurodon\" con cui si contende il territorio; dopo che il maschio morde una delle sue pinne, la femmina batte in ritirata, e un gruppo di \"Hybodus\" segue le tracce del suo sangue. In seguito, un ciclone colpisce le isole, uccidendo molti animali, tra cui alcuni \"Rhamphorhynchus\" e lo stesso maschio di \"Liopleurodon\", che finisce spiaggiato e dopo poco muore non potendo sopportare il suo peso corporeo fuori dalla acqua, mentre la sua carcassa viene divorata da un gruppo di \"Eustreptospondylus\". Alla fine della puntata, i giovani \"Ophthalmosaurus\" sopravvissuti alla tempesta sono ora abbastanza grande per nuotare al largo e vivere in mare aperto.\nAnimali presenti:\n\"Ophthalmosaurus'Liopleurodon'Eustreptospondylus'Cryptoclidus'Rhamphorhynchus\"\"Hybodus\" (identificato come squalo)\"Perisphinctes\" (identificato come ammonite)\"Leptolepis\" (non identificato)LimuloCalamaroTartaruga marinaMedusaCorallo\n\"Il Gigante dei Cieli\".\nIl quarto episodio inizia con un vecchio maschio di \"Tropeognathus\" morto su una spiaggia. Sei mesi prima, lo stesso \"Tropeognathus\", si riposa su una scogliera tra una colonia di \"Tupandactylus\", in Brasile. L'istinto lo porta ad intraprendere un lungo volo verso la Cantabria dove cercher\u00e0 una compagna con cui accoppiarsi. Mentre vola passa sopra una mandria in migrazione di \"Dakotadon\" e un \"Polacanthus\". Volando raggiunge la punta meridionale del Nord America, dove \u00e8 costretto a ripararsi da una tempesta. In quel frangente notiamo che la cresta presente sul becco comincia a farsi pi\u00f9 colorata, in preparazione alla stagione degli accoppiamenti. Ripreso il volo, sorvola l'Atlantico, all'epoca largo solo 300 chilometri, e dopo una giornata intera in mare aperto, raggiunge la pi\u00f9 occidentale delle isole europee. Nel mentre a terra assistiamo alla battuta di caccia di un branco di \"Utahraptor\" mentre cacciano un \"Iguanodon\". Nel frattempo il \"Tropeognathus\" tocca finalmente terra ai margini di una foresta, dopo aver rubato un pesce ad un altro pterosauro, ma viene scacciato dal luogo da alcuni \"Iberomesornis\" che difendono i nidi. Finalmente riesce a raggiungere la Cantabria, ma a causa dei ritardi, della stanchezza e la vecchiaia arriva tardi e tutte le femmine hanno gi\u00e0 trovato un compagno. Dopo diversi giorni sotto il sole cercando di attrarre una compagna, il vecchio \"Tropeognathus\" muore di vecchiaia e dalla stanchezza, senza riuscire a riprodursi, mentre la sua carcassa diventa il nutrimento della nuova generazione di \"Tropeognathus\".\nAnimali presenti:\n\"Tropeognathus\" (identificato come \"Ornithocheirus\")\"Utahraptor'Dakotadon'Iguanodon'Polacanthus'Tupandactylus\" (identificato come \"Tapejara\")\"Iberomesornis\" (identificato come uccello)\"Plesiopleurodon\" (non identificato)Pterosauro crestato (non identificato)\"Saurophthirus\"Pesce\n\"Gli Spiriti delle Foreste Glaciali\".\nIl quinto episodio mostra la vita dei dinosauri nell'Antartide del Cretaceo. Arrivata la primavera, a poche centinaia di chilometri dal Polo Sud, un branco di \"Leaellynasaura\" si risveglia dal letargo, dopo diversi mesi di buio totale. Cominciano quindi a nutrirsi delle piante appena cresciute, e cominciano la costruzione dei nidi per deporre le uova; anche un maschio di \"Koolasuchus\" si risveglia dal letargo e si dirige in un fiume, dove rimarr\u00e0 per tutta l'estate. In contemporanea, dall'Australia sono arrivati anche i branchi di \"Muttaburrasaurus\", per nutrirsi e deporre le uova. In estate, si scopre che buona parte delle uova dei \"Leaellynasaura\" sono state mangiate dai piccoli mammiferi \"Steropodon\"; tuttavia le uova della matriarca si schiudono con successo. Nel frattempo, un altro dinosauro venuto dall'Australia, un \"Australovenator\" d\u00e0 la caccia sia ai \"Leaellynasaura\" sia ai \"Muttaburrasaurus\". All'arrivo dell'autunno, i \"Muttaburrasaurus\" si rimettono in marcia e migrano verso l'Australia e il \"Koolasuchus\" lascia il fiume per ibernarsi in una piccola palude del bosco. Durante la migrazione, alcuni \"Muttaburrasaurus\" si perdono nella foresta; essi utilizzano delle forti vocalizzazioni nel tentativo di ritrovare la loro mandria, impedendo alle sentinelle di \"Leaellynasaura\" di avvisare il branco dell'attacco dell'\"Australovenator\" che riesce ad uccidere e mangiare proprio la matriarca del branco. Scende infine l'inverno e la foresta \u00e8 avvolta nelle tenebre, tuttavia i \"Leaellynasaura\", dotati di grandi occhi per vedere nell'oscurit\u00e0 sono in grado di sopravvivere e trovare il cibo. Alla fine dell'episodio il branco di \"Leaellynasaura\" trova una nuova coppia dominante. La narrazione chiude l'episodio affermando che con la deriva dei continenti, presto questo ambiente sar\u00e0 sempre pi\u00f9 vicino al Polo Sud, facendo scomparire per sempre questo ecosistema unico.\nAnimali presenti:\n\"Leaellynasaura'Koolasuchus'Muttaburrasaurus\"\"Australovenator\" (identificato come \"allosauro polare\")\"Steropodon\" (identificato come un mammifero)Pterosauro (non identificato)TuataraWeta\n\"Morte di una Dinastia\".\nDiversi mesi prima della grande estinzione di massa del Cretaceo-Paleocene, i dinosauri vivono sotto forte stress ambientale a causa di un eccessivo vulcanismo, tanto che una femmina di \"Tyrannosaurus\" \u00e8 costretta ad abbandonare il suo nido e le uova resi sterili a causa dei gas vulcanici velenosi. Mentre cerca un nuovo territorio trova un maschio che la corteggia offrendogli la carcassa di un giovane \"Triceratops\". Tre giorni dopo l'accoppiamento la femmina allontana il maschio per deporre le uova. Pur di proteggere il nido dalle incursioni dei \"Dromaeosaurus\" e dei \"Didelphodon\", la femmina preferisce digiunare. Nel frattempo, i branchi di \"Edmontosaurus\" vagano tra le isole di vegetazione tra la cenere vulcanica, e i \"Torosaurus\" gareggiano tra loro per il diritto di accoppiarsi, perdendo per\u00f2 un loro cucciolo che viene divorato dai \"Dromaeosaurus\". Alla fine, solo tre delle uova di \"Tyrannosaurus\" si schiudono; la madre pu\u00f2 finalmente cacciare ed uccide un \"Edmontosaurus\" per se stessa e la sua covata. Alcuni giorni dopo, per difendere i suoi due figli superstiti, la femmina di \"Tyrannosaurus\" viene ferita mortalmente dalla coda di un \"Ankylosaurus\", che gli frattura il femore. Poche ore dopo la femmina muore e i cuccioli rimangono intorno al suo cadavere disperati. Tuttavia, il mattino seguente, tutti i dinosauri della zona come quelli del resto del mondo vengono annientati dall'impatto di una cometa, in quella che verr\u00e0 ricordata come la grande estinzione di massa del Cretaceo-Paleocene.\nNell'epilogo finale, vengono mostrate le attuali savane africane dominate dai mammiferi, come il \"Didelphodon\" che dopo la scomparsa dei dinosauri ha potuto evolversi in una grande variet\u00e0 di mammiferi. Tuttavia ancora ai giorni nostri ci sono ancora dei dinosauri che non si sono estinti e che vivono ancora tra noi: gli uccelli.\nAnimali presenti\n\"Tyrannosaurus'Edmontosaurus\" (identificato come \"Anatotitan\")\"Ankylosaurus'Deinosuchus\" (identificato come \"coccodrillo\")\"Didelphodon'Dinilysia\" (identificato come \"serpente\")\"Dromaeosaurus'Quetzalcoatlus'Torosaurus'Triceratops\" (carcassa)\"Thescelosaurus\" (non identificato)\nMusica.\nBen Bartlett compose la colonna sonora per \"Nel mondo dei dinosauri\", sotto incoraggiamento di Haines e James stessi. Bartlett ha scritto diversi leitmotiv in stili separati per ogni episodio, citando i diversi temi e le impostazioni presenti in ogni episodio come ispirazione, affermando \"Ho cercato di creare un mondo di suoni diversi per ogni episodio di \"Walking With Dinosaurs\". Non \u00e8 stato facile, in quanto ognuno aveva diversi stati d'animo. Il primo episodio \u00e8 tutto un calore e sete di sangue, deserti riarsi e cos\u00ec via, mentre il secondo \u00e8 pi\u00f9 pastorale, pacifico e bello, sui dinosauri che vivono in simbiosi con le foreste e cos\u00ec via.\"\nIl processo di registrazione ha avuto luogo presso gli Angel Studios di Islington, con quattro sessioni sparse nei primi mesi del 1999. Le musiche sono state registrate dalla BBC Concert Orchestra. Durante queste sessioni, Bartlett ha ammesso di essersi arricchito con l'esperienza del compito, affermando che: \"\u00c8 stato il pi\u00f9 grande sforzo d'orchestra che abbia mai intrapreso, e ho imparato tanto dalla prima sessione. Le cose pratiche, come la distribuzione delle parti dei musicisti della prima sessione, le pagine di numerazione... le tante piccole cose logistiche che possono davvero dare vita ad una sessione.\"\nColonna sonora.\nLa colonna sonora originale di Ben Bartlett per \"Nel mondo dei dinosauri\" fu pubblicata dalla BBC Music su CD, l'11 aprile 2000.\nLe musiche composte da Ben Bartlett sono le seguenti:\nCritica.\n\"Nel mondo dei dinosauri\" ha ricevuto critiche molto positive da parte della critica dopo la sua trasmissione iniziale. La serie ha vinto due BAFTA per l'Innovazione e la Miglior Musica Originale per la Televisione ed ha guadagnato sei Primetime Emmy Award, vincendo per l'eccezionale programma di animazione, un \"Outstanding Special Visual Effects\" e un \"Outstanding Achievement in Non-Fiction Programming \u2013 Sound Editing\". In una lista dei 100 pi\u00f9 grandi programmi televisivi britannici elaborati dalla British Film Institute nel 1999, votato dai professionisti del settore, \"Walking with Dinosaurs\" \u00e8 stato posto al 72\u00ba posto.\nLa \"Common Sense Media\" ha elogiato il programma, dandogli cinque stelle su cinque e dicendo che, \"Qualcuno ha avuto una grande idea, di creare una serie di documentari sui dinosauri, ma con tocco. Il volo finale di un vecchio \"Tropeognathus\" nel disperato tentativo di accoppiarsi, i piccoli sauropodi che lottano per la sopravvivenza nel tardo Giurassico, le mandrie in migrazione e la vita sottomarina di 150 milioni di anni fa, sembravano tutti reali quanto un normale documentario sugli orsi polari o le scimmie della nevi\". Questa tecnica di narrazione della vita preistorica come se fosse un attuale documentario sulla natura \u00e8 stato utilizzata pi\u00f9 volte, ad esempio, nel 2011 con il nuovo documentario della BBC \"Planet Dinosaur\".\nAltri media.\nLibro.\n\u00c8 stato anche pubblicato un libro allegato al documentario, scritto da Tim Haines per accompagnare la prima proiezione della serie, nel 1999. Le impostazioni di alcuni dei sei episodi sono state modificate nel libro rispetto alla serie televisiva, e anche il nome di alcuni episodi sono cambiati: il primo episodio \"New Blood\" \u00e8 ambientato a Ghost Ranch; il terzo episodio \"Cruel Sea\" rimase con il titolo invariato, ma la localit\u00e0 venne cambiata in Solnhofen in Germania, vicino a quelle che allora erano le isole Vindelicisch. Il libro presenta una versione elaborata sullo sfondo di ogni storia, andando a spiegare la scienza su cui gran parte del programma si basa, e comprende la descrizioni dei diversi animali non identificati presenti nella serie.\nShow in Live-Action.\nIl \"Walking with Dinosaurs: The Arena Spectacular\" \u00e8 un adattamento show teatrale, nonch\u00e9 mostra itinerante della serie che ha avuto origine in Australia nel gennaio 2007 (come \"Walking with Dinosaurs: The Live Experience\"), che successivamente \u00e8 arrivata in tour in Nord America dal 2007 al 2010, in Europa nel 2010, ed \u00e8 tornato in Nord America fino al 2011. Il tour \u00e8 arrivato anche in Asia all'inizio nel dicembre 2010. Nel 2011 lo spettacolo ha raggiunto la sua destinazione finale del suo primo tour, in Nuova Zelanda. Nel 2012, lo spettacolo ha proseguito il suo tour nel Regno Unito, Germania, Irlanda, Norvegia, Svezia, Danimarca, Finlandia e Paesi Bassi. In Italia, lo show \u00e8 arrivato nei primi mesi del 2010, con tappa a Milano e Torino.Lo show consiste nel mostrare l'era dei dinosauri dall'ascesa alla caduta con i modelli animatronici di nove specie di dinosauro. Alcuni di essi sono per\u00f2 interpretati da persone in costume (Contrassegnati da *).\nAnimali animatronici\nRilasciato nel 2013, \"A spasso con i dinosauri\" \u00e8 un lungometraggio sui dinosauri ambientato nel Cretaceo superiore, circa 70 milioni di anni fa. La produzione dispone di dinosauri di animazione computerizzata in contesti live-action con attori come John Leguizamo, Justin Long, Tiya Sircar e Skyler Stone che forniscono il doppiaggio per i personaggi principali. Il film \u00e8 diretto da Neil Nightingale e Barry Cook, da una sceneggiatura di John Collee.\nIl film \u00e8 prodotto dalla BBC Hearth e dalla Evergreen Films ed il titolo originale \u00e8 lo stesso della serie originale, \"Walking with Dinosaurus\". Il film, con un budget di 80 milioni di dollari, \u00e8 stata una delle pi\u00f9 grandi produzioni indipendenti fino ad oggi; \u00e8 stata finanziata da Reliance Entertainment e IM Global, con la distribuzione della 20th Century Fox. I luoghi dove hanno girato il film sono l'Alaska e la Nuova Zelanda, location scelte per la loro somiglianza con l'ambiente preistorico in cui vivevano i dinosauri. La Animal Logic hanno progettato i modelli e le animazioni dei dinosauri al computer e li aggiunge al contesto live-action. Sebbene inizialmente il film doveva avere una narrazione esterna, come nella serie originale, i dirigenti della Fox hanno voluto aggiungere voci fuori campo per collegare il pubblico ai personaggi.\n\"A spasso con i dinosauri\" ha debuttato il 14 dicembre 2013, al Dubai International Film Festival. \u00c8 stato rilasciato nei cinema in 2D e in 3D il 20 dicembre 2013. I critici hanno lodato gli effetti visivi del film, ma hanno trovato la narrazione troppo infantile e i dialoghi pietosamente poco divertenti. Il film ha incassato 34,4 milioni di dollari negli Stati Uniti e $ 71,6 milioni in altri territori, per un totale mondiale di 106 milioni di dollari. Il \"The Hollywood Reporter\" ha affermato che le prestazioni al botteghino mondiale del film \u00e8 stato deludente nel contesto del bilancio di produzione e le spese di marketing.\nI Giganti della Preistoria.\nNel 2002 venne inoltre prodotta una miniserie sequel, I Giganti della Preistoria, composta da due puntate: Il Gigante dei Giganti (\"Land of Giants\") e Alla Ricerca dell'Artiglio Gigante (\"The Giant Claw\").In Italia \u00e8 stata trasmessa su Rete 4 e rilasciata, in VHS, come sesto episodio della serie Gli uomini della preistoria.\n\"Il Gigante dei Giganti\".\n90 milioni di anni fa - Cretaceo superiore - Argentina\nIn questo speciale, Nigel Marven torner\u00e0 indietro nel tempo nell'Argentina del Cretaceo, per incontrare faccia a faccia il \"Giganotosauro\", uno dei dinosauri carnivori pi\u00f9 grandi mai esistiti. Inoltre, vedr\u00e0 un intero branco di \"Argentinosauri\", i pi\u00f9 grandi dinosauri di tutti i tempi. \u00c8 presente anche una battuta di caccia del carnivoro, che in gruppo attacca e uccide un giovane \"Argentinosauro\". Lo zoologo incontra anche un gigantesco coccodrillo, il \"Sarcosuco\".\n\"Alla Ricerca dell'Artiglio Gigante\".\n75 milioni di anni fa - Cretaceo superiore - Mongolia\nNell'ultimo speciale il presentatore (sempre Nigel Marven) andr\u00e0 nella Mongolia di 75 milioni di anni fa, per scoprire l'identit\u00e0 dell'\"Artiglio gigante\", un \"Terizinosauro\", che si riveler\u00e0 un grande erbivoro e non un superpredatore, come ipotizzato da Marven. Incontrer\u00e0 anche un branco di \"Protoceratopo\", un gruppo di \"Saurolofo\", un \"Mononico\", dei \"Velociraptor\" e un \"Tarbosauro\".\nAccuratezza scientifica.\nMichael J. Benton, uno dei consulenti paleontologici per la realizzazione della serie e professore di paleontologia dei vertebrati presso l'Universit\u00e0 di Bristol, ha osservato che un gruppo di critici ha allegramente sottolineato che gli uccelli e i coccodrilli, i parenti viventi pi\u00f9 vicini dei dinosauri, non urinano, bens\u00ec versano i prodotti chimici usati come pi\u00f9 solidi in acido urico. Infatti, nel primo episodio di \"Nel mondo dei dinosauri\", il \"Postosuchus\" urina abbondantemente. Tuttavia, Benton ha contestato che nessuno pu\u00f2 dimostrare che questo sia un vero e proprio errore: l'abbondante urinazione \u00e8 osservabile nei primitivi tetrapodi (come pesci, anfibi, tartarughe e mammiferi), e forse anche gli arcosauri basali lo facevano. In seguito molti altri presunti \"errori\" individuati nelle prime settimane sono svanite, in quanto i critici avevano trovato punti sui quali non erano d'accordo, ma che non potevano dimostrare.\nL' \"Ornitholestes\", il piccolo teropode che appare nel secondo episodio, \u00e8 raffigurato con una piccola cresta nasale sul muso. Tuttavia, studi successivi hanno concluso che molto probabilmente questa cresta non era presente, e che la teoria di una cresta ossea sul muso era data dalle ossa nasali danneggiate dell'olotipo. Il \"Tropeognathus\" (nella serie identificato come \"Ornithocheirus\") \u00e8 raffigurato come molto pi\u00f9 grande di quanto fosse in realt\u00e0. Nel libro basato sulla serie, si \u00e8 sostenuto che parecchi grandi frammenti ossei provenienti dalla Formazione Santana in Brasile, eventualmente, indicherebbero che il \"Tropeognathus\" poteva raggiungere un'apertura alare di quasi 12 metri e un peso di cento chili, il che lo renderebbe uno dei pi\u00f9 grandi pterosauri conosciuti. Tuttavia, questi campioni frammentari non sono state descritti formalmente. Le stime pi\u00f9 grandi sull'apertura alare di \"Tropeognathus\" parlano di circa 6 metri di apertura alare. Gli esemplari che i produttori del programma hanno utilizzato per giustificare tali dimensioni dimensioni sono attualmente non descritti, e sono oggetto di studio da parte di Dave Martill e David Unwin. Unwin ha dichiarato che non crede la stima pi\u00f9 alta sia probabile, e che i produttori abbiano scelto tali cifre, poich\u00e9 erano pi\u00f9 \"spettacolari\". Tuttavia, nessun altro pterosauro del Cretaceo inferiore avrebbe mai raggiunto tali dimensioni. Allo stesso modo, il \"Liopleurodon\" \u00e8 raffigurato come lungo ben 25 metri nella serie, mentre la taglia adulta media di questo animale si aggira intorno ai 7 metri. Altro evidente errore nella serie sta nello Utahraptor, collocato in Europa anzich\u00e9 negli Stati Uniti."}
{"id": "344281", "revid": "287204", "url": "https://it.wikipedia.org/wiki?curid=344281", "title": "Deganwy", "text": "Deganwy \u00e8 una piccola citt\u00e0 della contea di Conwy, nel Galles settentrionale (Regno Unito).\nGeografia.\nSi trova a sud della citt\u00e0 di Llandudno.\nStoria.\nNel VI secolo il suo castello era la fortezza di Maelgwn ap Cadwallon, sovrano del regno di Gwynedd. Sembra che questa cittadina, a quel tempo, fungesse da capitale del regno, prima che questa venisse spostata ad Aberffraw nell'Anglesey. La collina dove sorge il castello fu fortificata molte volte nel corso dei secoli: fu il sito di un castello normanno costruito attorno al 1082 e fu occupata da Robert signore del Rhuddlan prima e da Llewellyn il Grande e Llewellyn ap Grufydd poi. Il maniero fu in seguito demolito da Edoardo I d'Inghilterra e ricostruito altrove, ma le sue rovine sono ancora visibili ancora oggi."}
{"id": "344283", "revid": "767487", "url": "https://it.wikipedia.org/wiki?curid=344283", "title": "Disequazione trascendente", "text": ""}
{"id": "344285", "revid": "287204", "url": "https://it.wikipedia.org/wiki?curid=344285", "title": "Azkul", "text": ""}
{"id": "344286", "revid": "287204", "url": "https://it.wikipedia.org/wiki?curid=344286", "title": "Yusanis", "text": ""}
{"id": "344287", "revid": "287204", "url": "https://it.wikipedia.org/wiki?curid=344287", "title": "Riiken", "text": ""}
{"id": "344288", "revid": "287204", "url": "https://it.wikipedia.org/wiki?curid=344288", "title": "Standing on a Beach - The Singles 1978-1985", "text": "Standing on a Beach - The Singles 1978-1985 \u00e8 una raccolta del 1986 di singoli del gruppo musicale britannico dei Cure.\nIl disco.\nPrima vera e propria raccolta omnicomprensiva dei singoli passati della band, questo disco \u00e8 stato il primo serio passo verso il futuro successo commerciale raggiunto alla fine degli anni ottanta. Contrariamente alla norma quando si parla di compilation, nella tracklist non vi \u00e8 alcun inedito anche se, per promuovere adeguatamente il disco, sono stati comunque fatti uscire due singoli diversi: una nuova registrazione di \"Boys Don't Cry\" (originariamente del 1979), nella maggior parte del globo e, esclusivamente in America, una ristampa di \"Let's Go to Bed\" del 1982. Per \"Boys Don't Cry\" inoltre \u00e8 stato prodotto anche un video, il primo per questa canzone, dato che nell'uscita originale non esisteva.\nL'album ha raggiunto la posizione numero 4 nelle classifiche inglesi, battendo il record del precedente \"The Head on the Door\" che era arrivato alla 7; invece negli Stati Uniti d'America non ha avuto eguale fortuna in termini di classifiche, fermandosi alla 48, ma si \u00e8 affermato come disco pi\u00f9 venduto della storia della band, insieme a \"Disintegration\", arrivando ai due milioni di copie (doppio disco di platino) nel 1997.\nLa versione pubblicata su CD di questo disco \u00e8 intitolata Staring at the sea - The Singles (entrambi i titoli sono versi presi dal singolo di debutto, \"Killing an Arab\") e contiene in pi\u00f9 rispetto al LP anche 4 singoli non pubblicati commercialmente, ma solo in formato promozionale.\nLa versione su cassetta contiene, oltre alle 13 canzoni dell'LP, anche tutte le relative b-side, raggruppate sotto il titolo \"The Unavailable B-sides\".\nIl video.\nCongiuntamente al disco \u00e8 uscito anche il relativo VHS-Laserdisc, chiamato \"Staring at the Sea - The Images\", contenente i video per tutte le 17 canzoni presenti nella versione CD.\nEdizioni successive.\nMusicassetta \"The Unavailable B-sides\".\nIl lato A della musicassetta contiene gli stessi 13 brani del vinile; il lato B invece contiene i seguenti brani:\nCompact disc.\nGli stessi brani dell'LP in vinile pi\u00f9 (i numeri d'ordine sono quelli in cui i 4 nuovi brani figurano nel CD):"}
{"id": "344289", "revid": "1318658", "url": "https://it.wikipedia.org/wiki?curid=344289", "title": "Imperatore di Germania", "text": ""}
{"id": "344290", "revid": "4711", "url": "https://it.wikipedia.org/wiki?curid=344290", "title": "Guglielmo I di Prussia", "text": ""}
{"id": "344292", "revid": "4711", "url": "https://it.wikipedia.org/wiki?curid=344292", "title": "Secondo impero francese", "text": ""}
{"id": "344293", "revid": "4711", "url": "https://it.wikipedia.org/wiki?curid=344293", "title": "Secondo Impero Francese", "text": ""}
{"id": "344296", "revid": "339392", "url": "https://it.wikipedia.org/wiki?curid=344296", "title": "Alessandra di Hesse", "text": ""}
{"id": "344297", "revid": "104458", "url": "https://it.wikipedia.org/wiki?curid=344297", "title": "Z\u00e4ziwil", "text": "Z\u00e4ziwil (toponimo tedesco) \u00e8 un comune svizzero di 1\u00a0628 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nZ\u00e4ziwil \u00e8 servito dall'omonima stazione sulla ferrovia Berna-Lucerna.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "344298", "revid": "224230", "url": "https://it.wikipedia.org/wiki?curid=344298", "title": "Rivoluzione tedesca", "text": ""}
{"id": "344300", "revid": "224230", "url": "https://it.wikipedia.org/wiki?curid=344300", "title": "Spartachisti", "text": ""}
{"id": "344302", "revid": "729019", "url": "https://it.wikipedia.org/wiki?curid=344302", "title": "Megola", "text": "La Megola era una Casa motociclistica tedesca attiva tra il 1921 e il 1925 a Monaco di Baviera. Il nome della ditta deriva dalle iniziali, leggermente riviste, dei tre progettisti che l'avevano costituita:\"Me\"ixner, \"Co\"ckerell e \"La\"ndgraff.\nI prodotti della Megola erano caratterizzati da una concezione unica, mai vista prima nell'industria motociclistica, di utilizzare un motore rotativo inserito all'interno della ruota anteriore. Il motore era un 5 cilindri a stella raffreddato ad aria dotato di valvole laterali, del tipo detto \"Monosoupape\" (Monovalvola), ed aveva una cilindrata di 640 cm\u00b3. L'albero motore era costituito dall'asse della ruota che rimaneva fermo mentre il motore, ruotando come avveniva sui motori degli aerei della prima guerra mondiale, trascinava con s\u00e9 la ruota facendo muovere il mezzo. Una valvola a farfalla, comandata a mano, era posta nel mozzo e controllava la quantit\u00e0 di miscela che veniva inviata al motore. La potenza erogata era di 14 hp (10 kW) che per\u00f2 veniva trasferita completamente alla ruota. Ne risultava un mezzo con un baricentro molto basso e perci\u00f2 dotato di una buona maneggevolezza.\nData la particolare configurazione della moto, furono necessarie anche altre innovazioni. Mancando di frizione e di trasmissione il motore aveva una erogazione molto dolce. La motocicletta si avviava a spinta o facendo girare, con una persona per lato, la ruota anteriore. Per la manutenzione si potevano smontare i cilindri senza dover togliere dall'asse la ruota anteriore. Anche le gomme erano pensate per avere la forma di una salsiccia e poter essere sostituite senza dover togliere la ruota. Il serbatoio principale del carburante era sistemato nel telaio e alimentava, per gravit\u00e0, un altro piccolo serbatoio posto sull'asse della ruota. Infine le sospensioni erano a molle semiellittiche.\nLa motocicletta sviluppava una velocit\u00e0 massima di 85 Km/h (52 mph) che le permise di vincere il campionato tedesco del 1924. I modelli successivi erano accreditati di una velocit\u00e0 di 140 km/h (88 mph).\nIn totale furono 2.000 le Megola prodotte. Ai nostri giorni ne restano solo 10 esemplari funzionanti e uno di questi \u00e8 esposto al Guggenheim Museum di New York."}
{"id": "344303", "revid": "899609", "url": "https://it.wikipedia.org/wiki?curid=344303", "title": "Simone Stevino", "text": "Stevin nacque a Bruges nel 1548. Egli era un figlio illegittimo cos\u00ec fu allevato dalla madre, Cathelijne van der Poort. Il nome di suo padre era Antheunis Stevin. Da giovane lavor\u00f2 ad Anversa per una casa di commercio e comp\u00ec lunghi viaggi in Europa. Si oppose al dominio spagnolo delle Fiandre e per sfuggire alle vessazioni si stabil\u00ec nella Repubblica delle Sette Province Unite. Qui lavor\u00f2 come ingegnere idraulico nella progettazione e costruzione di dighe e canali. Il principe Maurizio di Nassau lo nomin\u00f2 intendente generale dei lavori pubblici delle Province Unite.\nContributi matematici.\nIl maggior contributo alla fisica dato da Stevin consiste nell'ingegnoso studio sulle condizioni di equilibrio di due pesi collegati e posti su due piani inclinati di pendenza diversa, risultato fondamentale della statica. Nella sua opera sulla statica Stevin deduce in modo indipendente la legge di composizione delle forze.\nIn campo matematico, a Stevin \u00e8 dovuta l'introduzione di una nuova notazione per i numeri decimali, che permetteva di estendere a tali numeri le normali operazioni algebriche sui numeri interi, anzich\u00e9 usare la notazione frazionaria. L'innovazione di Stevin (1585) ha aperto la strada alla notazione decimale moderna e al concetto di \"numero reale\".\nPubblic\u00f2 11 volumi, poi ristampati a cura di Snellius, con contributi su trigonometria, meccanica, prospettiva (geometria descrittiva), architettura, teoria musicale, geografia e navigazione, secondo il costume di cultura poliedrica del tempo.\nNella prefazione delle sue \"Tafelen van Interest\" cita il matematico francese Jean Trenchant come sua fonte."}
{"id": "344305", "revid": "339392", "url": "https://it.wikipedia.org/wiki?curid=344305", "title": "Massa Carrara", "text": ""}
{"id": "344306", "revid": "104458", "url": "https://it.wikipedia.org/wiki?curid=344306", "title": "Grossh\u00f6chstetten", "text": "Grossh\u00f6chstetten (toponimo tedesco; fino al 1896 H\u00f6chstetten) \u00e8 un comune svizzero di 4\u00a0149 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nStoria.\nIl 1\u00ba gennaio 2018 ha inglobato il comune soppresso di Schlosswil.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nGrossh\u00f6chstetten \u00e8 servito dall'omonima stazione sulla ferrovia Burgdorf-Thun.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "344307", "revid": "47767", "url": "https://it.wikipedia.org/wiki?curid=344307", "title": "Joseph Stalin", "text": ""}
{"id": "344308", "revid": "33689", "url": "https://it.wikipedia.org/wiki?curid=344308", "title": "Decima Mas", "text": ""}
{"id": "344310", "revid": "287204", "url": "https://it.wikipedia.org/wiki?curid=344310", "title": "Giovanni Tuccari", "text": "Biografia.\nSoprannominato il \"fulmine della pittura\".\nHa realizzato gli affreschi per la chiesa di San Benedetto a Catania (1726), il santuario di Sant'Antonio a Castiglione di Sicilia, Pinacoteca Zelantea ad Acireale e due tele conservate nella chiesa di San Cono a Naso.\nMor\u00ec vittima dell'epidemia di peste che sconvolse Messina nel 1743.\nFamiglia Tuccari.\nAntonio Tuccari (1620 - 1660), pittore. Discendente di famiglia d'origine bavarese con il cognome Tucker, e contatti con la scuola del pittore, incisore, matematico e trattatista tedesco Albrecht D\u00fcrer originario di Norimberga. Artista affermato in Messina poich\u00e9 discepolo del messinese Antonino Alberti, detto il \"Barbalonga\". La scuola di questi pittori messinesi \u00e8 riconducibile per stile e agli insegnamenti di Giovanni Simone Comand\u00e8 e del Domenichino. \nOpere.\nEstero.\nNorimberga.\nValentissimo nella pittura delle battaglie, scontri e conflitti bellici, alcune opere sono documentate fino alla seconda guerra mondiale nella citt\u00e0 bavarese."}
{"id": "344311", "revid": "4711", "url": "https://it.wikipedia.org/wiki?curid=344311", "title": "Riunificazione della Germania", "text": ""}
{"id": "344316", "revid": "196390", "url": "https://it.wikipedia.org/wiki?curid=344316", "title": "Impero Austro Ungarico", "text": ""}
{"id": "344318", "revid": "196390", "url": "https://it.wikipedia.org/wiki?curid=344318", "title": "Impero austro ungarico", "text": ""}
{"id": "344319", "revid": "196390", "url": "https://it.wikipedia.org/wiki?curid=344319", "title": "Impero Austroungarico", "text": ""}
{"id": "344335", "revid": "123018120", "url": "https://it.wikipedia.org/wiki?curid=344335", "title": "Axis &amp; Allies", "text": "Axis &amp; Allies \u00e8 un gioco da tavolo strategico per 2-5 giocatori, ambientato durante la seconda guerra mondiale. La durata media del gioco varia tra le 2 e le 20 ore, secondo le condizioni di vittoria stabilite. Il gioco \u00e8 attualmente pubblicato dalla statunitense Avalon Hill. La prima edizione del 1981 fu pubblicata dalla Nova Games Design.\nIl tabellone di gioco \u00e8 costituito da un planisfero che rappresenta tutto il mondo, suddiviso in territori. Ognuno dei giocatori controlla una o pi\u00f9 potenze, divise in due fazioni: gli Alleati (URSS, Regno Unito e USA) e l'Asse (Germania, Giappone e, dal 2008, l'Italia). Ogni potenza \u00e8 rappresentata da numerosi pezzi di un medesimo colore, raffiguranti le diverse unit\u00e0 terrestri, aeree e navali. L'assegnazione a ogni potenza dei territori e il dislocamento delle varie unit\u00e0 su di essi sono prestabilite in modo da fornire una ricostruzione storica della primavera del 1942.\nOgni giocatore durante il proprio turno ha diverse opzioni, che comprendono il rafforzamento delle unit\u00e0 militari, gli spostamenti degli eserciti attraverso i vari territori in cui \u00e8 diviso il tabellone di gioco, l'eventuale combattimento contro mezzi nemici, lo sviluppo di nuove tecnologie belliche, la raccolta dei redditi utili per la produzione industriale.\nL'esito dei combattimenti \u00e8 determinato dal lancio dei dadi, ma l'elemento aleatorio della risoluzione dei conflitti \u00e8 fortemente mitigato dalle caratteristiche di ogni mezzo coinvolto nella battaglia: A&amp;A \u00e8 un gioco strategico, non di fortuna.\nLe altre versioni pubblicate negli anni sono quelle di \"Avalon Hill\" e quelle di \"Wizard of the Coast\".\nVersioni \"Avalon Hill\".\nAxis &amp; Allies Europe \n\u00e8 stato pubblicato nel 1999. L'azione di gioco si svolge nel teatro di guerra europeo. La disposizione iniziale delle pedine riproduce la situazione nella primavera del 1941, appena prima dell'inizio dell'operazione Barbarossa. \nIl tabellone, suddiviso in territori e zone di mare, rappresenta una mappa politica che va dalla costa occidentale degli Stati Uniti fino a Mosca includendo il Nord Atlantico, l'Europa, il bacino del Mediterraneo e il Vicino Oriente. \nGli schieramenti in questa edizione sono: per le forze dell'Asse la Germania; mentre per gli Alleati giocano la Russia, il Regno Unito e gli Stati Uniti. \nLa confezione include inoltre 369 miniature rappresentanti le varie unit\u00e0 di gioco che sono: fanterie, artiglierie, carri armati, aerei da caccia, bombardieri, cacciatorpediniere, corazzate, portaerei, sommergibili, navi da trasporto, complessi industriali e batterie contraeree. \nPer 2-4 giocatori.\nDa 12 anni in su.\nAxis &amp; Allies Pacific \n\u00e8 stato pubblicato nel 2001 ed \u00e8 ambientato nel teatro di guerra dell'Estremo Oriente e dell'oceano Pacifico. Il tabellone, suddiviso in territori e zone di mare, rappresenta una mappa che va dall'India alla costa ovest degli Stati Uniti includendo tutto il Pacifico e l'Australia. L'azione di gioco inizia il 7 dicembre 1941 appena prima dell'attacco di Pearl Harbor. \nGli schieramenti in questa edizione sono: per le forze dell'Asse il Giappone; mentre per gli Alleati giocano gli Stati Uniti e il Regno Unito qui rappresentato in maniera separata dall'India e dall'Australia. \nLa confezione include inoltre 345 miniature rappresentanti le varie unit\u00e0 di gioco che sono: fanterie, artiglierie, carri armati, aerei da caccia, bombardieri, cacciatorpediniere, corazzate, portaerei, sommergibili, navi da trasporto, complessi industriali e batterie contraeree. \nPer 2-3 giocatori.\nDa 12 anni in su.\nAxis &amp; Allies Revised \n\u00e8 stato pubblicato nel 2004. Il tabellone, relativamente piccolo per le miniature, \u00e8 suddiviso in territori e zone di mare e rappresenta il planisfero secondo quella che era la situazione politica e militare nella primavera del 1942. \u00c8 considerato una evoluzione del gioco base edito dalla Milton Bradley nel 1981.\nGli schieramenti in questa edizione sono: per le forze dell'Asse, la Germania e il Giappone; mentre per gli Alleati giocano la Russia, il Regno Unito e gli Stati Uniti. \nLa confezione include inoltre 370 miniature rappresentanti le varie unit\u00e0 di gioco che sono: fanterie, artiglierie, carri armati, aerei da caccia, bombardieri, cacciatorpediniere, corazzate, portaerei, sommergibili, navi da trasporto, complessi industriali e batterie contraeree. \nPer 2-5 giocatori.\nDa 12 anni in su.\nAxis &amp; Allies D-Day \n\u00e8 stato pubblicato nel 2004 in occasione del sessantesimo anniversario dell'omonima operazione militare.\n\u00c8 ambientato nel Nord della Francia a partire dal 6 giugno 1944, giorno del D-Day, in gergo militare conosciuto come operazione Overlord. Il tabellone, suddiviso in territori con la zona costiera dello sbarco, rappresenta una mappa della Normandia che va da Cherbourg a Caen. \nGli schieramenti in questa edizione sono: per le forze dell'Asse la Germania; mentre per gli Alleati giocano gli Stati Uniti e il Regno Unito. \nLa confezione include inoltre 241 miniature rappresentanti le varie unit\u00e0 di gioco che sono: fanterie, artiglierie, carri armati, aerei da caccia, bombardieri e bunker costieri. \nPer 2-3 giocatori.\nDa 12 anni in su.\nAxis &amp; Allies Battle of the Bulge \n\u00e8 stato pubblicato nel 2006 ed \u00e8 ambientato a partire del 16 dicembre 1944 durante l'offensiva delle Ardenne. \nIl tabellone, suddiviso in territori esagonali, rappresenta una mappa delle Ardenne che va da Dinant in Belgio a Stadtkyll in Germania. \nGli schieramenti in questa edizione sono, per le forze dell'Asse la Germania, mentre per gli Alleati giocano gli Stati Uniti e il Regno Unito. \nLa confezione include inoltre 157 miniature rappresentanti le varie unit\u00e0 di gioco che sono: fanterie, artiglierie, carri armati, aerei da caccia, bombardieri e autocarri. \nPer 2 giocatori.\nDa 13 anni in su.\nAxis &amp; Allies Guadalcanal \n\u00e8 stato pubblicato nel 2007 ed \u00e8 ambientato nel Sud Pacifico durante la campagna di Guadalcanal. Il tabellone, suddiviso in isole e zone di mare, rappresenta una mappa dell'arcipelago delle Isole Salomone da Bougainville a Guadalcanal. \nGli schieramenti in questa edizione sono: per le forze dell'Asse il Giappone; mentre per gli Alleati giocano gli Stati Uniti. \nSono disponibili due mini mappe aggiuntive rappresentati le basi di partenza delle forze militari in campo, esse rappresentano Rabaul per il Giappone e la Nuova Caledonia per gli Stati Uniti. \nLa confezione include inoltre 172 miniature rappresentanti le varie unit\u00e0 di gioco che sono: fanterie, artiglierie, aerei da caccia, bombardieri, cacciatorpediniere, incrociatori, corazzate, portaerei, sommergibili, navi da trasporto, e batterie contraeree. \nPer 2 giocatori.\nDa 13 anni in su.\nVersioni \"Wizard of the Coast\".\nAxis &amp; Allies Anniversary Edition \n\u00e8 stato pubblicato il 18 novembre 2008 dalla Wizard of the Coast (nuova proprietaria della Avalon Hill) per celebrare il 50\u00ba anniversario di quest'ultima. Il tabellone ha dimensioni maggiori rispetto a tutte le precedenti edizioni ed \u00e8 suddiviso in territori e zone di mare, rappresenta tutto il planisfero con una mappa fisica della Terra. Sono possibili due differenti scenari di gioco riproducibili con un differente schieramento iniziale delle unit\u00e0, uno rappresenta la situazione militare delle forze in campo nel 1941, l'altro nel 1942.\nGli schieramenti in questa edizione sono: per le forze dell'Asse, la Germania, l'Italia (una delle novit\u00e0 introdotte a partire da questa edizione) e il Giappone; mentre per gli Alleati giocano la Russia, il Regno Unito e gli Stati Uniti. \nLa confezione include oltre 600 miniature rappresentanti le varie unit\u00e0 di gioco che sono: fanterie, artiglierie, carri armati, aerei da caccia, bombardieri, cacciatorpediniere, incrociatori, corazzate, portaerei, sommergibili, navi da trasporto, complessi industriali e batterie contraeree. \nPer 2-6 giocatori.\nDa 12 anni in su.\nAxis &amp; Allies 1942 \npubblicato nell'agosto 2009, riprende il regolamento e alcune delle novit\u00e0 introdotte in Axis &amp; Allies Anniversary ma in versione semplificata. Sostituisce la versione Axis &amp; Allies Revised come gioco che riproduce l'intero scenario della seconda guerra mondiale. \nGli schieramenti sono: Germania, e Giappone per le forze dell'Asse e Russia, Regno Unito e Stati Uniti per gli Alleati. \nLa confezione include 370 miniature rappresentanti le varie unit\u00e0 di gioco che sono: fanterie, artiglierie, carri armati, aerei da caccia, bombardieri, cacciatorpediniere, incrociatori, corazzate, portaerei, sommergibili, navi da trasporto, complessi industriali e batterie contraeree. \nPer 2-5 giocatori.\nDa 12 anni in su.\nAxis &amp; Allies Pacific 1940 \npubblicato nel dicembre 2009, questa versione \u00e8 focalizzata sul teatro del Pacifico. Introduce un nuovo regolamento, ampliando quello delle edizioni Anniversary e 1942; introduce due nuove unit\u00e0 (la fanteria meccanizzata e il bombardiere tattico); riprende e amplia le regole per i porti e le basi aeree dell'edizione Pacific del 1999. Giocabile come gioco indipendente, sar\u00e0 anche possibile unirlo ad Axis &amp; Allies: Europe 1940.\nPer 2-4 giocatori: Giappone contro Regno Unito, Stati Uniti e Cina, e ANZAC (Australian and New Zealand Army Corp).\nLa confezione include oltre 450 miniature e una mappa di circa 89 x 81\u00a0cm.\nDa 12 anni in su.\nAxis &amp; Allies Europe 1940 \npubblicato nell'agosto 2010, questa versione \u00e8 focalizzata sul teatro europeo, atlantico e africano del secondo conflitto mondiale. Riprende il regolamento di \"Pacific 1940\" con l'introduzione della fanteria meccanizzata e il bombardiere tattico, le regole per i porti e le basi aeree e le rotte dei convogli. Giocabile come gioco indipendente, sar\u00e0 anche possibile unirlo a \"Pacific 1940\" per ottenere una versione globale denominata \"Axis &amp; Allies 1940\" talvolta conosciuto anche come \"Global 1940\".\nPer 2-5 giocatori: Germania e Italia contro Regno Unito, Unione Sovietica, Stati Uniti e Francia.\nLa confezione include oltre 560 miniature e una mappa di circa 89 x 81\u00a0cm.\nDa 12 anni in su.\nAxis &amp; Allies 1940 Global \n\u00e8 la versione che si viene a creare unendo le mappe dei due distinti giochi Europe 1940 e Pacific 1940. L'azione di gioco inizia nel 1940 prima della campagna di Francia. La mappa misura circa 178 x 81\u00a0cm. Il gioco vede contrapporsi le maggiori potenze della seconda guerra mondiale: la Germania, l'Italia e il Giappone dalla parte dell'Asse; il Regno Unito, l'Unione Sovietica, gli Stati Uniti d'America, la Francia, le forze dell'ANZAC (Australian and New Zealand Army Corp) e le forze della Repubblica di Cina per gli Alleati.\nAxis &amp; Allies 1941\n\u00e8 una versione semplificata del classico Axis&amp;Allies. Dai 2-5 giocatori dalla durata di 3 ore circa. Si contrappongono Germania e Giappone contro USA, Regno Unito e Unione Sovietica. Contiene oltre 160 miniature suddivise in: fanteria, carri armati, caccia, bombardieri, sottomarini, trasporti unit\u00e0, cacciatorpediniere, portaaerei, corazzate. Non sono presenti miniature come l'artiglieria e le fabbriche (gi\u00e0 stampate sul tabellone)."}
{"id": "344347", "revid": "104458", "url": "https://it.wikipedia.org/wiki?curid=344347", "title": "Oberthal (Svizzera)", "text": "Oberthal (toponimo tedesco) \u00e8 un comune svizzero di 731 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "344349", "revid": "48344", "url": "https://it.wikipedia.org/wiki?curid=344349", "title": "Mikolaj Kopernik", "text": ""}
{"id": "344351", "revid": "1718925", "url": "https://it.wikipedia.org/wiki?curid=344351", "title": "Ariete (arma)", "text": "L'ariete \u00e8 un'arma da assedio. Veniva usato per sfondare le porte di accesso delle fortezze e dei castelli, o le mura quando non erano particolarmente spesse, praticandovi delle brecce. Probabilmente inventato dagli Assiri nel IX-VIII secolo a.C., fu usato per la prima volta in occidente dagli spartani nel 427 a.C. durante l'assedio di Platea. \nCostruzione.\nQuest'arma \u00e8 costituita essenzialmente da una grossa trave, solitamente ricavata dal fusto di un albero, con una estremit\u00e0 rinforzata da una calotta di metallo. La calotta spesso aveva la forma di una testa di ariete, da cui il nome della macchina.\nUso.\nL'ariete veniva utilizzato facendo cozzare la testa della macchina con forza e ripetutamente contro il bersaglio fino a distruggerlo. La spinta veniva inizialmente prodotta da soldati che correvano sorreggendo sulle braccia il tronco facendo in modo di farlo impattare con la maggior violenza possibile. In seguito, con l'aumentare dello spessore delle mura e dei portali, fu necessario inserire l'ariete in una struttura munita di ruote e sospenderlo con funi per conferirgli la massima forza dinamica e aumentarne la potenza distruttiva. In questo modo si otteneva il movimento del tronco facendolo oscillare per farlo sbattere sul bersaglio, ed era facilitata la possibilit\u00e0 di replicare i colpi fino allo sfondamento dell'ostacolo.\nPer proteggere i soldati addetti all'ariete dagli attacchi avversari sia in fase di avvicinamento alla fortezza, sia durante tutta la fase di sfondamento, l'ariete venne, in seguito, protetto da una struttura in legno tale da coprirlo integralmente ad eccezione di un foro dal quale usciva la trave per colpire. Il rivestimento veniva poi imbottito di pelli umide o lamine di metallo, cos\u00ec da proteggere l'arma dai fuochi con i quali i difensori tentavano di incendiarla. Da ci\u00f2 deriva il nome di \"ariete testudinaria\", termine usato dai romani. I romani a volte lo fissavano alla base di torri mobili per impegnare il nemico alla base e all'apice delle mura.\nArieti moderni.\nArieti di piccole dimensioni in metallo sono usati ancora oggi in alcune occasioni dalle forze di polizia e dai militari per sfondare le porte.\nPer estensione si indica in genere con ariete un oggetto allungato che ha lo scopo di colpire e danneggiare un bersaglio dopo essere stato spinto con forza contro di esso. Un ariete di questo tipo \u00e8 ad esempio quello usato per i crash test."}
{"id": "344352", "revid": "1719883", "url": "https://it.wikipedia.org/wiki?curid=344352", "title": "Spirito", "text": ""}
{"id": "344358", "revid": "109866617", "url": "https://it.wikipedia.org/wiki?curid=344358", "title": "Contratto reale", "text": "Il contratto reale \u00e8 quel contratto che si perfeziona con la consegna materiale della cosa, ossia il bene oggetto del contratto (\"traditio rei\"). \nSi parla di \"traditio\" (consegna) della \"res\", e si dice \"re perficitur obligatio\" (\u00abl'obbligazione si perfeziona con la cosa\u00bb). Se non avviene la consegna, il contratto non \u00e8 concluso. \nDiffatti i contratti costituiscono una deroga al principio generale secondo cui il contratto si perfeziona con il solo consenso (cfr. artt. 1321, 1326 ss. codice civile italiano; laddove il successivo art. 1376 riguarda, propriamente, la produzione dell'effetto reale, e non gi\u00e0 il perfezionamento della fattispecie contrattuale).\nOrigini della categoria.\nI contratti reali costituiscono una categoria eterogenea e residuale, quasi di eccezione nella classificazione dei contratti basati sull'articolo 1322 2\u00b0comma (autonomia contrattuale). Difatti, non possono essere costituiti nuovi contratti reali diversi da quelli direttamente disciplinati dal Codice.\nInvero non \u00e8 agevole dar conto delle ragioni che inducono il legislatore moderno a configurare talune fattispecie come fondate sulla consegna della cosa quale elemento di perfezionamento. Secondo taluni questa scelta ha una \"ratio\" esclusivamente di ordine storico e non sistematico. \nPer darne conto \u00e8 opportuno svolgere alcune brevi considerazioni sugli elementi che consentono di considerare un \u00abaccordo\u00bb rilevante anche per l'ordinamento giuridico.\n\u00c8 noto che non tutte le volte che facciamo una dichiarazione vogliamo dar vita a vicende giuridiche: ancorch\u00e9 desiderosi di conseguire beni della vita, non sempre intendiamo invocare la protezione dell'ordinamento per proteggere e garantire il conseguimento ed il trattenimento dei beni stessi. A riprova si pensi che oltre all'ordinamento giuridico esistono altri gruppi di regole, che giuridiche non sono: quelle etiche e morali, oppure quelle sociali (si pensi al galateo) sono di certo regole, ma non giuridiche. Tale ovvia distinzione non \u00e8 per\u00f2 di agevole applicazione nella pratica. Ad esempio, se prometto al mio amico che l'indomani gli prester\u00f2 gratuitamente l'auto, sto assumendo un vincolo di valore giuridico (s\u00ec che l'inadempimento comporti le tipiche conseguenza previste dal codice civile), oppure di valore esclusivamente etico-sociale, s\u00ec che la sanzione per il tradimento della promessa si esprima solo sul piano sociale (riprovazione di scorrettezza, scarsa affidabilit\u00e0 e cattiva educazione)? Il problema, come pu\u00f2 notarsi, si manifesta in particolar modo per i contratti gratuiti (diversi, per\u00f2 dalla donazione) e ci\u00f2 in quanto le prestazioni gratuite possono, per loro natura, anche essere erogate in adempimento di rapporti di cortesia o doveri sociali.\nLa realit\u00e0 come indice della giuridicit\u00e0 del rapporto.\nAl momento della dichiarazione sussistono, dunque, entrambe le possibilit\u00e0: tanto che il costituendo rapporto sia giuridicamente vincolante, tanto che sia solo un rapporto di cortesia. Possiamo per\u00f2 esser certi che, laddove l'auto venga poi consegnata, la giuridicit\u00e0 del rapporto non possa essere negata e ci\u00f2 per evidenti ragioni di protezione del patrimonio. Ne consegue che pur in presenza di dichiarazioni di dubbio valore giuridico, l'esecuzione della prestazione promessa consente anche di superare ogni incertezza cos\u00ec da considerare concluso un contratto nel senso proprio del termine.\nL'ordinamento romano, fondato su un forte pragmatismo, elev\u00f2 tale indice probatorio della giuridicit\u00e0 del rapporto ad elemento costitutivo della fattispecie. I contratti gratuiti, le cui prestazioni lambiscono le prestazioni di cortesia, sono cos\u00ec giunti sino a noi quali contratti reali.\nConclusioni.\nSe queste considerazioni sono esatte, le norme che impongono la consegna della cosa al fine del perfezionamento di taluni contratti sono derogabili. Possono dunque configurarsi comodati, mutui, depositi ecc. a carattere meramente consensuale, come, d'altra parte, \u00e8 implicitamente ammesso dallo stesso legislatore laddove, all'art. 1822 codice civile italiano. prevede la cosiddetta promessa di mutuo. Non pu\u00f2 per\u00f2 tacersi che, seguendo questa via, l'interprete sia nuovamente chiamato a distinguere le dichiarazioni di valore giuridico da quelle emesse a titolo di cortesia. A tal fine potr\u00e0 considerare una pluralit\u00e0 di indici, quali, ad esempio, la qualifica professionale delle parti; gli scopi ulteriori della prestazione gratuita; la presenza di pi\u00f9 ampie operazioni negoziali di cui la prestazione gratuita sarebbe un frammento."}
{"id": "344362", "revid": "104458", "url": "https://it.wikipedia.org/wiki?curid=344362", "title": "Arni (Berna)", "text": "Arni (toponimo tedesco) \u00e8 un comune svizzero di 917 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "344364", "revid": "125428579", "url": "https://it.wikipedia.org/wiki?curid=344364", "title": "Eye liner", "text": "L'eyeliner (\"delineatore per gli occhi\") \u00e8 un cosmetico per il \"maquillage\" degli occhi.\nConsiste in un fluido colorato, di norma nero, che si applica sulla palpebra superiore, parallelamente alla rima ciliare.\nSi applica con un pennellino morbido e sottile incluso nella confezione del prodotto.\nPu\u00f2 essere anche sotto forma di gel e deve essere applicato con un pennello angolato o con un pennello a setole morbide e sottili.\nL'eyeliner serve principalmente per delineare l'occhio cos\u00ec da dare profondit\u00e0 allo sguardo.\nLe scelte adottate sono molteplici: la linea pu\u00f2 esser fatta pi\u00f9 o meno spessa, e sarebbe bene che la \"linguetta\" finale si diriga verso l'alto perch\u00e9 diversamente si rischierebbe di avere un aspetto stanco. "}
{"id": "344365", "revid": "48344", "url": "https://it.wikipedia.org/wiki?curid=344365", "title": "Ruzzante", "text": ""}
{"id": "344367", "revid": "77358", "url": "https://it.wikipedia.org/wiki?curid=344367", "title": "Cenwulf", "text": ""}
{"id": "344368", "revid": "110157", "url": "https://it.wikipedia.org/wiki?curid=344368", "title": "Lauperswil", "text": "Lauperswil (toponimo tedesco) \u00e8 un comune svizzero di 2\u00a0629 abitanti del Canton Berna, nella regione dell'Emmental-Alta Argovia (circondario dell'Emmental).\nStoria.\nDal suo territorio nel 1852 fu scorporata l'exclave di Innerer Lauperswilviertel (dal 1867 chiamata Trubschachen), divenuta comune autonomo; nel 1889 la localit\u00e0 di Wittenbach, fino ad allora frazione di R\u00fcderswil, fu assegnata a Lauperswil.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLauperswil \u00e8 servito dalle ferrovie Berna-Lucerna (stazioni di Emmenmatt e di Obermatt) ed Emmentalbahn (stazioni di Neum\u00fchle e di Obermatt).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "344370", "revid": "1305772", "url": "https://it.wikipedia.org/wiki?curid=344370", "title": "Il libro della giungla (disambigua)", "text": ""}
{"id": "344381", "revid": "990063", "url": "https://it.wikipedia.org/wiki?curid=344381", "title": "IMac Intel Core Duo", "text": ""}
{"id": "344384", "revid": "110157", "url": "https://it.wikipedia.org/wiki?curid=344384", "title": "Museo civico aufidenate", "text": "Il Museo civico Aufidenate \u00e8 un museo archeologico sito nei locali dell'ex Convento della Maddalena di Castel di Sangro (AQ).\nStoria.\nIl museo venne istituito nel 1898, con il nome di Museo Aufidenate, dall'allora sindaco di Castel di Sangro, il colonnello Clemente Marchionna. Gli storici del tempo, primo fra tutti Vincenzo Balzano, seguito da Antonio De Nino, volevano fortemente l'apertura di un luogo di riunione di tutti i reperti archeologici rinvenuti nel territorio. Nacque in un periodo in cui si stava delineando la reale posizione dell'antica citt\u00e0 di Aufidena.\nNel 1924 vi fu il furto di molti reperti, ma il museo rest\u00f2 aperto e continu\u00f2 ad arricchirsi di nuovi reperti con il passare del tempo. I bombardamenti del 1943 - 44 ne decretarono per\u00f2 la chiusura; non vi furono molti danni alle infrastrutture, ma i reperti restarono a lungo incustoditi, vittime di numerosi saccheggi. I reperti rimasti finirono spesso all'aperto, esposti alle intemperie per molti anni.\nIl nuovo museo \u00e8 stato inaugurato pi\u00f9 di cinquanta anni dopo, nel 1999, conseguentemente alla ristrutturazione del vecchio Convento della Maddalena, nell'area periferica di Castel di Sangro. Il lavoro di recupero dei reperti era gi\u00e0 cominciato anni prima dalla locale sezione dell'Archeoclub d'Italia; l'amministrazione comunale aveva provvisoriamente adibito a museo parte del Palazzo del Principe.\nMuseo archeologico.\nLa collezione ospita:\nUlteriori utilizzi dell'ex Convento della Maddalena.\nStoria del convento.\nIl convento fu eretto nel XV secolo, presso una piccola cappella oltre il Sangro, dove si dice avesse dimostrato frate Pietro da Morrone. La lapide del portale 1487 testimonia che in quest'anno la fabbrica era gi\u00e0 compiuta, e il monastero fu sede dell'ordine dei Minori Conventuali di San Francesco, fino al 1878, quando dopo le soppressioni piemontesi, fu ripristinato come scuola sino al 1901, quando fu destinato a carcere, soprattutto durante la seconda guerra mondiale. Abbandonato, nel 1998 \u00e8 stato recuperato e adibito a museo.\nIl convento \u00e8 molto ben conservato nello stile rinascimentale, per il chiostro, e barocco per gli interni della chiesa, ancora officiata. La chiesa mostra un aspetto esterno tipico delle architetture rinascimentali conventuali abruzzesi, con portico che precede l'ingresso, e portale architravato tardo romanico, facciata quadrata con oculo centrale.\nL'interno a navata unica, ha 9 altari dedicati alla Madonna del Carmine, San Matteo, San Francesco, l'Immacolata Concezione, San Diego, San Pasquale, la Madonna degli Angeli e Sant'Antonio di Padova. Gli altari sono in stile differente, tra il rinascimentale e il barocco e rococ\u00f2, perch\u00e9 realizzati tra il XVI-XVIII secolo dalle famiglie nobili di Castel di Sangro, che si susseguivano nell'acquisizione del feudo, tra cui si ricordano i Casaccio. Il soffitto della chiesa \u00e8 a cassettoni lignei con lacunari decorati da fiori e tralci vegetali.\nL'ex convento ospita i vari musei, esternamente mostra di pregevole il chiostro quadrato porticato, con pozzo centrale ottagonale, e arcate eleganti e colonne circolari a capitello. Presso le arcate delle campate, si conservano ancora gli affreschi rinascimentali delle storie della vita di San Francesco di Assisi e Sant'Antonio di Padova.\nAltri musei del convento.\nDue locali del rinnovato convento sono stati adibiti a Museo Internazionale della pesca a mosca intitolato a Stanislao Kuckiewiez, istituito con la collaborazione della Scuola di Pesca a Mosca-SIM e inaugurato nel settembre del 2000. Espone fotografie, documenti e attrezzature specializzate nella pesca a mosca, sport molto popolare a Castel di Sangro.\nDal 22 luglio 2017 l'ex convento ospita anche il War Museum, museo della guerra dedicato al Tenente Generale Rolando Giampaolo (medaglia d'argento al valor militare), specialistico sulla \"linea Gustav\".\nUn altro locale \u00e8 dedicato a mostre temporanee, in continuo rinnovamento. Vi sono esposti quadri, foto o quant'altro.\nBibliografia.\n\"Il Museo Aufidenate nel Convento della Maddalena in Castel di Sangro\" di Ezio Mattiocco, anno 2005 - Synapsi edizioni"}
{"id": "344385", "revid": "1774874", "url": "https://it.wikipedia.org/wiki?curid=344385", "title": "Secondo dialogo de Ruzante", "text": "Il Secondo dialogo de Ruzante, o Bilora, \u00e8 un'opera teatrale scritta da Angelo Beolco detto Ruzante intorno al 1526-1528.\nCostituisce, insieme al \"Primo Dialogo de Ruzante\" (\"Il reduce\") e alla \"Moscheta\", il punto pi\u00f9 alto della produzione del Ruzante. In questo lavoro \u00e8 chiaro l'intento di illustrare alla nobilt\u00e0 veneziana il malcontento che percorreva la classe contadina per il \"tradimento\" delle aspettative generali dopo la guerra contro la Lega di Cambrai.\nContesto storico.\nIn quegli anni Venezia si apprestava ad un periodo di relativa pace, dopo aver riconquistato le terre romagnole che le erano state tolte tra il 1510 e il 1512. Dopo aver perso l'egemonia nei trasporti con l'Oriente a causa dei successi navali del Portogallo nell'Oceano Indiano, e dopo che dal 1502 il confronto con l'impero ottomano aveva tagliato la strada per l'espansione nel Mar Mediterraneo, la Serenissima rivolgeva le proprie attenzioni alla terraferma, che doveva garantire le derrate alimentari. Ma in questo la politica condotta risultava arrogante, sia verso i nobili dell'entroterra, per lo pi\u00f9 complici con la Lega (molti di loro erano in galera con l'accusa di tradimento, cos\u00ec come, sembra, uno dei fratelli di Beolco), sia verso i contadini, che si erano dimostrati tenaci baluardi di resistenza.\nSollecitato dall'amico Alvise Cornaro, Ruzante fa un quadro profondamente realistico della situazione e degli umori dell'entroterra, lamentando un troppo rapido cambiamento di abitudini, la perdita di quella che era la poetica legata alla vita agreste, fatta di ritmi, di condizioni che, anzich\u00e9 trovare giovamento per la dimostrata fedelt\u00e0, andavano via via peggiorando. Il latifondismo (di cui lo stesso Cornaro fu spregiudicato operatore) andava a creare nuove sacche di povert\u00e0 ed un graduale processo di urbanizzazione. Del resto, Venezia era il bordello ed il centro di affari in cui confluivano gli interessi della nuova borghesia dai Paesi Bassi, dagli Stati del Nord, dalla Germania neo luterana, dal Portogallo, dalla Spagna, insomma un po' da tutto il mondo occidentale; vi avevano accoglienza anche emissari arabi, e soprattutto gli ebrei vi intessevano intense attivit\u00e0. Era anche tra i pi\u00f9 importanti mercati del danaro, essendovi praticata l'usura pi\u00f9 che in ogni altro luogo.\nIn questo clima, Beolco traccia un ritratto della classe contadina che va verso un'urbanizzazione ed una sistemazione che divide nettamente possidenti e mezzadri, differenziandone le psicologie.\nTrama.\nBilora va a Venezia, dove la moglie Dina si \u00e8 rifugiata in casa del vecchio Andronico che, in cambio dei suoi favori, la mantiene e protegge. Dopo aver chiesto a Dina di tornare con lui, ed il conseguente rifiuto, Bilora si apposta e uccide il vecchio.\nMessaggio.\nAncora con un atto unico, il Beolco realizza un gioco teatrale di grande efficacia, in cui si offre ampio spunto alle capacit\u00e0 attoriali. Il finale repentino rappresenta un \"unicum\" del teatro rinascimentale italiano. Infatti, nessun'altra commedia del periodo si chiude con un omicidio. Questo atto rappresenta un superamento della morale ed un agghiacciante avviso alla corte dogale: i contadini sono cambiati, ed il rischio di questa esasperazione \u00e8 rilevante.\nIl fatto che Dina sia la moglie di Ruzante mette in evidenza il suo diritto di procedere in quel modo. Inizialmente il contadino, che qui appare come Bilora, che in dialetto dell'epoca voleva dire \"faina\", come sempre sta al gioco. In fondo, il problema dell'umanit\u00e0 rappresentata dal nostro \u00e8 quello di soddisfare le esigenze primarie di fame, sesso ecc. Non c'\u00e8 un \"amore\" vero e proprio, si tratta piuttosto di quel \"bisogno carnale\" di cui i protagonisti sono prede. \u00c8 fondamentale rilevare come lo stesso Andronico, ricco e forse nobile, sia preda degli stessi bisogni. Non esiste, quindi, una differenziazione quale quella operata nelle opere contemporanee, per cui l'amore vero era privilegio delle classi pi\u00f9 agiate. Qui tutti sono preda degli identici istinti, poich\u00e9 l'orrore della guerra ha demolito il mondo precedente, lasciando profonde tracce nelle anime di tutti.\nQuesto \u00e8 il messaggio pi\u00f9 alto dell'opera del Beolco, che fa di lui l'autore pi\u00f9 importante del teatro italiano fino a Pirandello, e unico esempio di un teatro di denuncia e di rivalsa nella cultura dominante italiana, malata profondamente di disimpegno."}
{"id": "344387", "revid": "2095507", "url": "https://it.wikipedia.org/wiki?curid=344387", "title": "Lucidalabbra", "text": "Il lucidalabbra, detto anche gloss (dal nome inglese \"lip gloss\") \u00e8 un cosmetico, che serve a far apparire le labbra pi\u00f9 lucide. \nSi applica come il rossetto, ma \u00e8 trasparente e generalmente produce una patina pi\u00f9 spessa e appiccicosa. Oltre ai lucidalabbra standard, che producono solo l'effetto di lucidit\u00e0, esistono lucidalabbra colorati, dotati di micropagliuzze luccicanti, o aromatizzati (per esempio alla frutta o cioccolata)."}
{"id": "344388", "revid": "1543377", "url": "https://it.wikipedia.org/wiki?curid=344388", "title": "William Gilbert", "text": "Biografia.\nCompletati gli studi di medicina nel 1569, pratic\u00f2 l'arte con notevole reputazione, fino ad essere scelto come medico personale dalla regina Elisabetta (1533-1603). Il suo capolavoro, il \"De magnete\", dedicato all'analisi delle propriet\u00e0 e della natura delle calamite e ai fenomeni elettrici, fu pubblicato a Londra nel 1600. Galileo (1564-1642) dichiar\u00f2 di averne avuta una copia da un filosofo che temeva, tenendolo nello scaffale, infestasse gli altri libri con le molte novit\u00e0 che conteneva.\nNel primo decennio del Seicento, molte delle lettere che Galileo scambi\u00f2 con Fra' Paolo Sarpi (1552-1623) e con Giovanfrancesco Sagredo (1571-1620) attestano il forte interesse per il libro di Gilbert, del quale Galileo sottolinea pi\u00f9 volte la singolare combinazione di novit\u00e0, fondate su osservazioni ed esperimenti, con inammissibili manifestazioni di credulit\u00e0.\nGilbert osserv\u00f2 la magnetizzazione per influenza, l'inclinazione e la variazione magnetiche. Paragon\u00f2 la Terra ad un grande magnete e, utilizzando un piccolo magnete sferico, ne studi\u00f2 il campo prodotto. Da questi esperimenti conclude che il campo magnetico terrestre \u00e8 esso stesso originato da un magnete ed \u00e8 la causa del comportamento delle bussole. Precedentemente si credeva che le bussole puntassero al Nord perch\u00e9 attratte dalla Stella Polare o da una grande isola magnetica posta vicino al Polo Nord. In questo stesso lavoro Gilbert studi\u00f2 l'elettricit\u00e0 statica generata dall'ambra, e dal nome greco di questo materiale (\"electron\") coni\u00f2 il termine \"forza elettrica\". L'unit\u00e0 di misura del potenziale magnetico prende il nome di gilbert in suo onore. Fu lui ad inventare il termine \"elettricit\u00e0\".\nIntorno al 1590 Gilbert tent\u00f2 per primo di mappare la superficie della Luna. La sua carta, realizzata senza l'uso di un telescopio, mostrava contorni di chiazze scure e chiare sulla faccia della Luna. Contrariamente alla maggior parte dei suoi contemporanei, Gilbert credeva che le zone luminose sulla Luna fossero acqua mentre quelle scure fossero terra."}
{"id": "344389", "revid": "2039709", "url": "https://it.wikipedia.org/wiki?curid=344389", "title": "Mascara", "text": "Il mascara \u00e8 un cosmetico impiegato nel trucco degli occhi. Consiste in un fluido colorato, che si applica con una spazzolina, detta scovolino, sulle ciglia superiori ed inferiori. \nLo scovolino pu\u00f2 essere fatto in silicone o pi\u00f9 comunemente come una spazzola e con setole pi\u00f9 lunghe o corte e di diverse forme.\nI colori sono molteplici: dal classico nero ai colori pi\u00f9 sgargianti come l'arancione, il rosso o il verde acqua, pi\u00f9 usati fra questi, sono il marrone ed il blu. \nIn commercio ne esistono diversi tipi: allunganti, volumizzanti, curvanti; molti sono anche arricchiti di vitamine, anche resistenti all'acqua (\"waterproof\") e non.\nStoria.\nIl termine \"mascara\" viene da \"maschera\" (oppure dallo spagnolo \"m\u00e1scara\"). Il moderno mascara \u00e8 stato inventato nel 1913 da un chimico, T. L. Williams, per sua sorella Mabel. Questo primo mascara era composto da polvere di carbone e vaselina allo stato gelatinoso. Le prove furono un successo e Williams inizi\u00f2 a venderlo via posta. Fond\u00f2 la compagnia \"Maybelline\", che diventer\u00e0 una azienda leader del settore cosmetico.\nIl mascara era venduto solo in pani ed era composto di coloranti e cera di carruba. Per impiegarlo si bagnava uno spazzolino e lo si passava sul panetto di mascara, quindi applicato alle ciglia degli occhi. La confezione moderna con tubetto e scovolino apparve solo nel 1957, quando fu introdotto da Helena Rubinstein.\nUtilizzo.\nIl mascara deve essere applicato su tutta la lunghezza delle ciglia, da un angolo all'altro dell'occhio. Lo scovolino intriso di mascara va passato dalla base delle ciglia fino alla punta, alternando movimenti verticali a piccoli movimenti orizzontali, ma ci sono varie tecniche (p. es. a \"zig-zag\"). Il mascara applicato sulle ciglia superiori rende l'occhio molto profondo ed espressivo, mentre l'applicazione sulle ciglia inferiori lo rende pi\u00f9 largo.\nI rischi maggiori legati all'uso del mascara sono dovuti a ferite alla superficie oculare causate dallo scovolino, ed a possibili reazioni allergiche, anche gravi."}
{"id": "344391", "revid": "57342", "url": "https://it.wikipedia.org/wiki?curid=344391", "title": "Universit\u00e0 Kore di Enna", "text": "La Libera Universit\u00e0 degli Studi di Enna \"Kore\" (nota anche come Universit\u00e0 Kore di Enna o con la sigla UKE o UniKore Enna), \u00e8 un'universit\u00e0 italiana non statale, con sede ad Enna e intitolata alla figura mitologica di Kore.\nStoria.\nDal \"Consorzio Ennese Universitario\" alla Fondazione Kore.\nL'Universit\u00e0 di Enna nasce dal nucleo originario del Consorzio Ennese Universitario (CEU), fondato nel 1995 e presieduto fino al 2003 da Cataldo Salerno. Il Consorzio fu costituito inizialmente dalla Provincia di Enna, dal Comune di Enna e dalla Camera di Commercio, enti cui si aggiunsero successivamente i comuni di Agira, Assoro, Barrafranca, Centuripe, Leonforte, Nicosia, Piazza Armerina, Regalbuto e Valguarnera Caropepe, tutti centri in provincia di Enna.\nIl CEU attiv\u00f2 a Enna un polo universitario decentrato con corsi di laurea sia dell'Universit\u00e0 di Palermo che dell'Universit\u00e0 di Catania. Il polo universitario di Enna divenne presto consistente; da ci\u00f2 ne consegu\u00ec la richiesta di istituire una nuova universit\u00e0 al Ministero.\nIl passo successivo fu l'insediamento dei corsi di laurea e di laboratori scientifici nella \"Cittadella universitaria\", un complesso di edifici di propriet\u00e0 della Provincia in cui l'ateneo ha la sede principale, a valle di Enna; la Cittadella fu infatti affidata al CEU nel 1998. il 17 marzo 1999 fu inaugurata la nuova sede del corso di ingegneria ambientale, dipendente dall'Universit\u00e0 di Catania.\nLa regione siciliana, nel cui territorio operavano gi\u00e0 da diversi secoli tre atenei (Catania, Messina e Palermo), sostenne il progetto di una quarta universit\u00e0 e ne individu\u00f2 la sede proprio a Enna con l'art. 34 della legge 3 maggio 2001, n. 6.\nNel 2003, il ministro dell'Istruzione var\u00f2 le linee guida per il piano nazionale di sviluppo del sistema universitario per il triennio 2004-2006, nel cui ambito si consentiva l'istituzione di nuovi atenei, purch\u00e9 non statali (dette anche \"universit\u00e0 libere\"). Fu quindi costituito un soggetto di diritto privato, la Fondazione Kore, cui venne affidato il compito di proporre l'istituzione di tale ente con la denominazione di Libera universit\u00e0 degli studi della Sicilia centrale \"Kore\" di Enna.\nIl progetto della Fondazione Kore ricevette, nel luglio del 2004, il parere favorevole del comitato nazionale per la valutazione del sistema universitario (CNVSU) e pertanto il ministro dell'istruzione Letizia Moratti pot\u00e9 inserire l'ateneo tra le universit\u00e0 di nuova istituzione con il D.M. 284 del 15 settembre 2004.\nIl processo di autonomia.\nLa Libera Universit\u00e0 Kore di Enna ha avviato le proprie autonome attivit\u00e0 nell'anno accademico 2005/2006.\nLo statuto, approvato dal Ministro con il DM istitutivo, attribuisce la rappresentanza legale al presidente Cataldo Salerno, ideatore del progetto, e il coordinamento accademico al rettore, ambedue indicati dalla Fondazione Kore.\nNei primi anni accademici, insieme con i corsi di laurea della Kore, continuarono a funzionare a Enna anche quelli delle universit\u00e0 di Palermo e di Catania.\nDal 2010 l'Universit\u00e0 Kore di Enna ha acquisito tutti gli iscritti dell'ex polo decentrato ed \u00e8 quindi rimasta l'unica realt\u00e0 universitaria nella citt\u00e0.\nLa completa autonomia \u00e8 stata conseguita alla conclusione del 2015, dopo che la Fondazione Kore aveva autonomamente deciso deliberato di non occuparsi pi\u00f9 della nomina del presidente e della designazione del rettore dell'universit\u00e0, rientrando alle originarie funzioni di supporto per il diritto allo studio e la ricerca scientifica. Il 16 dicembre 2015 l'Universit\u00e0 Kore di Enna si \u00e8 dunque data un nuovo statuto con l'approvazione del Ministro dell'Istruzione, in seguito emanato il 22 febbraio 2016 e pubblicato nella Gazzetta Ufficiale della Repubblica Italiana n. 53 del 4 marzo 2016.\nStruttura.\nL'Universit\u00e0 degli Studi di Enna \"Kore\" ha sede nella Cittadella universitaria di Enna Bassa, dove operano le facolt\u00e0 di:\nAll'interno della stessa area, \u00e8 presente una biblioteca di oltre 9.000\u00a0m\u00b2 distribuiti su sette livelli, di cui due di parcheggi sotterranei.\nL'UKE ha realizzato con fondi propri e finanziamenti europei, un nuovo polo scientifico, a breve distanza dalla sede principale. Si tratta di un complesso di centri di ricerca che afferiscono alla facolt\u00e0 di ingegneria, tra questi: il laboratorio di ingegneria sismica con dotato di tavole vibranti e quello di ingegneria aerospaziale, con .\nL'aula magna delle facolt\u00e0 di scienze dell'uomo e della societ\u00e0 e di studi classici, linguistici e della formazione, sono state intitolate a Maria Montessori, Agostino Gemelli e Giovanni Pettinato; quest'ultimo primo presidente del comitato scientifico promotore dell'Universit\u00e0."}
{"id": "344392", "revid": "110157", "url": "https://it.wikipedia.org/wiki?curid=344392", "title": "Signau", "text": "Signau (toponimo tedesco) \u00e8 un comune svizzero di 2\u00a0694 abitanti del Canton Berna, nella regione dell'Emmental-Alta Argovia (circondario dell'Emmental).\nStoria.\nNel 1894 la localit\u00e0 di H\u00e4leschwand, fino ad allora frazione di R\u00fcderswil, fu assegnata a Signau. Signau \u00e8 stato il capoluogo dell'omonimo distretto fino alla sua soppressione nel 2009.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nSignau \u00e8 servito dall'omonima stazione sulla ferrovia Berna-Lucerna.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "344397", "revid": "287204", "url": "https://it.wikipedia.org/wiki?curid=344397", "title": "Lo scialo", "text": "Lo scialo \u00e8 un romanzo di Vasco Pratolini pubblicato nel 1960. \u00c8 il secondo libro della trilogia \"Una storia italiana\", che comprende anche \"Metello\" e \"Allegoria e derisione\".\nLa storia \u00e8 ambientata nella citt\u00e0 di Firenze tra le due guerre mondiali e costituisce una sorta di affresco del capoluogo nell'epoca del fascismo, con molti dei personaggi noti descritti da chi ha vissuto con loro il periodo.\nAdattamenti cinematografici e televisivi.\nDal lavoro di Pratolini \u00e8 stata tratta nel 1987 una miniserie televisiva omonima diretta da Franco Rossi."}
{"id": "344399", "revid": "253269", "url": "https://it.wikipedia.org/wiki?curid=344399", "title": "Malcolm McDowell", "text": "Ha raggiunto la fama internazionale grazie al ruolo di Alex DeLarge nel film di Stanley Kubrick \"Arancia meccanica\", ma \u00e8 anche noto per le interpretazioni del dottor Soran in \"Star Trek - Generazioni\", dello scrittore H. G. Wells in \"L'uomo venuto dall'impossibile\", del dissoluto imperatore Caligola nell'omonimo film di Tinto Brass e di Mick Travis nella trilogia \"Se...\", \"O Lucky Man!\" e \"Britannia Hospital\" di Lindsay Anderson.\nCandidato al Golden Globe nel 1972 come Miglior attore in un film drammatico per \"Arancia meccanica\", ha vinto un Nastro d'argento europeo per il film \"Evilenko\" nel 2005. Il 16 marzo 2012 gli \u00e8 stata inoltre conferita una stella al 6714 dell'Hollywood Boulevard sulla Hollywood Walk of Fame, nella categoria Motion Pictures.\nBiografia.\nMalcolm McDowell nasce da una famiglia non particolarmente agiata, da Edna McDowell e Charles Taylor; il padre era proprietario di un pub ed ex ufficiale della Royal Air Force. Per offrirgli la possibilit\u00e0 di vivere una vita meno dura della loro, i genitori mandano Malcolm in un college privato nel Kent. Ottimo studente, pur avendone l'opportunit\u00e0, rinuncia a proseguire gli studi all'universit\u00e0 e sceglie di andare a lavorare nel pub del padre.\nPochi anni dopo inizia a prendere lezioni di recitazione da un'attrice in pensione, Mrs. Ackerley, che lo convince a proseguire la sua formazione alla London Academy of Music and Art. Nel 1964 entra a fare parte della Royal Shakespeare Company, dove resta per poco pi\u00f9 di un anno. Al momento di iscriversi alla Screen Actors Guild, prende il cognome da nubile della madre, McDowell, in quanto esisteva gi\u00e0 un altro attore britannico chiamato Malcolm Taylor.\nMalcolm McDowell fa il suo debutto cinematografico nel 1967 nel film \"Poor Cow\" e l'anno dopo recita nel film \"Se...\" (1968), che vince la Palma d'oro al Festival di Cannes. Nel 1971, dopo aver lavorato nel film \"La luna arrabbiata\", viene chiamato da Stanley Kubrick per recitare da protagonista in \"Arancia meccanica\", dove interpreta Alex DeLarge, un personaggio che segner\u00e0, in particolare per la percezione da parte del pubblico, la carriera dell'attore. \nNel 1979 \u00e8 il protagonista del film \"Caligola\" di Tinto Brass. Nel 1983 registra un brano musicale, \"Hot Shot\", pubblicato come retro del singolo split in coppia con gli Sparks \"Get Crazy\", colonna sonora del film \"Flippaut\" (\"Get Crazy\"), commedia rock diretta da Allan Arkush in cui recita al fianco, tra gli altri, di Lou Reed. Nel 1989 prende parte al film \"Mortacci\" di Sergio Citti con Vittorio Gassman. Nel 1995 partecipa al film \"Tank Girl\" con Naomi Watts. Nel 2004 prende parte al doppiaggio del film d'animazione \"Pinocchio 3000\".\nLa sua unica biografia, il libro-intervista \"Oh, lucky Malcolm!\", del critico cinematografico e giornalista Marco Spagnoli, realizzato tra il luglio 2005 e il marzo 2006 in Italia, USA e Regno Unito, \u00e8 stata pubblicata in Italia da Aliberti Editore nel 2006. Nel 2007 partecipa alla serie televisiva statunitense \"Heroes\" nei panni di Mr. Lindermann. Nel 2008 prende parte alla miniserie televisiva \"Coco Chanel\". Nel 2009 interpreta il ruolo del portiere dell'albergo nel videoclip di \"Snuff\", quarto singolo tratto dal quarto album in studio del gruppo musicale alternative metal statunitense Slipknot, intitolato \"All Hope Is Gone\". Il 25 settembre 2012 \u00e8 stato ricoverato in ospedale e ha dovuto subire un intervento chirurgico di 3 ore e mezzo ad un occhio, per un distacco della retina.\nVita privata.\nLa prima moglie di McDowell (dal 1975 al 1980) \u00e8 stata l'attrice Margot Bennett. Dal 1980 al 1990 \u00e8 stato sposato con l'attrice Mary Steenburgen: i due si conobbero durante le riprese de \"L'uomo venuto dall'impossibile\" e hanno avuto due figli: Lilly Amanda (nata il 21 gennaio 1981) e Charlie McDowell (nato il 10 luglio 1983).\nL'attuale e terza moglie di McDowell (dal 1991) \u00e8 l'artista Kelley Kuhr, dalla quale ha avuto altri tre figli: Beckett Taylor (nato nel 2004), Finnian Anderson (nato nel 2006) e Seamus Hudson (nato nel 2009). McDowell \u00e8 lo zio materno dell'attore Alexander Siddig: lui e suo nipote sono apparsi nel film \"Doomsday - Il giorno del giudizio\" (2008) del regista Neil Marshall. I McDowell attualmente vivono a Ojai, California.\nL'attore, che trascorre parte dell'anno in un casolare di sua propriet\u00e0 in Toscana, nel Chianti, \u00e8 diventato nonno nel gennaio 2012, quando sua figlia Lilly ha dato alla luce una bambina, Clementine Mae.\nDoppiatori italiani.\nNelle versioni in italiano dei suoi film, Malcolm McDowell \u00e8 stato doppiato da:\nDa doppiatore \u00e8 sostituito da:"}
{"id": "344400", "revid": "1318658", "url": "https://it.wikipedia.org/wiki?curid=344400", "title": "Lancia Beta Trevi", "text": "La Lancia Beta Trevi \u00e8 un modello di autovettura di categoria medio-superiore, prodotto dalla casa torinese Lancia dal 1980 al 1984, nello stabilimento di Chivasso.\nContesto.\nLa Beta Trevi fu presentata al salone dell'automobile di Torino nel maggio 1980. Derivata dalla Beta due volumi, era una classica berlina di segmento medio-alto a 4 porte e tre volumi, come indicava il nome stesso, derivante per crasi da tre volumi. Gran parte del lavoro svolto dai tecnici fu concentrato nella parte posteriore: le differenze rispetto al modello a due volumi erano, oltre al padiglione completamente diverso, la nuova inclinazione del lunotto e i gruppi ottici ridisegnati.\nLa Trevi mantenne, sostanzialmente, la stessa impostazione meccanica della Beta due volumi. Alla presentazione venne offerta con motori bialbero da 1,6 litri (102\u00a0CV e 170\u00a0km/h) e 2,0 litri (115\u00a0CV e 180\u00a0km/h), con la differenza che il propulsore a due litri venne offerto anche con l'alimentazione a iniezione elettronica (122\u00a0CV e 180\u00a0km/h). Per tutte le versioni era possibile richiedere il cambio automatico a tre rapporti.\nSuccessivamente, al salone di Torino del 1982, la Lancia present\u00f2 la \"Trevi Volumex (VX)\", equipaggiata con il propulsore bialbero FIAT nella cubatura di 2 litri alimentato a carburatore, a cui era stato aggiunto un compressore volumetrico a lobi che ne aumentava la potenza a 100\u00a0kW (135\u00a0CV), la velocit\u00e0 massima (a 190\u00a0km/h) e soprattutto la coppia motrice a 205\u00a0N\u00b7m (21\u00a0kgm). La scelta di questo sistema di sovralimentazione, ormai soppiantato quasi ovunque dal turbocompressore, fu motivata dalla Lancia con le doti di prontezza di risposta ai comandi dell'acceleratore e con la coppia disponibile anche a bassi regimi; queste si accoppiavano ottimamente alle caratteristiche della Trevi, e consentivano una guida in \"souplesse\" anche a costo di un consumo elevato.\nNel giugno 1983 fu presentata la seconda serie della vettura, ora ufficialmente denominata solo Trevi. Rispetto alla precedente furono apportate lievi modifiche alla carrozzeria e agli interni mentre, dal punto di vista meccanico, la maggiore novit\u00e0 riguard\u00f2 l'allungamento dei rapporti al ponte e al cambio, al fine di ridurre i consumi. Il motore da 2 litri a carburatore non fu pi\u00f9 disponibile, lasciando il posto al solo 2.0 i.e. Esteticamente era riconoscibile per la soppressione della fascia satinata sul baule, sostituita da pi\u00f9 convenzionali targhette identificative, dalle frecce anteriori con trasparente bianco e dalla nuova mostrina di sfogo dell'aria sul montante posteriore.\nIl totale complessivo di produzione fu quindi di esemplari costruiti fino al 1984, quando la Trevi usc\u00ec di produzione insieme alla \"sorella maggiore\" Gamma, lasciando campo libero alla Prisma e alla nuova Thema. \nLa Trevi \u00e8 stata senz'altro una berlina meccanicamente valida, dalla linea elegante e curata negli interni e ci\u00f2 ha potuto giustificare, in buona parte, un prezzo di vendita lievemente superiore alle concorrenti. Tuttavia il successo commerciale dell'auto \u00e8 stato modesto, in parte per ragioni di concorrenza interna sia al marchio Lancia, che dalla fine del 1982 le aveva affiancato la succitata e pi\u00f9 fortunata Prisma, sia in generale a Fiat Auto, avendo il marchio FIAT in listino nello stesso periodo dapprima la 131 e successivamente la Regata, vendute a prezzi pi\u00f9 concorrenziali.\nLancia Trevi Bimotore.\nNel 1984 il reparto corse Lancia stava lavorando al progetto di una sostituta per la Rally 037: questa, pur avendo riscontrato un buon successo nel mondiale \"rallye\" all'inizio del decennio, non poteva pi\u00f9 fare affidamento sulla sola trazione posteriore, in quanto la categoria si stava evolvendo a passo spedito verso la trazione integrale, gi\u00e0 adottata da varie case concorrenti. Non disponendo ancora Fiat Auto di una valida tecnologia a quattro ruote motrici, Giorgio Pianta, pilota, collaudatore e \"team manager\" Abarth, tent\u00f2 di aggirare l\"impasse\" con una soluzione fuori dagli schemi: decise di \"trapiantare\" un secondo motore a quattro cilindri su una Lancia Trevi, duplicando in pratica l'intero avantreno \u2014 propulsore, cambio e sospensioni \u2014 al retrotreno, onde ottenere cos\u00ec una \"artigianale\" trazione integrale. L'insolita scelta della vettura, una berlina tre volumi, appariva piuttosto inappropriata al ruolo sportivo che doveva compiere; ci\u00f2 nonostante Pianta ebbe l'appoggio di Alberto Fiorio, direttore dello stabilimento di Chivasso, e di Cesare Fiorio, direttore sportivo della Squadra Corse HF.\nPer il suo prototipo Pianta scelse come base una Trevi Volumex, l'allora \"top\" della gamma Lancia, principalmente perch\u00e9 equipaggiata con l'omonimo compressore volumetrico a lobi che garantiva una buona coppia motrice anche ai bassi regimi, valore decisivo per primeggiare nelle competizioni rallistiche. La \"Bimotore\" \u2014 come diverr\u00e0 colloquialmente nota \u2014 ha due motori a quattro cilindri in linea da 150 CV e una cubatura di 1995\u00a0cm\u00b3 ciascuno: quello di serie \u00e8 alloggiato anteriormente, mentre il secondo \u00e8 in posizione posteriore-centrale, entrambi trasversali. Il propulsore aggiunto prende la posizione del divano posteriore, ed \u00e8 accoppiato alla trasmissione; il tutto \u00e8 ancorato a un'intelaiatura saldata alla scocca. Inoltre la gabbia del secondo motore contribuisce, grazie a traverse, a irrigidire l'intera struttura della macchina, per favorire la quale vengono anche saldate le portiere posteriori. Si riuscirono ad avere anche 15 CV in pi\u00f9 per ciascun motore, grazie all'aggiunta di pulegge di diametro inferiore che aumentano il regime di rotazione dei compressori Volumex.\nLo scarico anteriore sfocia lungo la fiancata sinistra, mentre quello posteriore \u00e8 in coda. Per favorire il raffreddamento del propulsore centrale, le griglie di sfogo dell'aria dentro l'abitacolo vennero aperte verso l'esterno e munite di due \"orecchie\" ricavate nelle portiere posteriori. I meccanici della Squadra Corse HF avevano unificato il funzionamento dei gruppi meccanici, quindi il pilota controllava i due motori direttamente dal posto di guida. Inoltre, attraverso un comando \"drive-by-wire\" i due carburatori modello Weber 36 vengono gestiti da una centralina elettronica che, agendo su un cavo Bowden, applica un leggero ritardo sul motore posteriore in modo da ridurre il sovrasterzo.\nPer quanto riguarda la telaistica, si trattava di una berlina con scocca portante e carrozzeria in acciaio, questa colorata nella storica livrea sportiva \"lancista\", un \"rosso Montebello\" con banda centrale giallobl\u00f9. Montava sospensioni anteriori e posteriori a ruote indipendenti MacPherson, molle elicoidali, barre stabilizzatrici e ammortizzatori idraulici telescopici. Un serbatoio con capacit\u00e0 di 130 litri, che doveva alimentare i due motori, era posizionato nel bagagliaio. L'auto riusciva a raggiungere una velocit\u00e0 di 230\u00a0km/h.\nIn fase di test la Bimotore si dimostr\u00f2 molto prestazionale, tuttavia rimase allo stadio di vettura-laboratorio poich\u00e9 afflitta da alcuni problemi di base e di difficile risoluzione, come il veloce surriscaldamento causato dal motore centrale, e il sovrappeso dato dalla \"doppia\" meccanica, che ne avrebbero inficiato in maniera determinante l'utilizzo in gara. Ci\u00f2 nonostante alcune sue soluzioni, ovvero la gabbia in cui trova alloggiamento il motore centrale, e i particolari cerchi in lega scomponibili, furono poi adottati dall'erede stradale della 037, la Delta S4."}
{"id": "344401", "revid": "767487", "url": "https://it.wikipedia.org/wiki?curid=344401", "title": "Luceria", "text": "Luceria \u00e8 un'antica citt\u00e0 dell'Appennino emiliano, situata nel comune di Canossa, in provincia di Reggio Emilia, sulla sponda destra del torrente Enza.\nToponimo.\nIl nome forse deriva da \"lucus\" che significa \"bosco sacro\".\nNon \u00e8 ancora chiaro se questo sia il nome esatto della citt\u00e0 o se essa invece si chiamasse Nuceria.\nIl piccolo corso d'acqua che separa il comune di Canossa da quello di San Polo d'Enza, si chiama, ancora oggi, \"Rio Luceria\". Il nome di questo torrente \u00e8 abbastanza antico, esso compare nell'inventario dei beni di Azzo da Correggio dell'anno 1364, come \"Rivum Luxerae\".\nL'astronomo e matematico egiziano Claudio Tolomeo (85-165 d.C.) descrive con grande precisione la posizione della citt\u00e0 nella sua opera \"Geographia\", indicandone la latitudine e la longitudine secondo il sistema di misura da lui stesso inventato, chiamandola per\u00f2 Nuceria.\nLuceria \u00e8 comunque la dizione pi\u00f9 nota e la pi\u00f9 usata nel tempo, anche nei documenti ufficiali.\nLa curiosit\u00e0 per questa citt\u00e0 perduta, venne rinnovata durante il rinascimento, quando l'opera di Tolomeo, che era andata smarrita, venne ritrovata e pubblicata. Ci furono studiosi come J.J. Hofman (1698) e L.A. Muratori (1744) che pensarono che Luceria fosse in realt\u00e0 la Luzzara antica: pur ritenendo che Luzzara possa essere di origini Longobarde, sono affiorati recentemente resti romanici e protoromanici nella parte absidale della Chiesa di San Giorgio che portano a pensare che tale ipotesi possa essere plausibile.\nLuceria fu certamente un insediamento importante se numerosi autori la riportano pi\u00f9 o meno precisamente nelle loro opere, come Raffaele Maffei da Volterra nei suoi \"Commentari Urbani\" della prima met\u00e0 del '500; frate Leandro Alberti nell'opera \"Descrittione di tutta l'Italia\" del 1577; Paul van Merle nel \"Cosmographia\" pubblicato ad Amsterdam nel 1605.. Luceria si trova anche citata in una lettera scritta dall'imperatore Valentiniano I al suo prefetto Ruffino per regolare i diritti di pascolo, la quale termina con: \"VIIII Kal. Oct., Luceriae Valentiniano et Valente aa. conss.\" (23 settembre 365).\nStoria.\nLuceria nacque probabilmente come centro mercantile attorno al IV secolo a.C. nella \"Gallia Cispadana\", nel punto in cui si incontravano tre importanti vie di comunicazione: la vecchia strada che dal fiume Po risaliva la sponda destra del torrente Enza verso sud per arrivare in Tuscia attraversando gli Appennini, la pista pedemontana che tagliava la zona da ovest ad est e la pista montana che si dirigeva verso le colline dove, nel decimo secolo, sorgeranno poi i castelli medievali.\nI primi abitanti del luogo furono i Liguri, probabilmente i \"Friniati\", i quali, dopo avere cessato le ostilit\u00e0, iniziarono a collaborare con i vicini Etruschi di \"Servirola\", oggi San Polo d'Enza, sfruttando la posizione strategica del loro insediamento per scambiare i prodotti della terra con merci provenienti da paesi lontani.\nNel secondo secolo a.C. i romani colonizzarono la pianura Padana ed essendo molto interessati ai centri nevralgici dei vari territori che occupavano sia per motivi economici che militari, si insediarono a Luceria portando alla formazione di una popolazione mista e alla trasformazione di quello che era un mercato all'aperto in un vero e proprio centro abitato con case, edifici pubblici, strade lastricate, marciapiedi e servizi per i viaggiatori, come alloggi per il bestiame provvisti di acqua corrente e spiazzi per lo stoccaggio delle merci.\nI costumi e le tradizioni liguri non scomparvero, poich\u00e9 i romani non imposero la loro cultura. Questa si amalgam\u00f2 con quella autoctona progressivamente a seguito dei probabili matrimoni misti che avvennero tra le due popolazioni.\nLa romanizzazione di Luceria risale quindi all'et\u00e0 repubblicana, ma il centro divenne veramente importante successivamente, nel I e nel II secolo d.C., in et\u00e0 imperiale.\nA sud del \"rio Vico\" sorsero, in quegli anni, dei piccoli borghi limitrofi che ancora oggi esistono: \"Vico\", che significa borgo, \"Taverne\", da \"Tabernae\" ovvero locande o osterie, \"Carbonizzo\", da \"Carbonescere\" cio\u00e8 produrre carbone.\nA questo periodo risalgono anche le tracce di un vasto incendio che distrusse tutte le strutture in legno della citt\u00e0, che vennero sostituite con muri di mattoni posati su robuste fondazioni di sasso.\nLuceria raggiunse in questi anni la sua massima espansione, occupando circa 100.000\u00a0m2 di superficie, delimitata a nord dal \"Rio Luceria\" e a sud dal \"Rio Vico\" e attraversata diagonalmente da un'importante strada selciata larga in alcuni punti anche sei metri.\nNel IV secolo d.C. la citt\u00e0 di Luceria venne precipitosamente abbandonata per cause ignote.\nSi pu\u00f2 ipotizzare abbastanza sicuramente che, anche se per l'Impero romano furono anni difficili, gli scontri che si susseguirono alle sue frontiere non potessero influenzare cos\u00ec drasticamente una zona interna ed economicamente fiorente come poteva essere Luceria. Non si pu\u00f2 escludere per\u00f2 che essa possa essere stata vittima di un attacco da parte di truppe di soldati sbandati in cerca di cibo.\nUna catastrofe naturale \u00e8 l'ipotesi pi\u00f9 accreditata. Lo si deduce dalle numerosissime monete che furono recuperate nei secoli sia dagli scavi fatti sul luogo ma, soprattutto, affiorate durante le semplici arature dei terreni.\nUn terremoto particolarmente forte, o un'alluvione potrebbero aver fatto fuggire precipitosamente gli abitanti costringendoli ad abbandonare tutto quello che possedevano, denaro, oggetti preziosi e stoviglie.\nA quei tempi, dopo eventi cos\u00ec disastrosi, era pi\u00f9 facile per gli abitanti superstiti spostarsi nelle vicinanze che ricostruire quello che era andato distrutto. Ovviamente anche le attivit\u00e0 economiche vennero sconvolte e i traffici commerciali probabilmente si diradarono sempre pi\u00f9, impoverendo la zona.\nDopo l'abbandono Luceria venne ripetutamente saccheggiata, attivit\u00e0 abituale in quei tempi, per il recupero dei preziosi materiali edili da riutilizzare nelle nuove costruzioni (il posto \u00e8 stato chiamato \"Pred\u00e0ro\", cio\u00e8 Pietraia, fino al secolo XVIII).\nCos\u00ec la citt\u00e0 scomparve visivamente dalla zona e, con il passare del tempo, anche dalla memoria popolare.\nScavi.\nLe ricerche archeologiche su Luceria furono condotte in modo molto frammentario a partire dalla seconda met\u00e0 del XVIII secolo. I lunghi intervalli di tempo che trascorsero tra un intervento e l'altro, causarono la distruzione delle strutture architettoniche che vennero alla luce e la perdita di numerosi e importanti reperti che furono venduti, o riutilizzati dalla popolazione locale.\nScavi di Angelo Schenoni (1776-1786).\nIl 21 maggio 1776 iniziarono i primi scavi sul sito che, dopo una sospensione di nove anni, proseguirono nel 1785.\nIn quel tempo il territorio di Canossa dipendeva dal Ducato di Parma e gli scavi furono affidati all'abate Angelo Schenoni, prefetto del museo di Parma.\nOggi l'archeologia viene concepita come scienza per ricostruire la storia antica, nel settecento invece era concepita come recupero di \"anticaglie\". Furono scavati ben trecento cinquanta metri di trincee al solo scopo di recuperare vasi, statue e oggetti vari da esporre nelle collezioni, senza curarsi delle preziose informazioni che potevano essere distrutte dagli attrezzi degli operai scavatori.\nVenne descritto il ritrovamento di una fondazione composta da due mura lunghe nove braccia e larghe due a forma di mezzo tondo, unite da altre due mura in linea retta. Una struttura monumentale absidata che non venne pi\u00f9 ritrovata negli scavi successivi.\nQuando gli scavi terminarono nell'agosto del 1786, lasciarono tutta l'area a soqquadro e le strutture che non vennero ricoperte furono nuovamente saccheggiate.\nTutti gli oggetti mobili ritrovati in questi anni, lucerne fittili, frammenti di vasi di vetro colorato ben lavorato, chiavi e chiodi di vari metalli, fibule, anelli e monili, sono ora conservati nel Museo Nazionale di Antichit\u00e0 di Parma.\nUn discorso a parte meritano le monete. Ne furono trovate in grande quantit\u00e0, di tutti i tipi e di tutte le grandezze, di bronzo e anche d'argento, in buono stato di conservazione e con rovesci non comuni. La datazione di queste monete spazia dall'et\u00e0 repubblicana a quella del tardo impero, l'ultima \u00e8 dell'imperatore Aurelio Valerio Valente.\nAnche negli scavi successivi si ha notizia del ritrovamento di numerose monete che per\u00f2 non vennero mai classificate, facendo perdere cos\u00ec le preziose informazioni che avrebbero aggiunto alla cronologia della citt\u00e0.\nScavi di Gaetano Chierici (1861-1862).\nNel 1861 un contadino mentre arava il suo campo trov\u00f2 quattro tombe con relativo corredo ancora intatto. Questo fatto dest\u00f2 la curiosit\u00e0 dello studioso e sacerdote don Gaetano Chierici, uno dei padri della paletnologia italiana, che inizi\u00f2 dei nuovi scavi sul sito il 9 settembre del 1862.\nLa zona, dopo l'unit\u00e0 d'Italia, era entrata a far parte della Provincia di Reggio Emilia.\nQuesti scavi furono condotti in maniera pi\u00f9 scientifica dei precedenti e portarono alla luce la vecchia strada selciata che tagliava obliquamente Luceria, mirabilmente costruita e perfettamente conservata, le fondazioni delle case ad essa adiacenti, una colonna di pietra a cono tronco, alta quattro metri, probabilmente posta davanti ad un edificio pubblico, pavimenti e numerose tombe, sia di persone inumate che cremate. Alcune di queste tombe, provviste ancora del loro corredo funerario, contenevano spade e gioielli contorti e spezzati, secondo un antico rito tipico delle popolazioni di stirpe ligure.\nDon Gaetano Chierici esegu\u00ec una competente e approfondita analisi dei reperti ritrovati con lo scopo di dare alle sue ricerche uno sviluppo successivo, che per\u00f2 poi non fu possibile. Quello che emerse dai suoi scavi \u00e8 ora conservato al Civico Museo di Reggio Emilia.\nNegli anni successivi tutta l'area torn\u00f2 ad essere di nuovo terreno agricolo.\nIl ventesimo secolo.\nNel 1909, durante l'esecuzione dei lavori per la costruzione della ferrovia locale, furono rinvenute altre monete, dell'alto Impero, un'accetta in pietra della lunghezza eccezionale di 30 centimetri, che testimonierebbe la presenza dell'uomo preistorico nella zona e altre tombe. Con queste ultime, del periodo romano, si sono localizzati in tutto tre nuclei sepolcrali ben distinti: uno con reperti del periodo ligure-celtico, uno risalente all'epoca ligure-romana e un terzo prevalentemente del tardo impero con simboli paleocristiani, attribuibili al IV secolo d.C..\nNel 1925 lo studioso Andrea Balletti pubblic\u00f2 un volume sulla storia di Reggio Emilia, mettendo in forte dubbio l'esistenza di Luceria, a causa della pochezza delle vestigia rinvenute, ritenendola un'invenzione di storici poco attendibili.\nA partire dal 1967 e fino all'anno 1985 nonostante la progressiva espansione edile, la zona \u00e8 stata sistematicamente controllata, al fine di non perdere le ulteriori testimonianze eventualmente restituite dalla terra.\nDopo il 1985 si \u00e8 avviato un lungo iter per tutelare l'area di Luceria.\nGrazie a uno sforzo congiunto di Soprintendenza, Comune di Canossa e i gruppi \"Amici di Luceria\" e il Gruppo Archeologico VEA, con la sovvenzione della fondazione Manodori, il 31 maggio 2014 \u00e8 stata inaugurata l'area archeologica. L'inaugurazione ha dato il via ad una serie di attivit\u00e0 volte alla riqualificazione dell'area. L'area archeologica, seppur di dimensioni contenute, offre la possibilit\u00e0 di osservare alcune parti ben conservate della via selciata che attraversava l'insediamento e di alcune strutture adiacenti (tra cui un pozzo e fondamenta di strutture contraddistinte da diverse fasi edilizie). L'apertura \u00e8 ogni domenica dalle 16 alle 19 (da giugno a settembre), con chiusura in caso di maltempo."}
{"id": "344402", "revid": "16758", "url": "https://it.wikipedia.org/wiki?curid=344402", "title": "Ice sledge hockey", "text": ""}
{"id": "344404", "revid": "767487", "url": "https://it.wikipedia.org/wiki?curid=344404", "title": "Me'Lisa Barber", "text": "Biografia.\nMe'Lisa Barber, sorella gemella di Mikele, anch'essa velocista, inizia la carriera agonistica praticando i 400 metri piani. Con la staffetta 4\u00d7400 metri vince il titolo mondiale a Saint-Denis nel 2003.\nDal 2005 si specializza nelle distanze di velocit\u00e0 pi\u00f9 brevi, come 100 e 200 m piani. Ai Campionati del mondo di Helsinki vince l'oro con la staffetta 4\u00d7100 metri e partecipa alla prova dei 100 metri piani, classificandosi 5\u00aa col tempo di 11\"09.\nL'anno seguente a Mosca si laurea campionessa mondiale indoor dei 60\u00a0m piani, battendo la connazionale e campionessa in carica dei 100 m piani Lauryn Williams."}
{"id": "344405", "revid": "767487", "url": "https://it.wikipedia.org/wiki?curid=344405", "title": "Aufidena", "text": "Aufidena \u00e8 un antico centro del Sannio poi municipio romano.\nLo storico Tito Livio racconta che la citt\u00e0 venne conquistata dai Romani durante la terza guerra sannitica nel 298 a.C. dal console Gneo Fulvio Massimo Centumalo. \nDopo la conquista romana divenne municipio nella seconda met\u00e0 del I secolo a.C. e i suoi cittadini furono iscritti nella trib\u00f9 \"Voltinia\" e fece parte della \"regio IV Sabina et Samnium\", come, ad esempio, il decurione Pomponio Severo.\nIl centro sannitico.\nL'identificazione del centro citato da Livio fu a lungo discussa (nel XVII e XVIII secolo si ritenne si trattasse di Offida, nella valle del Tronto), sulla base di un erroneo passo del geografo Tolomeo, che la attribuisce ai Sanniti \"Carricini\" (citati come \"Caraceni\"), mentre Plinio la riferisce ai Sanniti \"Pentri\", come confermato dai ritrovamenti epigrafici.\nL'antico centro sannitico \u00e8 attualmente identificato con i resti rinvenuti presso Alfedena a partire dalla fine del XIX secolo (ad opera di Antonio De Nino prima e di Lucio Mariani poi) e negli scavi ripresi a partire dagli anni settanta del Novecento.\nSi trattava di un complesso di \"oppida\" (fortificazioni) che controllava l'alta valle del Sangro, le quali dovevano ospitare la popolazione nei momenti di pericoli. Gli \"oppida\" si raccolsero quindi intorno ad un insediamento fortificato che al momento della conquista romana andava assumendo un carattere urbano.\nNella localit\u00e0 di \"Campo Consolino\", \u00e8 stata identificata una vastissima necropoli, con migliaia di tombe, alla confluenza del Rio Torto nel fiume Sangro. Le tombe, indagate solo in parte, sono per lo pi\u00f9 databili al VI e V secolo a.C., ma la necropoli era ancora utilizzata, con sepolture di minore ricchezza, nel IV e III secolo a.C. Le tombe sono disposte a cerchio, rispecchiando probabilmente la suddivisione in gruppi gentilizi.\nLa tracce dell'insediamento fortificato principale si sono conservate nella localit\u00e0 della \"valle del Curino\", che comprende due cime e una piccola valle tra di esse. Restano tratti delle mura in opera poligonale, un edificio pubblico (chiamato convenzionalmente \"Basilica\") e un piccolo tempio. Entrambi gli edifici sono datati ad un'epoca posteriore alla conquista romana.\nMura di fortificazione si sono rinvenute anche nelle localit\u00e0 di \"Civitalta\", su uno spuntone roccioso che sovrasta l'insediamento di Curino, e forse riferibile ad una fase pi\u00f9 antica. Altri recinti fortificati di epoca sannitica sono stati riscontrati a Castel di Sangro e nella localit\u00e0 \"Selva di Monaco\", presso la sua frazione di Roccacinquemiglia.\nI materiali rinvenuti negli scavi ottocenteschi e degli inizi del Novecento erano stati conservati in un museo istituito a Castel di Sangro (Museo civico Aufidenate), che tuttavia sub\u00ec dei furti e venne danneggiato durante la seconda guerra mondiale: alcuni degli oggetti furono distrutti o andarono dispersi. Prima dell'inaugurazione della nuova sede del museo nel 1999 alcuni oggetti furono esposti in una sede provvisoria del Museo Civico \"A. De Nino\" ad Alfedena.\nIl municipio romano.\nI ritrovamenti epigrafici (dediche di statue onorarie nel foro cittadino degli \"Aufidenates\"), permettono di identificare il municipio romano del I secolo a.C. con Castel di Sangro, che da \"oppidum\" si trasform\u00f2 in un vero e proprio centro urbano.\nAl momento dell'istituzione del municipio venne anche costruito un ponte che attraversava il fiume Sangro, che certamente ne favor\u00ec lo sviluppo, a spese dell'insediamento sannitico della valle del Curino, il quale sopravvisse come \"vicus\" (insediamento minore).\nLa diocesi di Aufidena, che inizialmente dovette avere sede presso il municipio romano, fu tuttavia trasferita, forse alla fine del V secolo, presso il centro abitato sorto nei pressi dell'antico insediamento sannitico, l'attuale Alfedena, che ne perpetua tuttora il nome. La diocesi fu in seguito soppressa.\nNel 568, come testimoniato da Paolo Diacono, la citt\u00e0 faceva gi\u00e0 parte del Ducato di Benevento."}
{"id": "344410", "revid": "1543377", "url": "https://it.wikipedia.org/wiki?curid=344410", "title": "Transito di Mercurio da Venere", "text": "Un transito di Mercurio viene osservato da Venere ogni qualvolta Mercurio si interpone fra il pianeta e il Sole, oscurandone una piccola parte del disco; durante un simile evento, un ipotetico osservatore su Venere potrebbe osservare Mercurio come un disco nero che attraversa il disco solare.\nIn occasione di questo fenomeno Venere appare, per un osservatore situato su Mercurio, uniformemente illuminato, trovandosi in una configurazione nota come opposizione.\nIn occasioni particolari il fenomeno pu\u00f2 essere visibile da diversi pianeti; ad esempio il 21 marzo 1894 si sono verificati simultaneamente un transito di Mercurio da Venere, un transito di Mercurio da Saturno ed un transito di Venere da Saturno.\nOsservazione del transito.\nNessun transito di Mercurio da Venere \u00e8 mai stato osservato.\nSi tratterebbe dell'unico transito planetario visibile da Venere, se si escludono quelli dovuti alla presenza di potenziali sonde spaziali in orbita attorno al pianeta.\nPeriodicit\u00e0 dei transiti.\nI transiti di Mercurio da Venere si ripetono in maniera irregolare, succedendosi al ritmo di diversi eventi per decennio, per poi interrompersi per periodi lunghi fino a un quarto di secolo. La loro frequenza risulta leggermente superiore rispetto a quella dei transiti di Mercurio visti da Terra.\nIl periodo sinodico Mercurio-Venere \u00e8 pari a 144,5662 giorni, come si ricava dalla formula\nformula_1\ndove P \u00e8 il periodo orbitale di Mercurio (89,968435 giorni), e Q di Venere (224,695434 giorni).\nL'inclinazione dell'orbita di Mercurio rispetto all'eclittica di Venere \u00e8 pari a 4,33\u00b0 (per confronto, l'inclinazione rispetto all'eclittica terrestre, detta semplicemente eclittica, \u00e8 di 7,00\u00b0)."}
{"id": "344414", "revid": "2423793", "url": "https://it.wikipedia.org/wiki?curid=344414", "title": "Hockey su slitta su ghiaccio", "text": ""}
{"id": "344419", "revid": "599013", "url": "https://it.wikipedia.org/wiki?curid=344419", "title": "Antonio Pettigrew", "text": "Biografia.\nLa carriera sportiva.\nNel 1991, ai Mondiali di Tokyo, vinse l'oro nei 400 metri piani e l'argento nella staffetta 4\u00d7400 metri. In quest'ultima specialit\u00e0 conquist\u00f2 il titolo iridato tre volte (1997, 1999 e 2001) e stabil\u00ec, insieme a Jerome Young, Tyree Washington (di cui fu allenatore) e Michael Johnson, il record mondiale della distanza il 22 luglio 1998 con il tempo di 2'54\"20.\nNel 2000 vinse l'oro con la staffetta 4\u00d7400 metri ai Giochi olimpici di Sydney, medaglia ritirata otto anni dopo quando, a seguito delle squalifiche dei fratelli Alvin e Calvin Harrison e di Jerome Young, lo stesso Pettigrew ammise l'uso di sostanze dopanti.\nAnche le medaglie conquistate con la staffetta 4\u00d7400 m ai Mondiali del 1997, 1999 e 2001 gli furono ritirate, cos\u00ec come venne annullato il record mondiale della specialit\u00e0.\nIl ritiro e la morte prematura.\nDopo il ritiro dall'attivit\u00e0 agonistica divenne assistente allenatore all'Universit\u00e0 della Carolina del Nord a Chapel Hill, la stessa dove Michael Jordan inizi\u00f2 a giocare a pallacanestro.\nIl 10 agosto 2010 l'Universit\u00e0 della Carolina del Nord a Chapel Hill diram\u00f3 la notizia del ritrovamento del cadavere dell'ex quattrocentista. Il 13 ottobre 2010 i risultati dell'autopsia confermarono che si tratt\u00f2 di suicidio."}
{"id": "344427", "revid": "1543377", "url": "https://it.wikipedia.org/wiki?curid=344427", "title": "Transito di Mercurio da Marte", "text": "Un transito di Mercurio viene osservato da Marte ogni qualvolta Mercurio si interpone fra il pianeta e il Sole, oscurandone una piccola parte del disco; durante un simile evento, un ipotetico osservatore su Marte potrebbe osservare Mercurio come un disco nero che attraversa il disco solare.\nIn occasione di questo fenomeno Marte appare, per un osservatore situato su Mercurio, uniformemente illuminato, trovandosi in una configurazione nota come opposizione.\nOsservazione del transito.\nNessun transito di Mercurio da Marte \u00e8 sinora stato osservato; i \"rover\" Spirit ed Opportunity avrebbero potuto osservare l'evento del 12 gennaio 2005, ma la risoluzione dell'unica fotocamera che poteva essere rivolta direttamente verso il Sole sarebbe stata di gran lunga troppo bassa. Gli stessi \"rover\" hanno osservato in diverse occasioni dei transiti di Deimos, grazie al fatto che il diametro angolare del satellite marziano supera di circa 20 volte quello apparente di Mercurio (appena 6.1\").\nPeriodicit\u00e0 dei transiti.\nI transiti di Mercurio da Marte sono pi\u00f9 frequenti di quelli visibili dalla Terra, e si succedono al ritmo di diversi per decennio.\nIl periodo sinodico Mercurio-Marte \u00e8 pari a 100,8882 giorni, come si ricava dalla formula\nformula_1\ndove P \u00e8 il periodo orbitale di Mercurio (89,968435 giorni), e Q quello di Marte (686,98 giorni).\nL'inclinazione dell'orbita di Mercurio rispetto all'eclittica di Marte \u00e8 pari a 5,16\u00b0 (per confronto, l'inclinazione rispetto all'eclittica terrestre, detta semplicemente eclittica, \u00e8 di 7,00\u00b0)."}
{"id": "344428", "revid": "599013", "url": "https://it.wikipedia.org/wiki?curid=344428", "title": "Tyree Washington", "text": "Biografia.\nNel 1997 ai Mondiali di Atene ha vinto il bronzo nei 400 metri piani e l'oro nella staffetta 4\u00d7400 metri (quest'ultima medaglia ritirata nel 2009, a seguito dell'ammissione di Antonio Pettigrew di aver utilizzato sostanze dopanti).\nNel 2003 ai Mondiali indoor di Birmingham ha conquistato l'oro nei 400 m, oltre all'argento nei 400 m ai Mondiali all'aperto di Saint-Denis (successivamente divenuto oro a causa della squalifica di Jerome Young). Qui sul campo avrebbe vinto anche la staffetta 4\u00d7400 m se i suoi compagni Calvin Harrison e Jerome Young non fossero risultati positivi all'antidoping, motivo per cui la squadra statunitense fu successivamente squalificata.\nHa detenuto il record mondiale della staffetta 4\u00d7400 m, stabilito nel 1998 col tempo di 2'54\"20 insieme allo squalificato a vita Jerome Young, ad Antonio Pettigrew (allenatore di Washington fino al decesso avvenuto il 10 agosto 2010) e a Michael Johnson. Il record \u00e8 successivamente stato annullato a causa delle squalifiche inflitte a Young e Pettigrew.\nNel 2006, al rientro dopo alcuni infortuni, ha vinto l'oro con la staffetta 4\u00d7400 m ai Mondiali indoor di Mosca."}
{"id": "344429", "revid": "287204", "url": "https://it.wikipedia.org/wiki?curid=344429", "title": "Mariano Falcini", "text": "Biografia.\nSi diplom\u00f2 all'Accademia di belle arti di Firenze con Giuseppe Cacialli.\nDopo un periodo di perfezionamento, divenne aiuto di Pasquale Poccianti, facendo carriera nello Scrittoio delle Regie Fabbriche.\nNel 1850 fu nominato professore dell'Accademia fiorentina di Belle Arti, in cui si era formato.\nQuindi divenne collaboratore del grande architetto fiorentino Giuseppe Poggi, l'autore del piano di sistemazione urbanistica per Firenze negli anni sessanta del XIX secolo.\nOpere.\nTra le opere di Falcini si ricordano:\nA tali opere si aggiungono varie sistemazioni a Cortona (Basilica di Santa Margherita), Pietrasanta (Duomo), Oristano (monumento alla giudichessa Eleonora d'Arborea) e Firenze.\nInoltre, si interess\u00f2 alla progettazione della facciata di Santa Maria del Fiore, a Firenze, elaborando, sin dal 1851 diverse soluzioni e partecipando ai successivi concorsi, dai quali, tuttavia, usc\u00ec vincitore il progetto di Emilio De Fabris."}
{"id": "344430", "revid": "125642652", "url": "https://it.wikipedia.org/wiki?curid=344430", "title": "Clemente Mimun", "text": "Giornalista dal 1976, \u00e8 approdato nel 1983 alla Rai, dove ha lavorato nella pi\u00f9 importante testata giornalistica dell'azienda, il TG1, conducendo diversi speciali e numerose volte la rubrica \"Speciale TG1\". Nel 1991 \u00e8 passato in Fininvest, per poi diventare cofondatore insieme a Enrico Mentana del TG5. Dal 1994 al 2002 \u00e8 tornato in Rai in qualit\u00e0 di direttore del TG2; successivamente \u00e8 stato direttore del TG1, fino al 2006, e di Rai Parlamento. Dal 3 luglio 2007 (tranne che per un breve periodo dal 1\u00ba al 30 settembre 2020) \u00e8 direttore del TG5. \u00c8 il primo giornalista italiano ad aver diretto nella sua carriera quattro telegiornali.\nBiografia.\nClemente Mimun nasce a Roma nel 1953 da genitori di religione ebraica, madre italiana e padre libico, conosciutisi in Tunisia dove lei era in vacanza mentre lui vi si era rifugiato per sfuggire alle persecuzioni anti-ebraiche.\nI Mimun tornano in Italia quando Clemente ha cinque anni. Sposato con la giornalista Karen Rubin, ha due figli: Simone (1990) e Claudio (1991).\nTra il 1965 e il 1970 Mimun \u00e8 con Renzo Arbore tra i ragazzi di Bandiera Gialla.\nMimun inizia la sua carriera giornalistica come fattorino presso l'agenzia Asca di Roma, quindi collabora con \"L'Europeo\", per poi iscriversi come professionista all'Ordine dei Giornalisti del Lazio nel 1976.\nGiornalista Rai.\nMimun viene assunto dalla Rai nel dicembre del 1983, dietro segnalazione del socialista Claudio Martelli. Inizialmente fa parte del TG1 come redattore ordinario, per poi passare alla qualifica di giornalista parlamentare nel 1985, quindi caposervizio interni nel 1987 e successivamente capo della redazione degli speciali due anni dopo. Durante gli anni ottanta cura \"Speciale TG1\", l'approfondimento della testata in onda alle 23:00 su Rai 1.\nGiornalista in Fininvest.\nNel 1991 passa alla Fininvest, in qualit\u00e0 di vicedirettore, dove insieme a Emilio Carelli, Lamberto Sposini, Cristina Parodi, Cesara Buonamici, Enrico Mentana, \u00e8 tra i fondatori del TG5. Il notiziario di Canale 5 ottiene ogni sera quasi sette milioni di spettatori e batte per la prima volta il TG1.\nDirettore del TG2.\nNel 1994 torna in Rai succedendo a Paolo Garimberti come direttore del TG2, dove apporta numerose novit\u00e0: dall'edizione delle 20:30 alla creazione del primo telegiornale di un'ora, quello delle 13, coi supplementi \"Costume e Societ\u00e0\", e \"TG2 Salute\". Introduce numerose rubriche da \"Nonsolosoldi\" a \"Neon Libri\", \"Neon Cinema\", \"S\u00ec viaggiare\" e \"Motori\". Alcune di queste novit\u00e0 permangono ancora oggi e hanno permesso al TG di Rai 2 di raggiungere un grande successo d'audience negli anni a seguire. Mimun dichiar\u00f2: \u00abAbbiamo inventato il giornale-rotocalco\u00bb.\nViene criticato, nel 1995 da \"la Voce\", il quotidiano diretto da Indro Montanelli, che pubblica in prima pagina un fotomontaggio con tutti i direttori considerati di centro-destra di Rai e Fininvest, tra cui figura anche lui, in divisa nazista. Mimun, che replicher\u00e0 con un editoriale in diretta dal TG2, ricever\u00e0 la solidariet\u00e0 di molti colleghi. In seguito alle polemiche, Montanelli riconobbe la forzatura del fotomontaggio, ma poi aggiunse che \u00abi fotomontaggi servono appunto a questo: a forzare, per renderle pi\u00f9 evidenti, certe situazioni. Essi tengono il posto delle caricature: noi, non avendo a disposizione n\u00e9 un Forattini n\u00e9 un Giannelli, forziamo le foto\u00bb. Quanto al direttore del TG2, che nel suo editoriale aveva fatto cenno delle sue origine ebraiche, Montanelli scrisse: \u00abEgli mi accusa di avere scritto un elogio della superiore razza bianca mentre i suoi parenti ebrei venivano avviati verso Auschwitz. [...] Ma c'\u00e8 un \"mentre\" di troppo. Quell'articolo, che non ricordo, io potei scriverlo solo nel '36, quando, poco pi\u00f9 che ventenne, [ero] ufficiale in un reparto indigeno d'Abissinia. [...] Viceversa, \"mentre\" i parenti del sig. Mimun venivano avviati verso Auschwitz, io mi trovavo in galera con loro. In quel mentre\u00a0\u2013 per quel poco che so di lui\u00a0\u2013 il sig. Mimun non era nato\u00bb. Infine replic\u00f2 che \"la Voce\" era un piccolo giornale che concedeva a tutti il diritto di replica, mentre il direttore del TG2 parlava \u00aba milioni di persone da una televisione di Stato, confondendo il fatto privato col servizio pubblico per cui \u00e8 pagato, e in assenza del bersaglio che pu\u00f2 solo rispondere dalla sua modesta tribuna di carta stampata. No, non sono nazisti, questi signori del video. [...] Goebbels fra loro non c'\u00e8. Ma forse non c'\u00e8 anche perch\u00e9 c'\u00e8 chi veglia che non ne rinasca qualcuno\u00bb.\nGrazie al successo di ascolti della testata, vince numerosi riconoscimenti tra cui un Premiolino nel 1998 e 5 Oscar della TV. Rimane direttore del TG2 per 8 anni, fino al 5 maggio 2002, apportando diverse novit\u00e0 alla linea editoriale.\nDirettore del TG1.\nDal maggio 2002 al settembre 2006 \u00e8 stato direttore del TG1. Durante il suo periodo di direzioni, gli ascolti delle edizioni serali della testata oscillavano tra i 7 milioni e mezzo e gli otto milioni di spettatori con uno share molte volte superiore al 35%, anche quando ci sono i GP di Formula 1 (nei primi 3 anni anche 10-12 milioni, favoriti dalla grande perfomance della Ferrari).\nLa conduzione del TG1 da parte di Clemente J. Mimun \u00e8 stata caratterizzata da numerose controversie, legate alla relazione tra il principale telegiornale del servizio pubblico e la maggioranza del governo Berlusconi II e III.\nLe critiche pi\u00f9 forti nei confronti di Mimun sono state indirizzate verso l'utilizzo della tecnica giornalistica del \"panino\" nei servizi di politica. Tale metodo consiste nel mettere all'inizio ed alla fine della notizia la parte dedicata rispettivamente al governo e alla maggioranza parlamentare ed \"imbottirlo\" con la parte dedicata all'opposizione, in modo da far risaltare sempre l'opinione di un'unica parte politica. A causa di questo modo di presentare la notizia, si dimise in segno di protesta il vicedirettore del TG1 Daniela Tagliafico dichiarando: \"Si d\u00e0 risalto solo al governo\". Mimun si \u00e8 difeso da tali critiche affermando che il \"panino\" \u00e8 la conseguenza della politicizzazione della RAI: \u00abLa regola dei tre terzi dello spazio divisi tra governo, maggioranza e opposizione risale al presidente ulivista Roberto Zaccaria. L'allora direttore generale della RAI Claudio Cappon ha confermato: \"Se facciamo il panino ci criticano, se non lo facciamo si lamentano\"\u00bb. Secondo il quotidiano \"La Repubblica\" l'invenzione del panino \u00e8 precedente alla presidenza di Zaccaria ed \u00e8 attribuibile allo stesso Mimun quando dirigeva il Tg2 al tempo del primo governo Berlusconi.\nMimun fu criticato da Marco Travaglio e dall'Ulivo per il servizio andato in onda nell'edizione del TG1 del 2 luglio 2003, riguardante la seduta del Parlamento europeo in cui il premier Silvio Berlusconi paragonava ad un kap\u00f2 l'europarlamentare socialista tedesco Martin Schulz, colpevole di avergli mosso delle critiche. Il direttore scelse di non mandare l'audio dell'intervento, che fu sostituito con un resoconto di Susanna Petruni. Secondo il \"Financial Times\": \"Neanche il telegiornale sovietico di Breznev avrebbe potuto fare di meglio\".\nNel settembre 2003 \"Striscia la notizia\" dimostr\u00f2 come l'intervento di Silvio Berlusconi all'ONU, che il TG1 di Mimun present\u00f2 come accolto da applausi dell'aula al gran completo, fu fatto in realt\u00e0 davanti a sedie semivuote e poca gente. Le immagini del pubblico erano quelle dell'intervento di Kofi Annan, avvenuto alcune ore prima di quello di Berlusconi. Mimun in altre occasioni tagli\u00f2 le scene in cui Berlusconi veniva fischiato: ne nacque un dissenso con Francesco Giorgino che contest\u00f2 quella decisione, e per questo Mimun lo sospese dalle edizioni serali del Tg1.\nNel 2003 ci fu uno scontro tra il consiglio di redazione del TG1 e il direttore Mimun, che fu poi portato in consiglio di amministrazione RAI. Il CdR lament\u00f2 \"l'atteggiamento pesante\" di Mimun nei propri confronti: accuse mosse dall'Usigrai, il sindacato dei giornalisti Rai. Nel 2007 Mimun, che ha sempre respinto le accuse, ha dichiarato: \u00abPer anni i DS hanno chiesto la mia testa\u00bb.\nNella puntata del \"DopoTG1\" del 15 febbraio 2006, l'allora Ministro per le riforme istituzionali Roberto Calderoli ha tentato di esibire una maglietta contro l'Islam, nel quadro della polemica sulle caricature di Maometto sullo \"Jyllands-Posten\", scatenando tensioni tra Libia e Italia. Mimun \u00e8 stato criticato per aver mandato in onda la puntata. Enzo Carra afferma che l'episodio sarebbe frutto di una \"combine\" e che sarebbe stato opportuno non mandarlo in onda visto che era registrato. Altri invece hanno criticato il fatto che Mimun non abbia impedito al ministro di mostrare la maglietta e non abbia tagliato il pezzo incriminato. Mimun si \u00e8 difeso dicendo: \u00abA Calderoli non \u00e8 stato consentito di mostrare nulla. Se avessi disposto il taglio a quella parte dell'intervista vi sarebbe stato chi avrebbe denunciato una censura o, addirittura, una manomissione per evitare una gaffe del ministro\u00bb.\nControversie a parte, nel 2006 conduce la rubrica \"DopoTG1\", approfondimento politico in onda dopo l'edizione del Tg1 delle 20, con medie d'ascolto superiori ai 7 milioni. Il 14 marzo 2006 Clemente Mimun conduce il primo faccia a faccia tra Berlusconi e Prodi per la campagna elettorale del 2006, che registra oltre 16 milioni di telespettatori e il 50% di share; si tratta del faccia a faccia pi\u00f9 visto della storia della televisione italiana.\nNell'autunno 2006 lascia la direzione del TG1 a Gianni Riotta. L'11 ottobre 2006 viene nominato direttore della Testata Servizi Parlamentari della RAI. Nei 9 mesi della sua direzione rinnova sigla, studio, grafica, linea editoriale della testata che assume la denominazione di Rai Parlamento.\nIl 7 gennaio 2008, Gianfranco Funari legge in diretta un sms ricevuto il 23 marzo 2007 da Mimun, quando quest'ultimo non era pi\u00f9 direttore del Tg1 ma era ancora in Rai; nell'sms, Mimun d\u00e0 dell'infame a Marco Travaglio, quella sera ospite in studio, e si lamenta anche del comportamento dello stesso Funari. Mimun eviter\u00e0 di dare ulteriori chiarimenti sulla vicenda.\nDirettore del TG5.\nIl 3 luglio 2007 torna al TG5, stavolta nel ruolo di direttore, succedendo a Carlo Rossella e lasciando il posto a Giuliana Del Bufalo a Rai Parlamento.\nNel luglio 2007 il TG5 mise in onda le immagini riprese da distante di bambini coinvolti nel caso di Rignano Flaminio. La scelta effettuata dal direttore di trasmettere questo documento \u00e8 stata criticata dalle famiglie dei presunti abusati. Mimun \u00e8 stato in seguito condannato a un'ammenda di 3.420 euro; secondo la Cassazione, il \u00absacrificio della privacy delle vittime \u00e8 stato operato non sull'altare dell'interesse generale bens\u00ec per il successo della testata\u00bb.\nDal settembre 2007 Mimun cura una rubrica sul settimanale \"TV Sorrisi e Canzoni\" in cui commenta ogni settimana un fatto di attualit\u00e0. Cura la nuova versione del telegiornale di Canale 5 che va in onda dal 5 novembre 2007, con grafiche e studio rinnovati. Il direttore decide di andare in onda personalmente, conducendo il tg serale alternandosi ad altri 4 giornalisti (Cristina Parodi, Cesara Buonamici, Alberto Bil\u00e0 e Giuseppe De Filippi).\nA fine 2007 Mimun \u00e8 coinvolto nelle polemiche su presunti accordi segreti tra RAI e Mediaset su gestione e diffusione di alcuni eventi. Mimun chiede ed ottiene di essere sentito dall'ufficio di investigazione interno della Rai, cui dichiara di aver perseguito sempre la massima concorrenzialit\u00e0. Non gli vengono sollevate contestazioni.\nNel 2008 Mimun rifiuta il ritorno al TG1: \u00abNel 2008 mi \u00e8 stato chiesto di tornare al Tg1. Ho risposto: \u201cNo grazie, preferisco vivere\u201d\u00bb.\nNel giugno 2009 Mimun attacca frontalmente Michele Santoro con un editoriale in prima serata al Tg5. La sera prima Santoro aveva detto che il Tg5 non aveva dato la notizia dell'intervento di Beppe Grillo in Senato. Mimun fa rivedere il servizio, a suo avviso ineccepibile. Ma alcune critiche sono rimaste, in quanto il servizio non riporterebbe invece con dovuta specificit\u00e0 la notizia in s\u00e9. Tra l'altro nel servizio viene detto che l'intera commissione avrebbe querelato Grillo dopo il suo intervento, mentre i membri dell'Italia dei Valori non avevano seguito la linea comune di PD e PdL.\nNell'ottobre del 2009 Clemente Mimun adotta quella che definisce una \"rivoluzione\" nell'edizione del TG5 dell'ora di pranzo, rimuovendo la conduzione doppia \"all'americana\", tradizione e marchio di quella fascia oraria. Mimun decide che quell'edizione deve essere condotta solo da donne e rimuove dal video quattro giornalisti e conduttori: Salvo Sottile, Luca Rigoni, Fabrizio Summonte e Giuseppe Brindisi, scatenando le proteste dei telespettatori. I quattro conduttori \"epurati\" dalla conduzione hanno criticato duramente l'operato del loro comitato di redazione composto da Paolo Di Mizio, Andrea Pesciarelli e Paolo Trombin. I tre sindacalisti in un'infuocata assemblea sono stati accusati di non aver fatto nulla per difendere i colleghi rimossi dalle conduzioni, neanche una lettera \"formale\" di solidariet\u00e0, preferendo invece appiattirsi sulle posizioni del direttore Mimun per non inimicarselo. I conduttori rimossi a questo punto non potendo contare sui colleghi del CDR si sono rivolti all'associazione della stampa e all'ordine dei giornalisti chiedendo un intervento ufficiale a tutela dei loro diritti. Il 22 settembre 2014 il tribunale di Roma respinge il ricorso fatto dai giornalisti contro la scelta di Mimun, giudicandolo \"infondato\".\nIl 24 giugno 2011 viene colpito da un grave ictus cerebrale, da cui si riprende completamente. Le sue memorie e i fatti accaduti quel giorno, sono raccolti nel libro \"Ho visto cose\", edito da Mondadori l'anno seguente.\nNel maggio 2014, a seguito di un pesante calo di ascolti dell'edizione delle 20 del TG5, la stampa riporta di una possibile sostituzione di Mimun alla direzione della testata, ma la notizia viene rapidamente smentita.\nIl 17 ottobre 2017 nell\u2019edizione delle ore 13:00 dopo un servizio di astronomia la conduttrice Cristina Bianchino doveva intervistare il giornalista scientifico Luigi Bignami per un approfondimento, ma subito lo present\u00f2 con l\u2019omonimo di Giovanni Bignami (professore di fisica e astronomia deceduto pochissimi mesi prima), per cui Luigi la corresse, ma per questo Mimun lo licenzi\u00f2. Il giornalista scientifico ha quindi lasciato un lungo post di sfogo il 23 ottobre sul suo account Facebook dove ha ottenuto qualche migliaia di reazioni e pi\u00f9 di mille commenti tra solidariet\u00e0 e polemiche.\nIl 1\u00ba settembre 2020, Mimun va in pensione e il suo ruolo di direttore del TG5 viene affidato, ad interim (cio\u00e8 momentaneamente), a Mauro Crippa, che dirige anche la testata giornalistica \"Videonews\", dall'agosto 2019. Tuttavia, gi\u00e0 dal 1\u00ba ottobre, Mimun torna a dirigere il TG5 dopo aver trascorso 30 giorni nei quali, nel rispetto della normativa vigente, lui non poteva dirigere il telegiornale di Canale 5 in quanto era appena entrato in pensione.\nCariche associative.\nAppassionato tifoso della Lazio, nel biennio 1998-1999 \u00e8 stato consigliere di amministrazione della stessa societ\u00e0 calcistica durante la gestione di Sergio Cragnotti."}
{"id": "344431", "revid": "125296773", "url": "https://it.wikipedia.org/wiki?curid=344431", "title": "Gortina (Creta)", "text": "Gort\u00ecna (, \"G\u00f2rtyna\") \u00e8 un comune della Grecia situato nell'isola di Creta (unit\u00e0 periferica di Candia) con abitanti secondo i dati del censimento 2001.\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 465\u00a0km\u00b2 e la popolazione \u00e8 passata da 5292 a abitanti.\n\u00c8 situato nella zona meridionale dell'isola di Creta. Il nome gli deriva da un'importante citt\u00e0 dell'antichit\u00e0 situata nel suo territorio. Il capoluogo \u00e8 Santi Dieci (\u0386\u03b3\u03b9\u03bf\u03b9 \u0394\u03ad\u03ba\u03b1)\nStoria.\nIl sito era gi\u00e0 abitato nel Neolitico e in et\u00e0 minoica e probabilmente la citt\u00e0 fu fondata nel VII secolo a.C. Nel III secolo a.C., e ancora di pi\u00f9 dopo la sconfitta della rivale Festo, la citt\u00e0 divenne molto potente arrivando a controllare il porto di Matala e la parte occidentale della Messar\u00e0. Dopo dei conflitti interni, la citt\u00e0 fu soggiogata nel 68 dall'Impero romano. Il governatore romano della unica provincia romana di Creta assieme alla Cirenaica si stabil\u00ec a Gortina, che divenne la capitale cretese e benefici\u00f2 pertanto di un nuovo periodo di prosperit\u00e0. La popolazione, diminuita durante le guerre, aument\u00f2. Con i Romani la religione fu influenzata da altre fedi e, oltre alle divinit\u00e0 cretesi Diktynna e Britomarti, si adorarono i 12 d\u00e8i greci nonch\u00e9 divinit\u00e0 egizie e orientali (a Gortina in particolare vennero adorate Iside e Serapide). \nUno dei primi paesi ove si diffuse il cristianesimo fu proprio l'isola cretese poich\u00e9 l'apostolo Paolo incaric\u00f2 il suo collaboratore Tito, greco d'origine, di occuparsi della diffusione della religione proprio a Gortina nel 58, in cui egli fond\u00f2 la prima chiesa. Ne fu vescovo e mori nel 105. \nNel 248 sotto l'imperatore Decio iniziarono le persecuzioni contro i cristiani e 10 di essi divennero martirizzati. Da ci\u00f2 deriva il nome del villaggio vicino dei \"10 santi\", ossia \"Haghii Deka\". Con i Romani furono costruiti numerosi grandi anfiteatri per ospitare combattimenti di gladiatori o animali e ci\u00f2 riguard\u00f2 anche Gortina. In essa furono anche costruiti l'Odeon, due teatri, due Ninfei, terme e templi, tra cui quelli dedicati ad Apollo Pizio e Iside.\nQuando la capitale dell'Impero divenne dapprima Bisanzio e poi, nel 330 d.C., la neo-fondata Costantinopoli, Creta pass\u00f2 sotto l'Impero Romano d'Oriente (Teodosio il Grande 395 d.C.) e fu governata da uno \"strategos\" bizantino, distaccandosi dal contesto occidentale dell'Impero. \nLa religione cristiana, prima soggetta al Papato, pass\u00f2 al Patriarcato di Costantinopoli e furono edificate numerose chiese, tra cui 40 basiliche. le principali delle quali nelle diverse citt\u00e0, tra cui Gortina. \nNel VII secolo gli Arabi effettuarono diverse incursioni e nell'824 gli esuli musulmani di al-Andalus volsero le proprie attenzioni su Creta, impadronendosi di quasi tutta l'isola in pochi anni. La conseguenza fu che Gortina e le altre citt\u00e0 furono ridotte in rovina.\nGeografia fisica.\nIl comune si estende dalle falde del monte Ida a Nord fino alle scoscese e isolate coste del Mar Libico ricche di insenature. Nel territorio del comune \u00e8 ricompresa una porzione della valle di Messar\u00e0 e una sezione dei Monti Aasteroussia che corrono paralleli al litorale.\nCentri abitati.\nSanti Dieci.\nSanti Dieci (in greco \"Agioi Deka\"), un villaggio di circa 1000 abitanti vicino alle rovine dell'antica Gortina, \u00e8 la sede del municipio. Sta nel punto di intersezione di due importanti strade:\nNel villaggio di Santi Dieci (\"Agioi Deka\") c'\u00e8 un piccolo museo archeologico dove sono esposti reperti minori degli scavi di Gortina. Il suo nome le deriva da una chiesa bizantina dedicata ai 10 martiri.\nLendas.\nLendas \u00e8 un piccolo centro balneare della costa del mar Libico, raggiungibile attraverso una difficile strada di 30\u00a0km circa, che, dal capoluogo Agioi Deka, si dipana lungo le montagne della catena costiera per poi scendere attraverso ripidi tornanti fino alla costa.\nIl nome della localit\u00e0 deriva dalla parola greca che significa Leone. Il promontorio che protegge la baia dove si trova il centro ha infatti la forma del leone. Era anche un porto in epoca ellenistica e romana famoso per il santuario di Esculapio meta di pellegrinaggi. Ben poco o nulla serba di quell'epoca mentre pi\u00f9 numerose sono le chiesette di epoca bizantina.\nAmministrazione.\nIl comune conta circa 23 centri abitati ricompresi nelle seguenti circoscrizioni comunali:\nAgios Kyrilos, Agioi Deka, Ampelouzos, Apesokari, Vagionia, Vasiliki, Vasilika Anogia, Gagales, Mitropolis, Miamou, Platanos, Plora, e Houstouliana\nSiti archeologici.\nGli scavi hanno portato alla luce le fondazioni dell'Acropoli, del teatro e tracce delle mura di cinta dell'acropoli. Sull'altra riva del fiume Lethaio \u00e8 stato rinvenuto l'Od\u00e9on costruito verso la fine del I secolo a.C. e restaurato da Traiano. Incorporati nelle fondazioni dell'edificio furono ritrovati blocchi di pietra con iscrizioni recanti le famose leggi di Gortina (sul diritto familiare), studiate e valorizzate dal grande epigrafista italiano Federico Halbherr.\nA sud dell'od\u00e9on sta il foro o agor\u00e0 con il tempio di Esculapio ove fu rinvenuta una statua del Dio oggi esposta al museo di Iraklio. Ancora pi\u00f9 a sud e vicino alla strada asfaltata c'\u00e8 la chiesa bizantina dedicata a san Tito e risalente al VI secolo. Il tempio di Apollo pizio stava al centro di Gortina; era sorretto da sei colonne di ordine dorico nei cui interstizi vi erano blocchi di pietra con iscrizioni che informano su trattati stilati tra Gortina ed altre citt\u00e0 cretesi un secolo prima della conquista romana.\nIl vicino Serapeo era un tempio dedicato a 3 divinit\u00e0 egiziane: Iside, Anubi e Serapide. Poco distante dai due templi stava il \"Praetorium\", il palazzo del governatore costruito sotto il regno di Traiano. L'anfiteatro fu costruito nel II secolo. La cavea \u00e8 stata rialzata. La sua facciata esterna comprendeva numerose nicchie dove erano alloggiate statue, portate poi al museo di Iraklio. Gortina era munita di un acquedotto che correva parallelo al fiume Lethaio. Tutti i reperti sono stati portati al museo di Iraklio, eccetto una piccola parte che ha trovato alloggio in un piccolo museo poco fuori del villaggio di Agios Deka."}
{"id": "344437", "revid": "30610", "url": "https://it.wikipedia.org/wiki?curid=344437", "title": "Fra Ristoro da Campi", "text": "Gli sono attribuiti la ricostruzione dei ponti fiorentini alla Carraia e Santa Trinita dopo l'alluvione del 1264 (insieme a Fra Giovanni) ed i progetti della basiliche di Santa Maria Novella a Firenze (1279) e Santa Maria sopra Minerva a Roma (1282), in collaborazione con Fra Sisto."}
{"id": "344442", "revid": "122842129", "url": "https://it.wikipedia.org/wiki?curid=344442", "title": "Necroforo", "text": "Il necroforo (dal greco antico \"nekr\u00f3(s)\"=\"morto\" + \"phor(e\u00fcs)\"=\"portatore\"), anche detto popolarmente becchino o, pi\u00f9 volgarmente a Roma vespillone, \u00e8 una persona la cui professione \u00e8 la sepoltura o la cremazione.\nIl termine viene usato in molte accezioni metaforiche; sono chiamati \"necrofori\" anche alcuni coleotteri che depongono le uova nelle carogne, quali ad esempio il \"Nicrophorus vespillo\".\nIl becchino nella cultura di massa.\nPer il suo lavoro a contatto con i cadaveri, in alcune culture si ritiene, per superstizione, che il becchino porti sfortuna. Nel cinema celebre \u00e8 il becchino di \"Per un pugno di dollari\" che opera nella cittadina di San Miguel, interpretato da Joseph Egger. Nel mondo del wrestling, un celebre campione di questo sport \u00e8 noto con il ring name di The Undertaker (\"Il Becchino\"), con evidente allusione ad una sua estrema pericolosit\u00e0. Nel manga \"Kuroshitsuji\", uno dei personaggi \u00e8 conosciuto solo col nome inglese della sua professione, ossia \"Undertaker\".\nPer le sue lugubri connotazioni, il personaggio del becchino \u00e8 anche al centro dell'interesse di quelle canzoni, tra il goliardico e il grottesco, che esorcizzano la morte descrivendo con compiaciuta insistenza improbabili vicende ambientate nei cimiteri. Un esempio celebre, in Italia \u00e8 la \"Contently becchin' story\" (inglese maccheronico per la \"storia di un becchino contento\") nel repertorio de I Gufi. In milanese vi \u00e8 la canzone \"El Beccamort\" di Nanni Svampa, traduzione e adattamento dal francese di \"Le fossoyeur\" di Georges Brassens (1952). Infine, i Gem Boy parodiando la canzone degli 883 \"La regola dell'amico\" hanno composto una canzone intitolata \"La regola del becchino\". Il becchino \u00e8 inoltre citato nella celebre ballata \"Il testamento\" di Fabrizio De Andr\u00e9."}
{"id": "344443", "revid": "438678", "url": "https://it.wikipedia.org/wiki?curid=344443", "title": "Variabile (matematica)", "text": "In matematica, una variabile \u00e8 un carattere alfabetico che rappresenta un numero arbitrario, non completamente specificato o del tutto sconosciuto ovvero incognito. Effettuare calcoli algebrici con le variabili come se fossero numeri espliciti permette di risolvere un gran numero di problemi. Per esempio, permette di scrivere formule generali, che contengono numeri arbitrari che devono essere poi specificati caso per caso. Permette anche di determinare il valore di un numero sconosciuto a priori. Casi tipici di variabili incognite sono presenti all'interno di equazioni da risolvere.\nDescrizione.\nUn tipico esempio \u00e8 quello dell'equazione di primo grado formula_1.\nQuesta formula contiene 3 variabili: formula_2, formula_3 e formula_4. Le prime due rappresentano quantit\u00e0 che si assumono conosciute, ma che possono cambiare da equazione a equazione. L'ultima variabile rappresenta una quantit\u00e0 sconosciuta che si vuole determinare, ovvero la soluzione dell'equazione.\nLa formula risolutiva di questa equazione, formula_5,\npermette di risolvere ogni equazione di primo grado, sostituendo alle variabili formula_2 e formula_3 nella formula i numeri specificati dal problema, e determinando in questo modo il valore della variabile formula_4.\nIl concetto di variabile \u00e8 inoltre fondamentale nello studio delle funzioni. Tipicamente, una funzione formula_9 contiene due variabili, il suo argomento formula_4 e il suo valore formula_11. In questo caso, il valore formula_11 dipende dalla scelta dell'argomento formula_4, e lo scopo dell'analisi matematica \u00e8 capire come varia il valore al variare dell'argomento.\nAd un livello pi\u00f9 avanzato, una variabile pu\u00f2 rappresentare un qualsiasi oggetto matematico, come ad esempio vettori, matrici, insiemi o funzioni.\nStoria del concetto.\nFran\u00e7ois Vi\u00e8te introdusse alla fine del sedicesimo secolo l'idea di rappresentare numeri conosciuti o sconosciuti con lettere, oggi chiamate variabili, e di eseguire calcoli con esse proprio come se fossero numeri: questo permetteva alla fine di trovare il risultato numerico mediante una semplice sostituzione. La convenzione utilizzata da Vi\u00e8te era di usare le consonanti per rappresentare i numeri che si consideravano conosciuti, e di usare le vocali per quelli sconosciuti, da determinare.\nNel 1637 Cartesio introdusse una notazione differente, in cui le variabili sconosciute erano rappresentate con le ultime lettere dell'alfabeto, \"x\", \"y\" e \"z\", mentre quelle conosciute con le prime, \"a\", \"b\", \"c\".\nA partire dal 1660, Isaac Newton e Gottfried Leibniz svilupparono indipendentemente il calcolo infinitesimale, che essenzialmente consiste nello studio di come una variazione infinitesimale di una variabile corrisponde alla variazione di un'altra quantit\u00e0 che \u00e8 funzione della prima. Quasi un secolo dopo Eulero introdusse la notazione formula_9 per una funzione formula_15, il suo argomento \"x\" e il suo valore \"y\"."}
{"id": "344444", "revid": "123678723", "url": "https://it.wikipedia.org/wiki?curid=344444", "title": "Modena Team", "text": "Il Modena Team, conosciuto anche come Lambo, \u00e8 stata una scuderia di Formula 1 attiva solo nella stagione 1991.\nStoria.\nLamborghini Engineering, Team Glas e Modena Team.\nLa squadra ebbe origine quando, nel corso del 1990, il finanziere messicano Fernando Gonzalez Luna commission\u00f2 alla Lamborghini Engineering (struttura nata nel 1988 con lo scopo di costruire un propulsore V12 per la Formula 1) il progetto di una vettura completa per il 1991, in modo da entrare in Formula 1 con un proprio team, cui diede il nome GLAS (Gonzalez Luna Auto Scuderia). La realizzazione della monoposto fu affidata a Mauro Forghieri, che si era gi\u00e0 occupato del disegno del V12; per met\u00e0 stagione 1990 il prototipo era pronto per essere presentato al pubblico, ma improvvisamente Gonzalez Luna spar\u00ec dalla circolazione con i soldi destinati all'operazione. \nNonostante l'improvvisa scomparsa di Gonzalez Luna creasse dei notevoli problemi economici, alla Lamborghini (allora sotto il controllo della Chrysler) si decise di continuare autonomamente il progetto. Fu firmato un accordo con l'imprenditore italiano Carlo Patrucco (allora vicepresidente di Confindustria) per la sponsorizzazione e la squadra, gestita direttamente dalla Lamborghini Engineering e da Forghieri, fu iscritta alla stagione 1991 con il nome di Modena Team.\nStagione 1991.\nPer la stagione 1991 la squadra poteva quindi contare su un budget di 21 miliardi di lire, equamente ripartite tra capitale e sponsor. Dopo alcuni test effettuati dall'ex pilota di Formula 1 Mauro Baldi a fine 1990, la scuderia, ingaggiati Nicola Larini ed Eric van de Poele, era pronta per debuttare. Essendo al primo anno in Formula 1, il Modena Team fu costretto a prendere parte, per le prime otto gare, alla sessione di prequalifiche del venerd\u00ec mattina, nella quale i quattro concorrenti pi\u00f9 lenti venivano eliminati, non avendo accesso alle qualifiche e alla gara. Nel primo Gran Premio della stagione, disputato a Phoenix, il debuttante van de Poele non riusc\u00ec a passare questo ostacolo, mentre Larini si qualific\u00f2 in diciassettesima posizione, giungendo settimo al traguardo; nonostante i tre giri di distacco rimediati dal vincitore Ayrton Senna, si trattava di un risultato estremamente positivo per una scuderia debuttante (un errore poi durante il pit-stop gli fece perdere molto tempo). \nNel Gran Premio del Brasile nessuna delle due Lambo super\u00f2 le prequalifiche. Meglio and\u00f2 a Imola, dove van de Poele si qualific\u00f2 in ventunesima posizione; in gara, approfittando del gran numero di ritiri, il belga occup\u00f2 anche il quinto posto, dovendo per\u00f2 abbandonare per un problema tecnico proprio all'ultimo giro, venendo comunque classificato in nona posizione. Nelle cinque gare seguenti i piloti non passarono mai le prequalifiche; il settimo posto conquistato da Larini permise comunque al team di non dover pi\u00f9 disputare le prequalifiche a partire dal Gran Premio di Germania. \nNella seconda met\u00e0 di stagione i risultati migliorarono leggermente: van de Poele non fu mai in grado di qualificarsi per la gara, mentre Larini raccolse solamente due sedicesimi posti e due ritiri. La stagione si concluse cos\u00ec in modo piuttosto deludente, senza neanche un punto in sedici gare. Anche la situazione interna della squadra peggior\u00f2 progressivamente; il team si indebit\u00f2 in modo sempre pi\u00f9 pesante man mano che la stagione andava avanti, mentre Forghieri fu richiamato dalla Lamborghini Engineering per progettare un nuovo V12. Lo stesso Forghieri tent\u00f2, pi\u00f9 tardi, di rendere il Modena Team indipendente dalla Lamborghini, senza per\u00f2 riuscire a trovare un adeguato supporto finanziario; nonostante fosse stato iniziato il progetto di una nuova monoposto per il 1992, il team chiuse i battenti dopo appena un anno in Formula 1."}
{"id": "344445", "revid": "1318658", "url": "https://it.wikipedia.org/wiki?curid=344445", "title": "Ogle", "text": ""}
{"id": "344448", "revid": "254059", "url": "https://it.wikipedia.org/wiki?curid=344448", "title": "Arabba", "text": "Arabba (\"R\u00e8ba\" in ladino) \u00e8 una frazione del comune di Livinallongo del Col di Lana ai piedi del Passo Pordoi. \u00c8 uno dei principali centri turistici invernali delle Dolomiti, facente parte del comprensorio Dolomiti Superski.\nGeografia fisica.\nArabba sorge in alta val Cordevole, sulle rive dell'omonimo torrente, a pochi chilometri dal passo Pordoi e dal passo di Campolongo, che la mettono in comunicazione rispettivamente con il Trentino (Canazei) e con l'Alto Adige (Corvara in Badia). \u00c8 sovrastata ad ovest dal gruppo del Sella. Vi ha sede anche una stazione meteorologica.\nStoria.\nDel passato pi\u00f9 antico di Arabba si sa poco o niente (le prime notizie riguardano la chiesa, della met\u00e0 del Seicento), a parte alcune leggende che ricordano un evento catastrofico (una pestilenza o un'alluvione) che ne decim\u00f2 la popolazione. C'\u00e8 evidentemente un fondo di verit\u00e0: il toponimo stesso, \"R\u00e8ba\" in ladino, deriverebbe da \"roiba\", cio\u00e8 \"frana\", o da \"rebia\", ossia \"valanga\" o \"torrente che straripa\". Esiste pure una localit\u00e0 ai piedi del Col Burz chiamata \"Chiesa Vecchia\", forse perch\u00e9 qui sorgeva l'antico insediamento.\nEconomia.\nTurismo.\nArabba \u00e8 inserita in uno dei comprensori sciistici pi\u00f9 grandi del mondo, il \"Dolomiti Superski\", e in particolare nella sezione detta \"Sellaronda\", un percorso che con oltre 400\u00a0km di piste collega le localit\u00e0 poste attorno al massiccio del Sella. Moderni impianti a fune (tra cui due di tipologia Funifor e DMC) trasportano gli sciatori dal paese alle piste, collegate anche con il comprensorio della Marmolada. In estate la localit\u00e0 \u00e8 invece molto frequentata da escursionisti, che percorrono i numerosissimi i sentieri che si sviluppano nei dintorni, tra boschi, prati e pascoli, e da motociclisti per la vicinanza con i passi Pordoi, Campolongo e Falzarego.\nSport.\nArabba \u00e8 stata sede di arrivo di tappa del Giro d'Italia per due anni consecutivi, nel 1983 e nel 1984. In entrambi i casi si tratt\u00f2 della ventesima e terzultima tappa, con identico percorso."}
{"id": "344456", "revid": "1258", "url": "https://it.wikipedia.org/wiki?curid=344456", "title": "Ipocondriaco", "text": ""}
{"id": "344468", "revid": "1573940", "url": "https://it.wikipedia.org/wiki?curid=344468", "title": "Tetracerus quadricornis", "text": "Lantilope quadricorne (\"Tetracerus quadricornis\" (), nota anche come chousingha, \u00e8 un'antilope che vive nelle foreste aperte dell'Asia meridionale.\nMorfologia.\nL'antilope quadricorne misura appena mezzo metro d'altezza al garrese e pesa circa 20 chilogrammi. Le antilopi quadricorni hanno un manto giallo-bruno con le regioni inferiori e l'interno delle zampe bianco. Le zampe sono sottili e su quelle anteriori \u00e8 presente una striscia nera.\nLe corna si sviluppano solamente nei maschi. Solitamente questi animali ne hanno quattro; due tra le orecchie ed un secondo paio proprio sul davanti della fronte. I maschi sviluppano il primo paio di corna all'et\u00e0 di pochi mesi ed il secondo paio, indicatore dell'et\u00e0 e del benessere nutritivo dell'animale, si sviluppa tra i 14 ed i 15 mesi. Le corna non cadono mai, ma possono venire danneggiate durante i combattimenti.\nDistribuzione e habitat.\n\u00c8 diffusa soprattutto in India a sud delle pianure gangetiche fino allo stato del Tamil Nadu. L'Orissa costituisce il confine orientale della sua distribuzione, mentre la frammentata popolazione della foresta di Gir \u00e8 quella pi\u00f9 occidentale. Esiste anche una piccola popolazione nelle foreste pi\u00f9 secche del Nepal.\nLe antilopi quadricorne vivono nelle foreste decidue secche e sono creature solitarie.\nComportamento e abitudini.\nLe antilopi quadricorne sono sedentarie e possono formare dei territori; durante la stagione degli amori i maschi tendono a divenire molto aggressivi nei confronti di altri maschi. Sebbene molta gente dica che siano animali muti, si possono udire sia quando emettono un richiamo di allarme che quando comunicano con i conspecifici. Il richiamo risuona come un rauco \u00abphronk\u00bb."}
{"id": "344469", "revid": "1516566", "url": "https://it.wikipedia.org/wiki?curid=344469", "title": "Controscaccato", "text": "Controscaccato \u00e8 un termine utilizzato in araldica per indicare uno scudo fasciato quando \u00e8 circondato da una bordura scaccata di due file con i colori delle fasce alternati con quelli degli scacchi della bordura.\nIl termine si pu\u00f2 impiegare anche se lo scudo \u00e8 palato e sono i colori dei pali ad essere alternati con quelli della bordura."}
{"id": "344474", "revid": "38802", "url": "https://it.wikipedia.org/wiki?curid=344474", "title": "K 16", "text": ""}
{"id": "344475", "revid": "117151559", "url": "https://it.wikipedia.org/wiki?curid=344475", "title": "Italo Falcomat\u00e0", "text": "Dal 1993 al 2001 fu sindaco di Reggio Calabria, dando inizio alla cosiddetta \"Primavera di Reggio\".\nUnico sindaco reggino ed essere eletto per pi\u00f9 di due mandati, \u00e8 ritenuto uno degli uomini chiave della storia della citt\u00e0. Le sue doti di comunicatore spinsero la citt\u00e0 di Reggio a superare il periodo cosiddetto di \"depressione\", originatosi dopo i fatti di Reggio del 1970.\nBiografia.\nNato a Reggio Calabria nel 1943, frequenta la facolt\u00e0 di Lettere e filosofia dell'Universit\u00e0 di Messina, dopo aver compiuto gli studi secondari superiori presso il Liceo classico Tommaso Campanella. Qui si laurea in Lettere con una tesi in storia contemporanea dal titolo \"Il Corriere di Calabria e l'opinione pubblica reggina nella Grande Guerra\", con relatore Alberto Monticone. In giovent\u00f9 ha giocato a calcio nei primi anni sessanta con i colori neroverdi della . Falcomat\u00e0 \u00e8 stato docente:\nIl suo occuparsi di storia lo ha indirizzato verso la ricerca sul ruolo della borghesia nel periodo della grande depressione del Mezzogiorno, analizzandone i programmi. Ci\u00f2 lo porta a pubblicare diverse opere, una delle quali gli vale il \"Premio Sila\" 1978: \"Giuseppe De Nava, un conservatore riformista meridionale\".\nAll'inizio del nuovo decennio Falcomat\u00e0 decide di entrare in politica, militando nella Federazione Giovanile Comunista Italiana e divenendo dunque uno degli intellettuali affiliati al Partito Comunista Italiano. Nel 1980 viene eletto per la prima volta nel consiglio comunale di Reggio; in tale occasione ha modo di dimostrare il suo interesse verso le difficolt\u00e0 delle periferie.\nAlle Elezioni politiche italiane del 1983 \u00e8 candidato del Partito Comunista Italiano in Calabria alla Camera dei deputati ma non viene eletto.\nAlle Elezioni politiche italiane del 1992 \u00e8 candidato del PDS in Calabria alla Camera dei deputati ma non viene eletto.\nIl 28 novembre 1993 il primo consiglio comunale di Reggio tenuto dopo lo scandalo di Tangentopoli lo elegge sindaco. Questa fu l'occasione in cui Falcomat\u00e0 dimostr\u00f2 notevoli doti di mediatore, evitando lo scioglimento del consiglio comunale dopo la crisi di maggioranza scaturita dalle dimissioni di Giuseppe Reale.\nLa riconferma a primo cittadino di Reggio giunge direttamente dal popolo, che alle elezioni dell'aprile 1997 lo preferisce ad Antonino Monorchio del Polo delle Libert\u00e0. Pur non avendo la maggioranza in consiglio comunale, Falcomat\u00e0 riesce a portare a termine il mandato brillantemente, sbloccando i fondi del \"Decreto Reggio\", che da anni si attendevano per il risanamento e lo sviluppo della citt\u00e0 dello Stretto.\nI reggini decidono di riconfermarlo per un ulteriore mandato nell'aprile del 2001, quando al primo turno delle elezioni amministrative prevale con oltre il 56% dei consensi su Antonio Franco di Alleanza Nazionale. Il 13 luglio dello stesso anno \u00e8 proprio lui a rendere noto ai propri concittadini di essere affetto da leucemia, malattia che lo porta alla morte nel dicembre 2001.\nFalcomat\u00e0 riusc\u00ec a migliorare in modo significativo la situazione in cui Reggio Calabria si trovava dal secondo dopoguerra. Minacciato di morte pi\u00f9 volte dalle cosche locali della 'ndrangheta, Falcomat\u00e0 ha saputo dare alla citt\u00e0 una nuova speranza combattendo contro l'abusivismo edilizio, specialmente nella sezione centrale della citt\u00e0, dove ridimension\u00f2 il mercato aperto, che, con le sue bancarelle abusive gestite dalla criminalit\u00e0, congestionava il traffico e si espandeva ovunque senza limiti e permessi.\nIn sua memoria la citt\u00e0 gli ha intitolato il Lungomare.\nSuo figlio Giuseppe \u00e8 stato eletto sindaco di Reggio Calabria per il centrosinistra alle elezioni amministrative del 26 ottobre 2014 e poi riconfermato per un secondo mandato alle elezioni amministrative del 2020."}
{"id": "344481", "revid": "242434", "url": "https://it.wikipedia.org/wiki?curid=344481", "title": "Controvaiato", "text": ""}
{"id": "344482", "revid": "1632387", "url": "https://it.wikipedia.org/wiki?curid=344482", "title": "Nettuno nella fantascienza", "text": "Il pianeta Nettuno costituisce lo scenario di diverse opere letterarie, prevalentemente di fantascienza."}
{"id": "344484", "revid": "8897", "url": "https://it.wikipedia.org/wiki?curid=344484", "title": "Piano eclittico", "text": ""}
{"id": "344485", "revid": "46291", "url": "https://it.wikipedia.org/wiki?curid=344485", "title": "Cistus \u00d7 incanus", "text": "Il cisto villoso o cisto rosso (Cistus \u00d7 incanus ) \u00e8 un arbusto appartenente alla famiglia delle Cistaceae.\nDescrizione.\nQuesto cisto \u00e8 un arbusto lanoso-tomentoso, a portamento cespuglioso di modesto sviluppo, inferiore ad un metro di altezza, fittamente ramificato.\nLe foglie, che assomigliano vagamente a quelle della salvia per la superficie rugosa, sono ovali e ricoperte da una fitta tomentosit\u00e0. La lamina \u00e8 lunga dai 2 ai 4\u00a0cm.\nI fiori sono abbastanza grandi e vistosi, di 4\u20136\u00a0cm di diametro con petali rosei o rosso purpurei, gialli alla base. Sono riuniti in gruppi terminali di poche unit\u00e0 all'ascella di foglie bratteiformi.\nIl frutto \u00e8 una capsula.\nDistribuzione e habitat.\nIl cisto villoso \u00e8 una pianta tipica del bacino del Mediterraneo. Vegeta nel \"Lauretum\" come pianta del sottobosco nella macchia mediterranea o come componente floristico delle macchie degradate e delle garighe. Presente nelle isole, in Liguria e in tutta l'Italia peninsulare si spinge a nord anche in Emilia-Romagna nella zona costiera (retrodune dei Lidi ferraresi) e sui colli romagnoli. \u00c8 inoltre presente in stazioni isolate del litorale veneto.\nTassonomia.\nQuesta entit\u00e0 \u00e8 stata originariamente descritta da Linneo come \"Cistus incanus\". Recenti studi hanno dimostrato trattarsi di un ibrido naturale tra \"Cistus albidus\" e \"Cistus crispus\"."}
{"id": "344486", "revid": "125333405", "url": "https://it.wikipedia.org/wiki?curid=344486", "title": "Buteo jamaicensis", "text": "La poiana della Giamaica (\"Buteo jamaicensis\" ) o poiana codarossa \u00e8 un uccello rapace della famiglia degli Accipitridi. \u00c8 il rapace americano pi\u00f9 diffuso, e vive dal Canada meridionale al Centro America. Le due principali sottospecie sono quella scura e quella chiara riconoscibili dalla variazione del piumaggio che \u00e8 rispettivamente: quasi completamente marrone con qualche leggera stiratura bianca sul sottoala (pi\u00f9 simile a una poiana europea) e rossiccia sulla coda; l'altra invece \u00e8 molto pi\u00f9 bianca con striature marrone scuro e marrone rossicce soprattutto sulla coda da dove prende il suo nome comune. Possiede un'incredibile capacit\u00e0 di adattamento, che le permette di sopravvivere negli habitat pi\u00f9 disparati e di cacciare le prede pi\u00f9 diverse: dalle praterie, dove caccia lepri, conigli e cani della prateria, alle giungle dove insegue grandi invertebrati e iguane, alle paludi dove mangia procioni, opossum e moffette, ai cigli delle strade, dove divora le carcasse degli animali investiti, fino alle grandi citt\u00e0, dove caccia gli uccelli. \u00c8 a sua volta preda di linci rosse, coyote, gufi della Virginia, aquile reali, alligatori, puma e cani; sovente sono anche investite dalle automobili. Nonostante ci\u00f2, il loro altissimo numero fa in modo che esse non siano considerate a rischio di estinzione. Deve il suo nome scientifico al luogo dove \u00e8 stata scoperta (la Giamaica) e il suo nome comune al colore della coda.\nIl suo grido, lungo e acuto, viene spesso utilizzato come effetto sonoro di repertorio per gli uccelli rapaci nei media, anche quando il rapace in questione non \u00e8 una poiana codarossa (ad esempio va spesso a sostituire il grido dell'aquila calva)."}
{"id": "344489", "revid": "767487", "url": "https://it.wikipedia.org/wiki?curid=344489", "title": "Socket 771", "text": "Il Socket 771 (chiamato anche Socket J o LGA 771) \u00e8 il socket che Intel ha introdotto per le CPU Xeon DP di nuova generazione basate sui core Dempsey e, successivamente, Woodcrest. Ha di fatto soppiantato i Socket 603 e 604, utilizzati fino agli Xeon precedenti.\nIl termine LGA sta per Land Grid Array e sta ad indicare che i pin di contatto non sono pi\u00f9 sul processore, ma direttamente sul socket. Il nuovo design che prevede i pin sul socket, introdotto originalmente con il Socket 775 per gli ultimi Pentium 4 e Pentium D, dopo un inizio un po' stentato sta acquistando fiducia da parte degli sviluppatori. Ora anche il settore server di Intel \u00e8 passato alla nuova tipologia e anche gli AMD Opteron X2 dotati di controller memoria DDR2, utilizzano un nuovo socket, il Socket F (o Socket 1207) di tipo LGA."}
{"id": "344497", "revid": "767487", "url": "https://it.wikipedia.org/wiki?curid=344497", "title": "Socket F", "text": "Il Socket F (chiamato anche Socket 1207) \u00e8 un socket introdotto da AMD nel 2006. Attualmente \u00e8 stato superato nel settore dei server entry level dal pi\u00f9 moderno Socket C32, mentre per quel che riguarda i server di alta gamma, il suo successore \u00e8 il Socket G34. il Socket utilizza un'interfaccia Land Grid Array (LGA) del tutto analoga ai Socket 775 e 771 di Intel in cui i pin di contatto si trovano direttamente sul socket e non pi\u00f9 sul processore.\nSpecifiche Tecniche.\nIl socket \u00e8 composto di 1207 piedini posti ad una distanza di 1,1 millimetri l'uno dall'altro.\nQuesto zoccolo \u00e8 stato concepito come la controparte server del comune socket AM2 utilizzato in ambito desktop.\nTutte le revisioni del socket, fatta eccezione per la Fr3, utilizzano memorie registered DDR2."}
{"id": "344498", "revid": "131358", "url": "https://it.wikipedia.org/wiki?curid=344498", "title": "Cordonata (araldica)", "text": ""}
{"id": "344499", "revid": "339392", "url": "https://it.wikipedia.org/wiki?curid=344499", "title": "Socket 1207", "text": ""}
{"id": "344500", "revid": "27723", "url": "https://it.wikipedia.org/wiki?curid=344500", "title": "Aerobraking", "text": ""}
{"id": "344501", "revid": "104458", "url": "https://it.wikipedia.org/wiki?curid=344501", "title": "Oppligen", "text": "Oppligen (toponimo tedesco) \u00e8 un comune svizzero di 644 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "344502", "revid": "287204", "url": "https://it.wikipedia.org/wiki?curid=344502", "title": "Terena Adare", "text": ""}
{"id": "344503", "revid": "1714743", "url": "https://it.wikipedia.org/wiki?curid=344503", "title": "Ethelfleda", "text": "Figlia di Alfredo il Grande del Wessex e di Ealhswith, and\u00f2 in moglie all\"Earl\" di Mercia, Aethelred, che govern\u00f2 dall'881 al 911 accettando la supremazia del Wessex di Alfredo e poi di Edoardo, succeduto al padre nell'899. Aethelred ed Ethelfleda ebbero una figlia, Aelfwynn.\nA 15 anni, mentre viaggiava verso Mercia per sposarsi, il suo convoglio fu attaccato dai Danesi. Sebbene met\u00e0 di coloro che viaggiavano con lei perirono, Ethelfleda ed i superstiti utilizzarono una vecchia trincea come una fortezza e sconfissero gli assalitori. Una volta andata in sposa, fu lei a stipulare vari accordi e ci\u00f2 ha portato qualcuno a pensare che fosse lei ad avere il potere nel regno.\nA seguito della morte del marito, nel 911, dopo la battaglia di Tettenhall, fu elevata al rango di \"Signora dei merciani\", un titolo non nominale: Ethelfleda si rivel\u00f2, infatti, un formidabile capo militare. Guid\u00f2 il regno dalla nuova capitale fortificata di Stafford. Rafforz\u00f2 i confini costruendo una serie di fortificazioni in alcune localit\u00e0 strategiche della Mercia come Wednesbury, Bridgnorth, Tamworth, Stafford, Warwick, Chirbury e Runcorn. Nel 917 il suo esercito riconquist\u00f2 la piazzaforte danese di Derby. Poco dopo anche Leicester, altra localit\u00e0 in mano ai danesi, si arrese senza combattere alle armate di Ethelfleda. Regn\u00f2 fino alla morte, avvenuta nel giugno 918. Fu sepolta a Gloucester. Le successe la figlia Aelfwynn, deposta poco dopo dallo zio materno Edoardo il Vecchio, inglobando definitivamente la Mercia nel regno di Wessex.\nNella cultura di massa.\nEthelfleda \u00e8 uno dei personaggi della serie di romanzi \"Le storie dei re sassoni\" di Bernard Cornwell. Nella serie televisiva ricavata dai romanzi \"The Last Kingdom\" Ethelfleda \u00e8 interpretata da Millie Brady."}
{"id": "344504", "revid": "287204", "url": "https://it.wikipedia.org/wiki?curid=344504", "title": "Zherron", "text": ""}
{"id": "344508", "revid": "45951", "url": "https://it.wikipedia.org/wiki?curid=344508", "title": "Walter Alfredo Novellino", "text": ""}
{"id": "344510", "revid": "104458", "url": "https://it.wikipedia.org/wiki?curid=344510", "title": "Landiswil", "text": "Landiswil (toponimo tedesco) \u00e8 un comune svizzero di 628 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "344518", "revid": "697352", "url": "https://it.wikipedia.org/wiki?curid=344518", "title": "Corno da caccia", "text": "Il corno da caccia \u00e8 un aerofono a bocchino, usato originariamente in ambito venatorio e successivamente passato in ambito orchestrale e bandistico militare. Lo strumento \u00e8 alla base del corno moderno.\nCaratteristiche.\nIl corno da caccia \u00e8 molto simile alla tromba da caccia, dalla quale differisce ad ogni modo per avere un suono modulabile tramite un apposito pistone (nella tromba da caccia il suono \u00e8 invece modulabile unicamente tramite le labbra sul bocchino), precursore dei pistoni dei moderni corni da orchestra. Altra differenza rispetto alla tromba da caccia \u00e8 che il corno \u00e8 accordato in Mi bemolle.\nQuando dalla fine del XVII secolo inizi\u00f2 a delinearsi l'uso concreto della tromba da caccia nelle battute con mute di cani, il corno da caccia venne sempre pi\u00f9 relegato all'ambito della musica militare, in particolare nelle fanfare dei battaglioni dei cacciatori, affiancando le trombe d'ordinanza."}
{"id": "344519", "revid": "1543377", "url": "https://it.wikipedia.org/wiki?curid=344519", "title": "Agostino Ciampelli", "text": "Fu allievo di Santi di Tito, uno degli artisti principali della Controriforma a Firenze, e da lui impar\u00f2 il modo conservatore e devozionale nel trattare i soggetti religiosi che in tal modo caratterizzano la riforma fiorentina. Ciampelli pu\u00f2 infatti essere descritto come il vero erede artistico di Santi di Tito, il cui stile ha lasciato su di lui una profonda influenza per gran parte della sua carriera.\nFu ammesso all\"'Accademia del Disegno\" di Firenze nel 1585. I suoi primi lavori conosciuti sono i dipinti per un arco di trionfo provvisorio eretto in occasione dell'arrivo di Cristina di Lorena a Firenze nel 1589, parte di una serie di dipinti di Santi di Tito e dei suoi allievi. \nTrasferitosi a Roma, vi trascorse gran parte della sua vita e vi lasci\u00f2 tra le sue opere pi\u00f9 significative. \nNel 1623 fu \"principe\" dell'Accademia di San Luca.\nTra il 1624 e il 1626 fu responsabile per la decorazione pittorica per gli affreschi nella chiesa di Santa Bibiana in Roma (affreschi affidati a Pietro da Cortona).\nA Fiumedinisi (Messina) \u00e8 esposta la tela della Madonna del Rosario commissionatagli da Isabella Colonna Romano."}
{"id": "344520", "revid": "32658", "url": "https://it.wikipedia.org/wiki?curid=344520", "title": "Agostino Ciampelio Fiorentino", "text": ""}
{"id": "344521", "revid": "174468", "url": "https://it.wikipedia.org/wiki?curid=344521", "title": "Gettext", "text": "Le utility GNU gettext sono un pacchetto di strumenti volti a permettere l'internazionalizzazione (i18n) e localizzazione del software, ovvero a semplificare la traduzione dei messaggi rivolti all'utente in ogni lingua voluta.\nCompatibilit\u00e0.\nEssendo stato progettato per permettere la traduzione dell'intero Sistema Operativo GNU, gettext \u00e8 compatibile con un gran numero di linguaggi di programmazione e di scripting: C, C++, C ad oggetti, Bash script, Python, GNU clsip, Emacs Lisp, GNU Smalltalk, Java, GNU awk, Pascal, WxWidgets, YCP, Tcl, PHP, Pike, ed altri ancora.\nModo d'utilizzo.\nSviluppatore.\nPer prima cosa \u00e8 necessario utilizzare la funzione GNU gettext all'interno del codice sorgente. Questo avviene in modo diverso a seconda del linguaggio di programmazione adottato per il proprio progetto, ma segue regole comuni per i linguaggi pi\u00f9 comunemente adottati. Queste prevedono che il programmatore racchiuda all'interno della funzione gettext la stringa del messaggio da tradurre. Per motivi pratici, spesso si utilizza la forma breve _. In questo modo, il seguente codice in C:\nprintf(gettext(\"My name is %s\\n\"), mio_nome);\ndiverrebbe:\nprintf(_(\"My name is %s\\n\"), mio_nome);\nIn seguito, il comando xgettext filtrer\u00e0 il codice alla ricerca della funzione gettext appena inserita, per creare il file modello .pot, sulla base delle stringhe estratte dai sorgenti.\nUn esempio di file .pot per un codice contenente le righe precedenti sarebbe:\nmsgid \"My name is %s\\n\"\nmsgstr \"\"\nTraduttore.\nIl traduttore deriver\u00e0 un file .po dal file modello facendo uso del programma msginit. Questo generer\u00e0 un file a seconda della traduzione da effettuare, che utilizzer\u00e0 la lingua utilizzata dal programmatore in caso di mancata traduzione. Ad esempio, per una traduzione in francese:\n msginit --locale=fr --input=name.pot\nIl programma creer\u00e0 il file fr.po, di contenuto simile al seguente:\nmsgid \"My name is %s\\n\"\nmsgstr \"My name is %s\\n\"\nA questo punto, il traduttore non dovr\u00e0 far altro che tradurre la stringa alla riga msgstr, manualmente o tramite appositi programmi quale ad esempio poEdit. Il risultato sar\u00e0 simile a questo:\nmsgid \"My name is %s\\n\"\nmsgstr \"Je m'appelle %s\\n\"\nAl termine, i file .po verranno compilati in file binari .mo tramite il comando msgfmt, dopodich\u00e9 saranno pronti per la distribuzione assieme al pacchetto software dello sviluppatore.\nUtente.\nL'utente non dovr\u00e0 far altro che eseguire il programma, poich\u00e9 questo utilizzer\u00e0 la traduzione del file .mo corrispondente al valore della variabile d'ambiente LANGUAGE, comunemente preimpostata in tutte le distribuzioni di software libero."}
{"id": "344522", "revid": "2146321", "url": "https://it.wikipedia.org/wiki?curid=344522", "title": "The L Word", "text": "The L Word \u00e8 una serie televisiva creata da Ilene Chaiken e trasmessa dal 2004 al 2009 su Showtime.\nLa serie \u00e8 ambientata principalmente a Los Angeles, nel quartiere di West Hollywood. Nella realt\u00e0, per motivi tecnici, la maggior parte delle scene sia in interni che in esterni sono state girate a Vancouver in Canada.\nProduttori esecutivi del telefilm sono Ilene Chaiken (\"Barb Wire\", \"Willy, il principe di Bel-Air\"), Steve Golin (\"Essere John Malkovich\", \"Se mi lasci ti cancello\") e Larry Kennar (\"La bottega del barbiere\"). Scrittrici insieme alla Chaiken: Guinevere Turner (\"Go Fish\", \"American Psycho\"), Cherien Dabis (\"Amreeka\"), e Rose Troche (\"Go Fish\", \"Six Feet Under\").\nIn Italia la serie \u00e8 stata trasmessa dal canale satellitare Jimmy con le prime quattro stagioni e da LA7 e La7d con la quinta e sesta stagione.\nL'11 luglio 2017 \"Showtime\" ha confermato la produzione di una serie sequel, che vede il ritorno di alcune protagoniste tra cui Jennifer Beals (Bette), Kate Moennig (Shane) e Leisha Hailey (Alice). La nuova serie, intitolata \"\", ha debuttato nel dicembre 2019.\nTitolo.\nIl nome in codice del progetto era \"Earthlings\", un raro termine usato nello \"slang\" per indicare le donne omosessuali.\nL'uso contemporaneo del modo di dire \"the L word\" (in italiano \"la parola che inizia con la L\") per indicare una donna lesbica risale almeno al 1981, come testimonia lo spettacolo \"My Blue Heaven\" di Jane Chambers, in cui un personaggio balbetta: \u00abSei davvero ... the L-word? Signore Dio, non ne ho mai incontrata una prima.\u00bb.\nStoricamente la frase \"the L word\" pu\u00f2 essere trovata all'interno di una lettera scritta da Daphne du Maurier a Ellen Doubleday: \u00abPer Dio e per Cristo, se qualcuno dovesse chiamare l'amore con quella parola poco attraente che inizia per 'L', mi strapperei le budella di fuori\u00bb (Daphne du Maurier, autrice di \"Rebecca, la prima moglie\" e di altre opere, era profondamente combattuta dalla sua attrazione e passione non corrisposta per la Doubleday, come sarebbe stata successivamente anche nella sua relazione con Gertrude Lawrence).\nI titoli di tutte le puntate iniziano con la lettera \"L\", ad eccezione dell'episodio pilota.\nTrama.\nLe vicende corrono intorno a un gruppo di donne, lesbiche e non, tutte con storie e caratteristiche diverse l'una dall'altra. All'interno del cast originario, ad esempio, troviamo la \"femmina alfa\" Bette (Jennifer Beals), la compagna fedele Tina (Laurel Holloman), la sciupafemmine Shane (Katherine Moennig), l'eterosessuale che scopre la propria omosessualit\u00e0 in et\u00e0 adulta: Jennifer \"Jenny\" Schecter (Mia Kirshner), la sportiva professionista che ha paura di rivelarsi, Dana (Erin Daniels) e la giornalista bisessuale Alice (Leisha Hailey).\nIl telefilm \u00e8 un vero misto di storie che si intrecciano tra di loro; racconta in maniera chiara, decisa e senza ambiguit\u00e0 un punto di vista sull'universo omosessuale al femminile: dalla convivenza all'inseminazione artificiale, dalla dichiarazione della propria omosessualit\u00e0 (\"coming out\") alle relazioni familiari."}
{"id": "344526", "revid": "212348", "url": "https://it.wikipedia.org/wiki?curid=344526", "title": "CSharp", "text": ""}
{"id": "344529", "revid": "99067", "url": "https://it.wikipedia.org/wiki?curid=344529", "title": ".net framework", "text": ""}
{"id": "344531", "revid": "29883", "url": "https://it.wikipedia.org/wiki?curid=344531", "title": "Microsoft .Net Framework", "text": ""}
{"id": "344532", "revid": "29883", "url": "https://it.wikipedia.org/wiki?curid=344532", "title": "Microsoft .Net", "text": ""}
{"id": "344533", "revid": "46523", "url": "https://it.wikipedia.org/wiki?curid=344533", "title": "Moda (cultura)", "text": ""}
{"id": "344534", "revid": "958185", "url": "https://it.wikipedia.org/wiki?curid=344534", "title": "Cufra", "text": "Cufra (: ; in arabo \u0643\u0641\u0631\u0629; in francese \"Koufra\", in inglese \"Kufra\") \u00e8 un'oasi nella Libia sud-orientale (circa 23,3\u00b0 N, 22,9\u00b0 E), nella regione della Cirenaica, che ha svolto un ruolo nella campagna del Nordafrica della seconda guerra mondiale e che fu teatro della battaglia di Cufra. Attualmente \u00e8 tristemente famosa per essere luogo di prigionia per i migranti che si spostano dall'Africa verso occidente.\nGeografia.\nL'oasi di Cufra fa parte del distretto di Cufra, e si trova meno di 2\u00a0km a sud del capoluogo el-Giof. \u00c8 collegata a Bengasi, da cui dista circa 1.095\u00a0km, da una camionabile che attraversa da Nord a Sud il deserto libico, passando per Agedabia e l'oasi di Gialo (detta anche Jalu o Jalo) da cui dista circa 600\u00a0km.\nL'area si trova in una posizione specialmente isolata non soltanto perch\u00e9 \u00e8 nel mezzo del deserto del Sahara, ma anche perch\u00e9 \u00e8 circondata da tre lati da depressioni, in particolare, al nord e ad est, dalla depressione di Qattara. Si trova assai prossima ai confini con l'Egitto ed il Sudan.\nL'oasi \u00e8 in effetti composta da un gruppo di oasi sparse in una ampia depressione di forma ellittica, detta \"Wadi el-Cafra\", disposta in direzione Nord-Ovest Sud-Est, avente una lunghezza di circa 50\u00a0km ed una larghezza di circa 20\u00a0km. L'oasi principale \u00e8 quella di \"al-\u01e6awf\" in cui risiede il capoluogo al-Jawf, nell'oasi si trovano alcuni piccoli laghi, oasi minori sono quella di \"al-Hawwari\"e di \"al-Tallab\".\"Al-Tag\" (\"corona\" in Arabo a causa della sua posizione dominante), \u00e8 un villaggio senza oasi, fondato dai Senussi.\nPer la sua posizione l'oasi \u00e8 stata da sempre un importante nodo di smistamento di piste e di carovane che provenienti dalla regioni del Ciad del Tibesti, del Borkou e del Ouadda\u00ef e dal Sudan, devono raggiungere la costa mediterranea.\nStoria.\nAnticamente l'oasi era abitata dai nomadi Tebu, successivamente questi furono attaccati da Arabi della Cirenaica e dovettero ritirarsi nel Tibesti.\nIl primo europeo che esplor\u00f2 il territorio fu il tedesco Gerhard Rohlfs nel 1879.\nNel 1895 Cufra divenne il principale centro dei Senussi e dal quel momento non fu pi\u00f9 accessibile ai visitatori europei. I Senussi combatterono l'espansione dei francesi nel Sahara algerino senza successo e successivamente tentarono di ostacolare l'occupazione italiana della Libia.\nGli italiani giunsero a Cufra nel 1931. Alla testa di circa 3.000 fra fanti ed artiglieri, e con l'appoggio aereo di una ventina di bombardieri, fu il generale Rodolfo Graziani ad espugnarla, senza grandi difficolt\u00e0.\nNegli anni successivi gli italiani vi costruirono un piccolo aeroporto ed un fortino (nel villaggio di al-Tag), che dominava l'area. L'aeroporto, dotato di un importante centro-radio per l'assistenza al volo, fu costruito presso l'oasi di Buma e fu spesso utilizzato come scalo nelle rotte per l'Asmara e l'Africa Orientale Italiana (AOI).\nL'importanza di Cufra crebbe allo scoppio del conflitto quando, con la chiusura di Suez, i collegamenti con l'Africa Orientale Italiana (AOI) si fecero principalmente aerei, via appunto questo scalo ed il suo potente radiogoniometro.\nAl 10 giugno 1940 era sede della 26\u00aa Squadriglia.\nMa proprio per aver assunto un ruolo tanto cruciale per lo schieramento italiano, divenne immediato oggetto di attenzione militare degli alleati; forze della Francia libera e delle truppe del deserto britanniche ingaggiarono una lunga battaglia per poterla conquistare nel marzo del 1941.\nI centri di detenzione di Cufra.\nCufra \u00e8 un luogo di passaggio e di sosta obbligato per i migranti provenienti dalla costa orientale dell'Africa e del Vicino Oriente. Piccolo villaggio di transito lungo la rotta tradizionale tra Khartum e le citt\u00e0 libiche della costa, \u00e8 diventata negli ultimi anni il punto principale di raccordo tra le organizzazioni criminose libico-sudanesi dedite al trasporto illegale di migranti, le autorit\u00e0 di polizia di frontiera, e il bisogno di braccia per le attivit\u00e0 produttive locali. In questo luogo vengono detenuti sia migranti alla loro entrata in Libia, sia quando stanno per essere deportati al di l\u00e0 dei confini di terra con il Sudan e l'Egitto.\nCufra non denota un singolo centro di detenzione: \u00e8 presente un centro di detenzione per migranti gestito dal governo libico, ma sono presenti anche varie strutture detentive gestite dai trafficanti di esseri umani. Talora, i migranti sono incerti nel distinguere le diverse strutture presenti: alcuni descrivono il centro gestito dal governo come \"all'apparenza pi\u00f9 simile a una casa che a una prigione\"; altri descrivono i guardiani delle strutture private abbigliati con uniformi dell'esercito. La maggior parte dei migranti ritiene che trafficanti e polizia lavorino insieme per cui la distinzione tra strutture del governo e private \u00e8 difficoltosa. Gi\u00e0 oggetto di numerose denunce e ispezioni di delegazioni parlamentari europee, il villaggio libico di Cufra \u00e8 stato definito una zona franca, una sorta di CPT di partenza, fuori dalla sovranit\u00e0 della legge. \u00c8 in questi centri di raccolta che avvengono i primi contatti tra le organizzazioni criminali che promuovono il \"viaggio della speranza\", con una gestione flessibile delle rotte in rapporto agli indirizzi di contrasto dei diversi governi. I cervelli delle organizzazioni criminali analizzano quanto accade nei singoli paesi e agiscono di conseguenza: se si accentua la repressione in Marocco, le rotte si spostano sulle Canarie, se si intensificano i controlli sulla Libia, si dirottano i flussi su Malta; passata l'ondata, si ritorna in Libia o in Tunisia.\nIl tragitto di 1500 km verso le citt\u00e0 libiche della costa viene svolto di notte su camion coperti in condizioni di viaggio che sono descritte come \"infernali\". Spesso intercettati dalla polizia, il tragitto viene ripercorso pi\u00f9 volte nelle due direzioni. Una volta arrivati, o riportati, a Cufra, l'unica strada per uscirne \u00e8 pagare i mercanti di uomini spesso collusi con le locali forze di polizia. Ricondotti verso il confine con il Sudan, solo il possesso di contanti pu\u00f2 far invertire la marcia: di qui i continui soprusi, l'arruolamento nel mercato irregolare del lavoro o della prostituzione, l'angosciosa aspettativa di un vaglia sollecitato da parenti o amici via comunicazioni cellulari che vengono permesse solo a questo scopo.\nLa prigione di Cufra \u00e8 definita da migranti etiopi ed eritrei che vi hanno soggiornato come \nCos\u00ec Cufra (come Dirkou in Niger, Oujda in Marocco, Nouadhibou in Mauritania, Tinzouatine in Algeria, ecc.) sono i nuovi luoghi della tratta umana e dello sfruttamento della condizione di migranti clandestini lungo le rotte del Sahara. Secondo Gabriele Del Grande, \u00abil giro d'affari dell'emigrazione clandestina nel Sahara, tra estorsioni e razzie vale fino a 20 milioni di euro l'anno. Soldi che vanno in tasca a \"passeurs\" e militari. I clandestini sono spremuti fino all'ultimo centesimo. E chi rimane al verde \u00e8 un uomo morto. In centinaia, se non addirittura in migliaia, vivono bloccati da anni nelle oasi di Dirkou e Madama. Sono i nuovi schiavi dei tuareg. Ragazzi e ragazze, lavorano giorno e notte per un pugno di riso e pochi centesimi. La vita nel deserto \u00e8 appesa a un filo. Se il motore va in panne, l'auto si insabbia o l'autista decide di abbandonare i passeggeri e tornarsene indietro da solo, \u00e8 finita. Nel raggio di centinaia di chilometri non c'\u00e8 altro che sabbia\u00bb.\nAgricoltura a Cufra.\nAgli inizi degli anni 70, lo stato libico ha lanciato a Cufra un vasto progetto agricolo che mira a sviluppare l'agricoltura nel deserto. L'irrigazione \u00e8 ottenuta grazie alle acque fossili presenti del sottosuolo, quindi non rinnovabili, che sono le sole fonti di acqua della zona. L'irrigazione \u00e8 fatta attraverso un sistema radiale, i cerchi cos\u00ec ottenuti hanno un diametro di 820 metri e possono essere visti dallo spazio. Nel dicembre 2011 \u00e8 stato reso noto che l'eccessivo sfruttamento delle acque fossili a Cufra ha completamente prosciugato il lago presente nell'oasi."}
{"id": "344540", "revid": "1305772", "url": "https://it.wikipedia.org/wiki?curid=344540", "title": "Ue o muite aruk\u014d", "text": " o Sukiyaki \u00e8 una canzone interpretata dal cantante giapponese Ky\u016b Sakamoto. \nLa canzone \u00e8 uscita in Giappone nel 1961 ed \u00e8 arrivata in cima alla classifica statunitense Billboard Hot 100 nel 1963, restandoci per tre settimane. \u00c8 stata prima anche in Norvegia per sette settimane e seconda in Germania, risultando uno dei singoli pi\u00f9 venduti nel mondo, con 13 milioni di copie.\n\u00c8 stata utilizzata nella colonna sonora del film d'animazione giapponese \"La collina dei papaveri\" diretto da Gor\u014d Miyazaki (2011).\nDescrizione.\n\"Ue o muite aruk\u014d\" (pronunciato ) \u00e8 opera del paroliere Rokusuke Ei e del compositore Hachidai Nakamura. Ei ne scrisse i testi mentre rincasava camminando da una protesta studentesca contro la presenza militare statunitense in Giappone, esprimendo la sua frustrazione per il tentativo fallito. Vista l'ispirazione politica, i testi sono stati resi appositamente generici per far s\u00ec che si riferiscano ad un amore perduto, e raccontano la storia di un uomo che guarda in alto e fischietta mentre cammina affinch\u00e9 le sue lacrime non cadano a terra.\nNei Paesi anglofoni, \"Ue o muite aruk\u014d\" \u00e8 nota con il titolo alternativo di \"Sukiyaki\", che indica un tipico stufato giapponese a base di carne che non ha alcun rapporto con l'argomento della canzone, ma \u00e8 stato scelto in seguito alla preoccupazione che quello originale sarebbe stato troppo difficile da pronunciare o ricordare.\nSuccesso commerciale.\nIn Giappone, \"Ue o muite aruk\u014d\" \u00e8 arrivata prima in classifica nel suo anno di uscita, il 1961.\nNegli Stati Uniti, il pezzo (con il titolo \"Sukiyaki\") ha raggiunto la cima della classifica Billboard Hot 100 il 15 giugno 1963, una delle poche canzoni non in inglese a riuscirci e la prima in una lingua non europea, e ci \u00e8 rimasta per tre settimane.\nInternazionalmente, \"Ue o muite aruk\u014d\" \u00e8 uno dei singoli pi\u00f9 venduti di tutti i tempi, con oltre 13 milioni di copie."}
{"id": "344542", "revid": "95036", "url": "https://it.wikipedia.org/wiki?curid=344542", "title": "Sukiyaki", "text": "Sukiyaki (giapponese: \u92e4\u713c o pi\u00f9 comunemente \u3059\u304d\u713c\u304d; \"sukiyaki\") \u00e8 un piatto della cucina giapponese nello stile \"nabemono\" (\"alla pentola\").\nPreparazione.\nConsiste di sottili fettine di manzo, tofu, \"ito konnyaku\" (in un formato simile agli spaghetti), \"negi\" (cipolletta), cavolo cinese, e funghi \"enoki\" tra gli altri ingredienti. Generalmente viene preparato nei giorni pi\u00f9 freddi dell'anno ed \u00e8 un piatto comune per le feste di capodanno (\"bonenkai\").\nGli ingredienti sono lentamente bolliti in una bassa pentola di ferro, in una miscela di salsa di soia, zucchero e \"mirin\". Prima di essere mangiati vengono immersi in una piccola ciotola di uova sbattute. Uno scherzo comune delle commedie giapponesi \u00e8 che un sukiyaki passabile possa essere preparato con misero budget, specialmente se uno \u00e8 povero.\nVarianti.\nCome per altri piatti \"nabemono\" ogni regione giapponese ha una maniera preferita di cucinare il sukiyaki. Per esempio la salsa di soia, zucchero e mirin sono premiscelati nella regione del Kant\u014d, mentre nel Kansai \u00e8 consuetudine miscelare gli ingredienti al tavolo.\nSukiyaki, o semplicemente \"suki\" \u00e8 anche il nome di un tipo di pasto consumato in altre regioni dell'Asia. Il nome pu\u00f2 essere usato per un piatto remotamente somigliante al sukiyaki giapponese composto da spaghetti di riso, maiale e salsa \"sukiyaki\" fino a un piatto in cui vengono cucinati vari tipi di carne e vegetali insieme nella stessa pentola.\nStoria.\nI bovini vennero introdotti relativamente tardi in Giappone, provenienti dalla Corea. Introdotti nel II secolo per essere utilizzati prevalentemente nella coltivazione delle risaie, a partire dall'introduzione del Buddhismo, nell'VIII secolo, i bovini vennero considerati quasi esclusivamente come animali da lavoro, dato che uccidere un quadrupede per cibo era proibito dalle leggi buddiste. Solo ai soldati, durante le guerre, veniva data carne di manzo per rinforzarli prima della battaglia.\nRitornando dalla guerra con un appetito per la carne, i soldati la cucinavano sopra un aratro posto su carboni ardenti fuori dalla casa, dato che cucinare dentro la casa era considerato un sacrilegio e una dissacrazione della casa nei confronti della generazione pi\u00f9 anziana. Da qui nasce il significato letterale di sukiyaki, ossia \"grigliata (\u713c) su un aratro (\u92e4)\". Solo dopo un contatto prolungato con l'occidente nell'era Meiji la carne di manzo perse la sua cattiva fama. In quel periodo il piatto si svilupp\u00f2 nella forma attuale."}
{"id": "344544", "revid": "111373", "url": "https://it.wikipedia.org/wiki?curid=344544", "title": "Vionnaz", "text": "Vionnaz (, toponimo francese; in tedesco \"Vienen\", desueto) \u00e8 un comune svizzero di 2\u00a0594 abitanti del Canton Vallese, nel distretto di Monthey.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nNel territorio comunale sorge la stazione sciistica di Torgon, parte del comprensorio Portes du Soleil, sviluppatasi a partire dagli anni 1950-1960.\nInfrastrutture e trasporti.\nVionnaz \u00e8 attraversato dal canale Stockalper, che unisce Collombey-Muraz al Lago di Ginevra. \u00c8 servito dall'omonima stazione sulla ferrovia Saint-Gingolph-Saint-Maurice.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "344545", "revid": "729019", "url": "https://it.wikipedia.org/wiki?curid=344545", "title": "Sindattilia", "text": "La sindattilia \u00e8 un'anomalia congenita che consiste nella fusione di due o pi\u00f9 dita delle mani o dei piedi (pi\u00f9 raro). La fusione completa di tutte le dita, \u00e8 detta anche mano a cucchiaio o piede palmato.\nDescrizione.\nLa sindattilia \u00e8 la pi\u00f9 comune malformazione congenita che si manifesta con la fusione di alcune o tutte le dita delle mani e pi\u00f9 raramente dei piedi, la quale interferisce con il loro normale funzionamento. La fusione completa di tutte le dita, \u00e8 detta anche mano a cucchiaio o piede palmato. Patologia comune in alcune specie di uccelli, canguri e scimmie.\nIl termine deriva dal greco \u201cSin\u201c che significa \"con, unito a\" e \u201cDaktylos\u201cche significa \"dito\". Si pu\u00f2 manifestare in forma isolata, pu\u00f2 essere secondaria ad eredit\u00e0 o dovuta a difetti genetici che interessano una particolare regione del secondo cromosoma. La sindattilia pu\u00f2 essere associata ad altre anomalie, quali la \"polidattilia\", ed a numerose sindromi genetiche che comprendono irregolarit\u00e0 muscoloscheletriche, quali la schisi della mano, il deficit longitudinale dell'ulna, simbrachidattilia e sinpolidattilia. Questa particolare malformazione si pu\u00f2 manifestare anche in alcune sindromi \"craniostenosi\", come la S. di Poland, S. di Apert o S. di Chotzen.\nStoria.\nLe prime notizie storiche riguardo alla sindattilia dovute a nascita anormale o come esiti di ustioni risalgono agli studi di un famoso chirurgo Andaluso di nome Abu Al Qasim Al Zarawi (in latino \u201cAbualcasis\u201d). \"Ambroise Par\u00e9\", medico e chirurgo Francese, considerato il padre della chirurgia moderna, descrisse invece la sindattilia come \u201cdita attaccate insieme\u201c e la \"polidattilia\" come \u201cdita superflue\u201c. Negli anni successivi numerosi sono stati gli esperti (chirurghi principalmente) a descrivere la malformazione, fornendo differenti classificazioni, quali: Robot (1906), che divideva la malformazione in totale o parziale; Weidenreich (1923), utilizzava il termine \u201cZigodattilia\u201d; fino alle pi\u00f9 recenti come Lanz e Majewski (1981).\nIncidenza.\nLa sindattilia si manifesta con un\u2019incidenza di 1 su 2000 nascite. Essa ha una frequenza maggiore negli individui di sesso maschile, prevalentemente appartenenti alla etnia sudcaucasica e negroide.\nLa sindattilia pu\u00f2 interessare la fusione dei tessuti molli, con o senza la fusione dei tessuti ossei. In una percentuale tra il 10 e il 40% \u00e8 dovuta ad eredit\u00e0 genetiche familiari legate ad una penetranza autosomica dominante. La sindattilia pu\u00f2 manifestarsi isolatamente (nel 57% dei casi interessa il terzo spazio interdigitale, nel 27% dei casi il quarto spazio, nel 14% il secondo spazio ed infine per il 4% il primo o secondo dito) o associata ad altre anomalie come acrosindattilia, clinodactilia e polidattilia. Essa, quando unita ad altri segni e sintomi, pu\u00f2 manifestarsi in alcune sindromi craniostenotiche quali Sindrome di Apert, Sindrome di Poland, Sindrome di Pfeiffer, sindrome di Jackson-Weiss, sindrome di Holtoram etc.\nCause.\nDurante lo sviluppo embrionale, intorno alla settima settimana di gestazione la mano, inizialmente a forma di paletta, d\u00e0 origine alle dita, tra il 47 e 54 giorno, per il fenomeno dell\u2019apoptosi. Si tratta di un processo definito come un meccanismo di morte cellulare programmata che presenta il coinvolgimento della caspasi. Se la separazione non avviene, il piede e la mano rimarranno palmati.\nLe cause della sindattilia non sono del tutto conosciute, tuttavia si possono distinguere in: cause ereditarie, meccaniche, vascolari o legate a cattive condizioni materne durante la gravidanza. Appartiene alla classe delle cause meccaniche una anomalia che interessa le membrane amniotiche, chiamata \u201cbriglia\u201d o \u201cbanda amniotica\u201d. Essa interessa lo 0,8% delle gravidanze, non \u00e8 ereditaria e consiste nella formazione di un legamento che lega il sacco amniotico da una parte all\u2019altra. La causa non \u00e8 ben conosciuta, si pensa che possa essere dovuta a una rottura improvvisa o precoce del sacco amniotico in seguito a trauma o amniocentesi. Questa briglia pu\u00f2 causare malformazioni al feto che ne resta impigliato, con successiva riduzione del flusso sanguigno della estremit\u00e0 del feto stesso, con conseguente blocco dello sviluppo. Anche le cattive condizioni materne nella gestione della gravidanza possono determinare la malattia, quali il fumo, la sindrome feto-alcolica (legata al consumo di alcol in gravidanza, dove l\u2019etanolo ha un effetto sullo sviluppo embrionale fetale, infatti l\u2019alcol \u00e8 in grado di attraversare la barriera placentale mantenendo una concentrazione ematica di poco inferiore a quella materna. Il feto, essendo privo di enzimi che metabolizzano l\u2019alcol, subisce l\u2019effetto dannoso dell\u2019etanolo e dei suoi metaboliti, come la acetaldeide), lo stato di malnutrizione dovuto a una riduzione di cibo proteico da parte della gestante. Alcune sono infine le cause genetiche legate alla trasmissione di un gene autosomico dominante. Riguardo invece alle cause vascolari, esse sono causate da un danno progressivo della zona del mesoderma, dovuto a un cattivo flusso sanguigno per lesione dell'arteria succlavia e delle sue branche durante lo sviluppo embrionale, in una fase precisa dello sviluppo embrionale (\"Bavinck\" e \"Weaver\", 1986).\nClassificazione clinica e genetica.\nClassificazione clinica\nLe sindattilie vengono clinicamente divise in:\nClassificazione genetica\nNove tipi di Sindattilia sono stati identificati negli umani. I corrispondenti \"loci\" associati con i nove tipi e le loro comuni espressioni fenotipiche sono i seguenti:\n-\"Sindattilia tipo1\" (SD1; MIM 185900)\nAnche conosciuta come \"Zigodattilia\" interessa il terzo e quarto spazio interdigitale della mano e il secondo e terzo dito dei piedi, \u00e8 la pi\u00f9 comune manifestazione non sindromica della sindattilia. Questo tipo di Sindattilia \u00e8 ereditabile da un solo gene autosomico dominante, localizzato nella regione\n2q34-q36 del secondo cromosoma.\n\"-Sindattilia tipo 2\" (SD2; MIM 185900)\nAnche conosciuta come \u201cSinpolidattilia\u201d, \u00e8 la pi\u00f9 eterogenea manifestazione delle sindromi della sindattilia. Interessa il terzo e quarto dito della mano, ed \u00e8 spesso associata a vari gradi di Polidattilia del quarto spazio interdigitale della mano, o del quinto dito del piede. Interessa una mutazione cromosomica localizzata nel 2q31. Questa classe presenta quattro sottotipi:\n-\"Sindattilia tipo 3 ( SD3; MIM 186100 )\"\nGeneralmente comprende il quarto e quinto dito, solitamente interessa i tessuti molli, ma, occasionalmente le falangi distali sono fuse. Il quinto dito \u00e8 spesso pi\u00f9 corto con assenza o rudimentale presenza della falange intermedia. I piedi non sono affetti. La mutazione cromosomica sembra essere localizzata nel gene sq21-q23.\n-\"Sindattilia tipo 4\" (SD4; MIM 186200)\nForma di Sindattilia estremamente rara, ne esistono solo 4 reports nella letteratura medica. \u00c8 stata descritta per prima da Haas, il quale ne ha attribuito il nome. Questa malformazione affligge le dita di entrambe le mani con associata polidattilia, generalmente comprende un sesto metacarpo e un sesto dito. Flettendo le dita, la mano assume la forma di una coppa. In contraddizione al tipo di sindattilia presente nella Sindrome di Apert, non comprende la fusione delle ossa. Essa \u00e8 dovuta al gene autosomico dominante 7q36.\n-\"Sindattilia tipo 5\" (SD5 MIM 186300)\nQuesta rara forma di sindattilia \u00e8 associata alla presenza di fusione del quarto e quinto metacarpale e del terzo e quarto metatarsale e metacarpale. I tessuti molli affetti da questa forma di sindattilia sono tra il terzo e quarto dito della mano e tra il secondo e terzo dito del piede. La sindattilia tipo 5 \u00e8 legata ad una trasmissione autosomica dominante.\nSi trova nel locus 2q31-q32.\n-\"Sindattilia tipo 6\" (SD6 MIM non definito)\nAnche conosciuta come \u201c Mano a manopola o a muffola \u201c, consiste in una sindattilia unilaterale delle dita due-cinque. Essa \u00e8 legata a una ereditariet\u00e0 autosomica dominante con penetranza incompleta.\n-\"Sindattilia tipo 7\" (SD7 MIM 212780)\nConosciuta come Sinrome di Cenani-Lenz, la sindattilia tipo 7 \u00e8 legata a un raro fenotipo che si trasmette con una ereditariet\u00e0 autosomica recessiva, associata a severo accorciamento e fusione del radio e dell\u2019ulna, fusione dei metacarpi e \u201c disorganizzazione \u201c delle falangi. Interessa il cromosoma 11p12-p11.2\n-\"Sindattilia tipo 8\" (SD8 MIM non definito)\nLa sindattilia tipo 8 interessa la fusione del quarto e quinto metacarpo, descritta per primo da Orel. Si pensa sia legata ad una ereditariet\u00e0 autosomica dominante, legata al gene q26.\n- \"Sindattilia tipo 9\" (SD9 MIM 609432)\nSi tratta di una sindattilia sinostotica mesoassiale, presente solo in due famiglie. Il fenotipo della sindattilia mesoassiale \u00e8 caratterizzato dalla completa sindattilia e sinostosi del terzo e quarto dito, una severa riduzione ossea della falange prossimale, ipoplasia del pollice e dell\u2019alluce, aplasia/ ipoplasia della falange intermedia del secondo e del quinto dito e completa o parziale sindattilia dei tessuti molli del primo dito del piede. Il medico Malik l\u2019ha descritta come un tratto autosomico recessivo 2q34-q36.\nTrattamento.\nTiming\nIl trattamento della sindattilia \u00e8 chirurgico e consiste nella separazione delle dita e mantenere la loro funzione. La separazione del primo e secondo dito e del quinto dito dovrebbe essere effettuata precocemente, in un periodo compreso tra i 6 e i 12 mesi. Per le altre dita si pu\u00f2 aspettare 18 mesi. Non si dovrebbe mai intervenire oltre il periodo prescolastico, principalmente per la funzionalit\u00e0 della mano, ma anche per aspetti estetici legati a effetti psicologici e sociali per lo sviluppo del paziente.\nTecniche chirurgiche\nSiccome la circonferenza normale di due dita \u00e8 approssimativamente 1,4 volte maggiore della circonferenza di due dita fuse, \u00e8 necessario avere a disposizione della pelle che possa coprire tutta la circonferenza una volta divise le dita. Numerose sono le tecniche chirurgiche messe in atto per effettuare l\u2019intervento. Le pi\u00f9 comuni sono degli innesti di cute prelevati da altre sedi (gomito, inguine), oppure si possono utilizzare dei lembi cutanei trasportati sulla zona interessata.\nComplicanze\nLe principali complicanze secondarie degli interventi chirurgici per la correzione della malformazione sono legate al mancato scorrimento cutaneo interdigitale, alla deviazione delle dita e al rischio neurovascolare, che possono richiedere ulteriori interventi chirurgici correttivi.\nOrganizzazioni.\nLa \u201c National Foundation for Syndactyly Research, Support and education\u201d (www.nsfsus.org) \u00e8 una organizzazione no-profit, fondata del 2010 al fine di raccogliere fondi per la ricerca, supporto familiare ed educazione circa la sindattilia.\nCuriosit\u00e0.\nPersone famose affette da sindattilia:\nPatologie a cui \u00e8 correlata.\nA volte \u00e8 associata alla clinodattilia. Pu\u00f2 anche essere presente in alcuni pazienti con la sindrome di VATER o con la Sindrome di Apert, inoltre una malattia dermatologica Epidermiolisi Bollosa nella forma recessiva EBDR caratterizzata dalla carenza di collagene VII."}
{"id": "344552", "revid": "111373", "url": "https://it.wikipedia.org/wiki?curid=344552", "title": "Massongex", "text": "Massongex (, toponimo francese) \u00e8 un comune svizzero di 1\u00a0823 abitanti del Canton Vallese, nel distretto di Saint-Maurice.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nMassongex \u00e8 servito dall'omonima stazione, sulla ferrovia Saint-Gingolph-Saint-Maurice.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "344556", "revid": "1776051", "url": "https://it.wikipedia.org/wiki?curid=344556", "title": "Troistorrents", "text": "Troistorrents (toponimo francese) \u00e8 un comune svizzero di 4\u00a0568 abitanti del Canton Vallese, nel distretto di Monthey.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nNel territorio comunale sorge la stazione sciistica di Morgins, parte del comprensorio Portes du Soleil, sviluppatasi a partire dagli anni 1940-1950.\nInfrastrutture e trasporti.\nTroistorrents \u00e8 servito dall'omonima stazione, sulla ferrovia Aigle-Ollon-Monthey-Champ\u00e9ry.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "344564", "revid": "110157", "url": "https://it.wikipedia.org/wiki?curid=344564", "title": "Val-d'Illiez", "text": "Val-d'Illiez (, toponimo francese; in tedesco \"Vadelier\", desueto) \u00e8 un comune svizzero di 1\u00a0902 abitanti del Canton Vallese, nel distretto di Monthey.\nStoria.\nDal suo territorio nel 1839 \u00e8 stata scorporata la localit\u00e0 di Champ\u00e9ry, divenuta comune autonomo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nNel territorio comunale sorgono le stazioni sciistiche di Champoussin e Les Crosets, parte del comprensorio Portes du Soleil, sviluppatesi a partire dal 1959.\nInfrastrutture e trasporti.\nVal-d'Illiez \u00e8 servito dall'omonima stazione, sulla ferrovia Aigle-Ollon-Monthey-Champ\u00e9ry.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "344565", "revid": "247222", "url": "https://it.wikipedia.org/wiki?curid=344565", "title": "Harry Potter e la Coppa del Mondo di Quidditch", "text": "Harry Potter e la Coppa del Mondo di Quidditch (\"Harry Potter: Quidditch World Cup\") \u00e8 un videogioco prodotto dalla Electronic Arts che permette di giocare a Quidditch, sport immaginario presente nell'universo di \"Harry Potter\". Il giocatore partecipa alla Coppa Quidditch di Hogwarts (a cui sono ammesse le casate di Grifondoro, Serpeverde, Tassorosso e Corvonero). In seguito il gioco permette di accedere alla Coppa del Mondo di Quidditch (fra Stati Uniti, Inghilterra, Francia, Germania, Scandinavia, Giappone, Spagna, Australia e Bulgaria). Il gioco \u00e8 estremamente immediato, le regole ricordano in parte quelle del basket ed in parte quelle del baseball. Gli esperti hanno riconosciuto il buon livello di grafica e giocabilit\u00e0, sebbene il gioco sia indirizzato praticamente solo ai fan della serie; la longevit\u00e0 \u00e8 il punto debole del gioco, come del resto per tutti i videogiochi della serie. Inoltre il gioco, dopo un po' di esperienza, risulta essere troppo facile. Molte critiche sono state fatte al gioco a causa della mancanza dell'Irlanda, che vince la competizione contro la Bulgaria nella Coppa del Mondo tenuta in \"Harry Potter e il calice di fuoco\"."}
{"id": "344569", "revid": "156341", "url": "https://it.wikipedia.org/wiki?curid=344569", "title": "Calcio Femminile Jolly Catania", "text": "Calcio Femminile Jolly Catania fu un club calcistico italiano di Catania attivo tra il 1975 e il 1979 e campione d'Italia FIGCF nel 1978.\nFondata da Angelo Cutispoti, che ha rilevato la Polisportiva Libertas Nesima Inferiore da Giovanni Cristaudo, la squadra leg\u00f2 il proprio nome a due allenatori, il bresciano Giovanni Prevosti (ex ala del Catania maschile), affiancato poi da Rosario Coci.\nInizialmente, non aveva un campo fisso di casa, giocando su vari campi della provincia; la maglia era biancazzurra. Nei due anni disputati in Serie A, ha disputato gli incontri interni al Cibali e aveva una tenuta di gioco a strisce azzurre e rosse.\nStoria.\nLa societ\u00e0 nacque nel quartiere di Nesima Inferiore nel 1972 con denominazione Polisportiva Libertas Nesima Inferiore iscrivendosi al campionato siciliano di Serie B. Fu fondata da Cristaudo, gi\u00e0 dirigente della prima societ\u00e0 catanese, l'Ares.\nDopo tre buoni tornei di Serie B, la societ\u00e0 cambia denominazione all'inizio della stagione 1975 in Calcio Femminile Jolly Componibili Cutispoti Catania. Grazie a una riforma del torneo, la squadra viene ammessa al girone di qualificazione del campionato Interregionale.\nSubito rinforzate, le ragazze di Prevosti vinsero il torneo, fermandosi solo alla semifinale per la Serie A contro la Sampierdarenese. Dopo un anno interlocutorio, la squadra vince anche il campionato Interregionale 1977 e il titolo di campionessa d'Italia Interregionale contro il Piacenza. L'avvenimento pi\u00f9 straordinario arriv\u00f2 al quarto anno di attivit\u00e0: da matricola di Serie A, ottenne il primo posto e quindi lo scudetto. Su 22 incontri disputati, le rossazzurre vinsero 20 partite e ne pareggiarono appena 2. La Lazio Lubiam, seconda in classifica, era stata staccata di ben 7 punti.\nQuesta era la formazione titolare della squadra che vinse lo storico scudetto: Virgilio (Loritto); Caruso, Summa; Belviso (Greco), Pedrali, Musumeci; Carrubba, Lonero, Zuccaro, Mammina, Reilly. L'ala sinistra Rose Reilly, scozzese, era il capitano e fu anche miglior marcatrice del campionato 1978 con 32 reti in 22 partite.\nIl secondo campionato di A fu meno appassionante: la squadra, meno brillante, ottenne \"solo\" un terzo posto. Cambiata denominazione in \"C.F. Jolly Catania\", alla fine del campionato 1979 la dirigenza dovette sospendere definitivamente l'attivit\u00e0 sportiva cedendo il titolo sportivo all'Alaska Lecce, che in seguito avrebbe vinto tre scudetti consecutivi."}
{"id": "344574", "revid": "1776051", "url": "https://it.wikipedia.org/wiki?curid=344574", "title": "V\u00e9rossaz", "text": "V\u00e9rossaz (toponimo francese) \u00e8 un comune svizzero di 735 abitanti del Canton Vallese, nel distretto di Saint-Maurice.\nStoria.\nIl comune di V\u00e9rossaz \u00e8 stato istituito nel 1822 per scorporo da quello di Saint-Maurice.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "344576", "revid": "767487", "url": "https://it.wikipedia.org/wiki?curid=344576", "title": "Mires", "text": "Mires () \u00e8 un ex comune della Grecia nella periferia di Creta (unit\u00e0 periferica di Candia) con 10.857 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Faistos.\n\u00c8 situato nella zona meridionale dell'isola di Creta. Il territorio del comune si estende dalle falde del monte Ida al Mar Libico e comprende la porzione meridionale della Messar\u00e0, la pianura centrale di Creta, attraversata dal fiume Geropotamos e la sezione occidentale della catena costiera dei monti Asteroussia. Il mar Libico lo lambisce a sud e ad ovest.\nCentri abitati.\nMires.\nMires \u00e8 la sede del municipio. \u00c8 un caotico villaggio sulla strada che da Iraklio va a Festo attraverso la pianura di Messar\u00e0.\nLuoghi Storici.\nKaloi Limnes.\nKaloi Limenes \u00e8 una baia 7\u00a0km ad est da capo Lithino nominata negli atti degli Apostoli (27.8) per una sosta che vi fece San Paolo nel suo viaggio verso Roma. Dal testo risulta che si trattava non di una citt\u00e0 ma di una localit\u00e0 vicino alla citt\u00e0 di Lasaia. Sul promontorio che ripara la baia, dove c'\u00e8 la cappella di San Paolo sono stati trovati indizi che attestano la presenza romana ma non insediamenti pi\u00f9 antichi eccetto due tombe a cupola di epoca minoica trovate a nord ovest della baia. Nel vicino villaggio di Agia Kyriaki sono state trovate rovine di un centro che fu abitato dal V secolo a.C. al I secolo a.C."}
{"id": "344577", "revid": "124365338", "url": "https://it.wikipedia.org/wiki?curid=344577", "title": "Alluvione di Firenze del 4 novembre 1966", "text": "L'alluvione di Firenze del 4 novembre 1966 fa parte di una serie di straripamenti del fiume Arno che hanno mutato, nel corso dei secoli, il volto della citt\u00e0 di Firenze. Avvenuta nelle prime ore di venerd\u00ec 4 novembre 1966 fu uno dei pi\u00f9 gravi eventi alluvionali accaduti in Italia, a seguito di un'eccezionale ondata di maltempo che caus\u00f2 forti danni non solo a Firenze, ma anche a Pisa, in gran parte della Toscana e, pi\u00f9 in generale, in tutto il Paese.\nDiversamente dall'immagine che in generale si ha dell'evento, l'alluvione non colp\u00ec solo il centro storico di Firenze, ma l'intero bacino idrografico dell'Arno, sia a monte sia a valle della citt\u00e0. Sommersi dalle acque furono anche diversi quartieri periferici della citt\u00e0 come Rovezzano, Brozzi, Peretola, Quaracchi, svariati centri del Casentino e del Valdarno in Provincia di Arezzo, del Mugello (dove strarip\u00f2 anche il fiume Sieve), alcuni comuni periferici come Campi Bisenzio, Sesto Fiorentino, Lastra a Signa e Signa (dove strariparono i fiumi Bisenzio ed Ombrone Pistoiese e praticamente tutti i torrenti e fossi minori) e varie cittadine a valle di Firenze, come Empoli e Pontedera. Dopo il disastro, le campagne rimasero allagate per giorni, e molti comuni minori risultarono isolati e danneggiati gravemente. Nelle stesse ore, sempre in Toscana, una devastante alluvione caus\u00f2 lo straripamento del fiume Ombrone, colpendo gran parte della piana della Maremma e sommergendo completamente la citt\u00e0 di Grosseto.\nNel frattempo, altre zone d'Italia vennero devastate dall'ondata di maltempo: molti fiumi del Veneto, come il Piave, il Brenta e il Livenza, strariparono e ampie zone del Polesine furono allagate; in Friuli lo straripamento del Tagliamento coinvolse ampie zone e comuni del suo basso corso, come Latisana; in Trentino la citt\u00e0 di Trento fu investita pesantemente dallo straripamento dell'Adige. L'alluvione di Venezia fu dovuta ad una acqua alta eccezionale.\nStoria.\nGli ultimi giorni di ottobre e i primi del novembre 1966 erano stati caratterizzati da violente ed intense precipitazioni, interrotte solo da brevi schiarite nel giorno di Ognissanti. Le piogge erano aumentate di intensit\u00e0 nella giornata del 3 novembre ma a Firenze e dintorni nessuno si dava eccessive preoccupazioni, dato che le piene dell'Arno, del Bisenzio, dell'Ombrone Pistoiese e degli altri corsi d'acqua erano per tutti un \"classico d'autunno\", occasione magari per una chiacchierata con i concittadini sulle spallette e sugli argini; anzi, in citt\u00e0 e nei dintorni ci si preparava a trascorrere in casa il 4 novembre, anniversario della vittoria nella prima guerra mondiale, allora festa nazionale. Le vittime dell'alluvione furono relativamente poche anche per questa casualit\u00e0: nessuno pu\u00f2 dire cosa sarebbe accaduto se le acque avessero sorpreso i fiorentini che andavano al lavoro o i contadini all'opera nei campi in un giorno feriale.\nI livelli raggiunti dalle acque.\nL'alluvione del 1966 fu un evento eccezionale ed inaspettato per le sue proporzioni; mai a Firenze l'Arno, che pure aveva esondato spesso, aveva raggiunto una tale furia, come attestano le targhe relative alle alluvioni precedenti come quella, fino ad allora reputata disastrosa, del 3 novembre 1844. Il discorso vale anche per i comuni limitrofi, da sempre abituati alle sfuriate degli affluenti dell'Arno o dei fossi, dove la gente si aspettava la solita piccola inondazione di cinquanta centimetri, evento ricorrente in alcune zone come le frazioni meridionali di Campi Bisenzio e dove ogni famiglia era munita della dotazione anti-allagamento composta da cateratte, secchi e scopettoni pesanti.\nI livelli raggiunti dalle acque furono i seguenti.\nI soccorsi.\nLa gente comune, con gli esperti al lavoro, non perse tempo per ripristinare le abitazioni e le attivit\u00e0 economiche. In quei giorni di opere d'arte offese da acqua, fango e nafta si vide che un'altra opera d'arte, il sarcasmo fiorentino, aveva resistito egregiamente alla piena. Alcune trattorie devastate esposero cartelli con scritto \u00aboggi specialit\u00e0 in umido\u00bb e negozi sventrati annunciavano cartelli con frasi del tipo: \u00abribassi incredibili, prezzi sott'acqua!\u00bb o \u00abVendiamo stoffe irrestringibili, gi\u00e0 bagnate\u00bb. Comunque, si pu\u00f2 dire che Firenze ritrov\u00f2 una sorta di normalit\u00e0 in poche settimane, tanto che fu possibile addobbare il centro storico per le feste di Natale con alberi decorati con residuati dell'alluvione.\nDurante l'alluvione don Lorenzo Milani si prodig\u00f2 affinch\u00e9 anche da Barbiana partissero aiuti alla volta di Firenze a base di acqua e pane. (10 lire al litro). Un grande merito nell'opera di sensibilizzazione si dovette ad un documentario dal titolo \"Per Firenze\" realizzato dal regista fiorentino Franco Zeffirelli, che comprendeva un accorato appello in italiano dell'attore gallese Richard Burton.\nFra gli appelli che vengono lanciati verso la fine del documentario vi \u00e8 anche quello del politico statunitense Edward Kennedy. Giunsero cos\u00ec presto nel capoluogo toscano i primi aiuti, in veste pi\u00f9 o meno ufficiale. Un grande contributo fu dato da alcune citt\u00e0 toscane come Prato e dai comuni della Versilia (che misero a disposizione, come gi\u00e0 detto, pattini, gommoni e bagnini), da altri comuni e citt\u00e0 italiane (in particolare umbre ed emiliane, per ovvia solidariet\u00e0 \"di partito\"), dalle forze armate americane di stanza in Italia, dalla Croce Rossa tedesca, da varie associazioni laiche e cattoliche, da alcune federazioni di partiti politici e, ovviamente, dalle Forze Armate Italiane. Aiuti \"ufficiali\" arrivarono anche dall'Unione Sovietica, dalla Cecoslovacchia e dall'Ungheria, simbolo di come l'Arno era stato capace anche di corrodere, seppur per poco, il ferro della Cortina.\nParticolarmente commovente e significativo fu il gesto della cittadina gallese di Aberfan che invi\u00f2 uno stock di abiti per bambini: questa cittadina era stata teatro il 21 ottobre 1966 di una tragedia che era costata la vita a 116 bambini e 28 adulti, causata dal collasso di una collina di scarti della lavorazione del carbone che aveva travolto la scuola cittadina.\nLo spirito toscano fece persino diventare umoristico e simpatico un drammatico salvataggio di alcune suore anziane di un convento di San Piero a Ponti, che erano state raggiunte da alcuni coraggiosi soccorritori versiliesi: la corrente ancora impetuosa rendeva molto difficili le operazioni, stante anche la comprensibile paura delle religiose che dovevano calarsi da una finestra. Il drammatico salvataggio si risolse per\u00f2 in una scena umoristica, con i soccorritori che bestemmiavano a non finire e le suore a pregare. La vicenda si concluse per\u00f2 al meglio col salvataggio delle suore e, passate la paura e la tensione, con reciproche attestazioni di simpatia tra i protagonisti della vicenda. A Natale giunse in visita papa Paolo VI, che celebr\u00f2 la messa di Natale nella cattedrale di Santa Maria del Fiore.\nLe conseguenze.\nL'alluvione non aveva interessato solo la citt\u00e0 di Firenze, ma di fatto, con varia intensit\u00e0, tutto il nord e centro Italia. La forza delle acque, solo in Firenze furono apportati dalla piena circa seicentomila metri cubi di fango, aveva distrutto una innumerevole serie di ponti, reso inagibili molte strade, rendendo assai difficoltosa l'opera di primo soccorso.\nL'alluvione fu uno dei primi episodi in Italia in cui si evidenzi\u00f2 l'assoluta mancanza di una struttura centrale con compiti di protezione civile: i cittadini non furono avvertiti dell'imminente fuoriuscita del fiume, tranne alcuni orafi di Ponte Vecchio che ricevettero una telefonata di una guardia notturna che li invitava a vuotare le loro botteghe; le notizie furono date in grande ritardo e i Media tentarono di sottacere l'entit\u00e0 del disastro; per i primi giorni gli aiuti provennero quasi esclusivamente dal volontariato, o dalle truppe di stanza in citt\u00e0: per vedere uno sforzo organizzato dal governo bisogn\u00f2 attendere sei giorni dopo la catastrofe.\nUn'importante conseguenza socio-economica dell'alluvione fu il definitivo colpo di grazia alle attivit\u00e0 agricole e dell'allevamento nella Piana, gi\u00e0 in crisi per il trend economico generale: molti contadini ed allevatori della zona, avendo perso tutto il materiale e le mandrie sotto le acque, decisero di non riavviare le proprie attivit\u00e0 e di impiegarsi nell'industria o di aprire piccole attivit\u00e0 artigianali o commerciali. Questo notevole cambiamento occupazionale fu poi alla base del successivo sviluppo manifatturiero, artigianale e commerciale della zona, che vide trasformare Calenzano, Campi Bisenzio, Sesto Fiorentino, Signa ed altri comuni da territori a vocazione agricola a zone industriali.\nLe vittime a Firenze e in Toscana.\nUno dei principali \"misteri\" dell'alluvione fiorentina \u00e8 sempre stato il numero delle vittime: la segretezza ed il riserbo delle autorit\u00e0 sull'argomento fin dai primi giorni contribuirono a far diffondere macabre leggende metropolitane come quella di decine di fiorentini che avevano trovato una morte orribile, sorpresi dalle acque nel sottopasso di piazza della Stazione. Oltretutto i fiorentini asserragliati in casa avevano visto scorrere sotto le loro finestre decine di manichini portati via delle sartorie e dalle \"boutique\" del centro, scambiandoli per cadaveri e questo spettacolo aveva rafforzato le dicerie sulla presunta strage.\nIl punto di riferimento per una informazione documentata sulle vittime dell'alluvione a Firenze e in Toscana \u00e8 l'archivio POLARIS dell'IRPI-CNR-Istituto per la Protezione Idrogeologica del Consiglio Nazionale delle Ricerche. L'archivio POLARIS indica in 47 le vittime in tutta la regione, delle quali 38 registrate a Firenze e Provincia, cinque in Provincia di Pisa, due in Provincia di Grosseto, una in Provincia di Arezzo e una in Provincia di Lucca. L'IRPI-CNR evidenza l'incertezza che ancora permane sulla valutazioni\nPer quanto riguarda la provincia di Firenze l'elenco ufficiale della Prefettura fu trasmesso al Ministero un mese dopo l'accaduto.\nSolo nel 2006 l\"'Associazione Firenze Promuove\", presieduta dal giornalista Franco Mariani e che dal 1996 si occupa delle celebrazioni annuali dell'alluvione, ha pubblicato il documento ufficiale della Prefettura del novembre 1966 che fiss\u00f2 in 35 il numero delle vittime, di cui 17 a Firenze e 18 nei comuni della provincia. Persero la vita in quei drammatici giorni, per cause pi\u00f9 o meno dirette dovute all'alluvione:\nL'archivio POLARIS indica in 47 le vittime in tutta la regione, delle quali 38 registrate a Firenze e Provincia, cinque in Provincia di Pisa, due in Provincia di Grosseto, una in Provincia di Arezzo e una in Provincia di Lucca.\nI danni al patrimonio artistico e i restauri.\n\u00c8 inevitabile che pi\u00f9 duratura nella memoria sia rimasta la tragedia, sia pure incruenta, del patrimonio artistico della citt\u00e0: migliaia di volumi, tra cui preziosi manoscritti o rare opere a stampa, furono coperti di fango nei magazzini della Biblioteca Nazionale Centrale, e una delle pi\u00f9 importanti opere pittoriche di tutti i tempi, il \"Crocifisso\" di Cimabue della Basilica di Santa Croce, deve considerarsi, nonostante un commovente restauro, perduto all'80%. La nafta del riscaldamento impresse le tracce del livello raggiunto dalle acque su tanti monumenti; la Porta del Paradiso del Battistero di Firenze fu spalancata dalle acque, e dalle ante sbattute violentemente si staccarono quasi tutte le formelle del Ghiberti. Innumerevoli furono i danni ai depositi degli Uffizi, ancora non completamente risarciti dopo anni di indefessi restauri.\nMigliaia di giovani e meno giovani volontari di tutte le nazionalit\u00e0 arrivarono a Firenze subito dopo l'alluvione per salvare le opere d'arte e i libri, strappando al fango e all'oblio la testimonianza di secoli di arte e di storia. Questa incredibile catena di solidariet\u00e0 internazionale rimane una delle immagini pi\u00f9 belle nella tragedia. I giovani divennero gli \"Angeli del fango\", definizione creata dal giornalista Giovanni Grazzini, e furono uno dei primi esempi di mobilitazione spontanea giovanile nel XX secolo.\nPer la tutela del patrimonio artistico danneggiato si mise subito in moto una gara a mettere al sicuro e approntare i primi restauri. Guidati dal soprintendente Ugo Procacci, i laboratori fiorentini dell'Opificio delle Pietre Dure raggiunsero gradualmente quei livelli di avanguardia e maestranza tecnica che tuttora li rendono una delle strutture pi\u00f9 importanti a livello mondiale nel campo del restauro.\nOltre ai metodi tecnico scientifici allora disponibili, e a sviluppare nuove tecnologie allora ancora embrionali, Procacci fu uno dei primi a basare gli interventi di restauro cercando e studiando le fonti scritte lasciate dagli artefici nel corso dei secoli. La pi\u00f9 profonda comprensione di tecniche e materiali antichi infatti si bas\u00f2 (secondo una scelta inusitata per l'epoca) sulla lettura attenta delle testimonianze antiche che spiegavano i procedimenti utilizzati per creare i manufatti artistici. Ricettari come Teofilo e trattati come il \"Libro dell'Arte\" di Cennino Cennini furono fondamentali per la conoscenza degli affreschi antichi e di altre tecniche e permisero un uso sapiente e calibrato delle tecniche aggiornate alle conoscenze moderne.\nNel 2016 In occasione del cinquantesimo anniversario dell'alluvione \u00e8 stato fatto un bilancio dei beni culturali, dei libri, delle opere, dei dipinti restaurati dall'Opificio delle Pietre Dure e dalle varie Soprintendenze e Ministeri. Una sintesi dei lavori di restauro in tutti i settori \u00e8 stata presentata nella la Mostra \"La Bellezza Salvata\" aperta dal 2 dicembre 2016 al 7 maggio 2017 a Palazzo Medici Riccardi a Firenze. La Mostra \u00e8 stata realizzata da Comitato di Coordinamento del Progetto Toscana-Firenze2016 con il Comune di Firenze, la Regione Toscana, la Citt\u00e0 Metropolitana di Firenze, la societ\u00e0 Metamorfosi. Le curatrici della Mostra erano Cristina Acidini e Elena Capretti. La mostra ha avuto circa 70.000 visitatori, in parte notevole stranieri.\nSul sito del CEDAF -Centro di Documentazione sulle Alluvioni di Firenze sono disponibili la Mostra virtuale e le presentazioni in italiano ed in inglese della Mostra.\nIn riferimento al rischio di danno ai beni culturali nel Convegno del novembre 2019\u00e8 emerso come, oltre al grande lavoro di restauro delle opere colpite, sono state messe in sicurezza molte delle opere e documentazione a rischio e predisposti piani di emergenza collegati ai piani di Protezione Civile. Nel Convegno \u00e8 stato inoltre evidenziato che il rischio di inondazione per i beni culturali \u00e8 anche collegato ad allagamenti urbani dovute precipitazione di particolare intensit\u00e0 che sta crescendo per le variazioni climatiche.\nPer quanto riguarda le opere restaurate dall'Opificio delle Pietre Dure \u00e8 stato pubblicato nel 2016 un volume che elenca i restauri realizzati. \nLa ricostruzione.\nLa disastrosa inondazione del 1966 ha avuto importanti conseguenze sui programmi e sull'organizzazione italiana per la difesa del suolo. Venti giorni dopo l'evento \u00e8 stata costituita la \"Commissione Interministeriale per lo studio della Sistemazione idraulica e della Difesa del suolo\", presieduta da Giulio De Marchi, da cui prender\u00e0 il nome. Ai lavori partecipano le personalit\u00e0 nazionali pi\u00f9 qualificate nei campi della tecnica idraulica e di vari altri settori interessati. I lavori della commissione terminano nel 1970 e gli atti sono pubblicati nel 1974, due anni dopo la morte di De Marchi. Suddivisi in cinque volumi di oltre 2.800 pagine e con un'appendice con le cartografie dei litorali in erosione, essi rappresentano un'opera molto importante in ambito idraulico, sia per l'accuratezza delle rilevazioni che per la bont\u00e0 delle soluzioni proposte. Nell'ambito della Commissione Il prof. Giulio Supino, fiorentino, presiedette il gruppo di lavoro per l\u2019Arno e il Serchio. Il Piano che porta il suo nome prevedeva la realizzazione di 23 serbatoi sull\u2019asta principale e sugli affluenti, di cui 17 a monte di Firenze, per una capacit\u00e0 totale di 240 milioni di metri cubi.. Al 2021 l'unica opera realizzata del Piano Supino \u00e8 stato il serbatoio di Bilancino, entrato in esercizio nel 2001.\nL'intervento pi\u00f9 importante e unico fino al 2020 per la riduzione della pericolosit\u00e0 del centro storico di Firenze \u00e8 stato l'abbassamento delle platee di Ponte Vecchio e di ponte a Santa Tr\u00ecnita realizzato alla fine degli anni settanta, oltre e il sopralzo delle spallette in alcuni tratti del tronco fiorentino del fiume. Il Prefetto di Firenze dal 1973 al 1977 Aldo Buoncristianofu determinante per ottenere i finanziamenti al Progetto di abbassamento predisposto dal Genio Civile sulla base di un modello fisico realizzato dall'Istituto di Idraulica dell'Universit\u00e0 degli Studi di Bologna.\nPer la riduzione della pericolosit\u00e0 idraulica a Pisa fu realizzato il completamento del canale scolmatore d'Arno a Pontedera,\nNel 1990, a seguito dell'emanazione della legge quadro sulla difesa del suolo, fu costituita l'Autorit\u00e0 di bacino del fiume Arno, con il compito di sviluppare il Piano di bacino. Questo importante atto, con forti ricadute anche di carattere urbanistico, \u00e8 articolato per stralci e, tra le altre cose, indica le strategie per mitigare il rischio idraulico e la difesa dalle alluvioni. Il primo stralcio \"rischio idraulico\", sviluppato sotto la guida dell'allora Segretario generale Raffaello Nardi, prevedeva interventi strutturali per oltre 1,5 miliardi di euro e vide la luce nel novembre del 1999. Il piano, che tra le altre cose, vincolava molto del territorio di fondovalle non ancora edificato, rest\u00f2 sostanzialmente inattuato, soprattutto per gli scarsi finanziamenti pervenuti dallo Stato e la forte rigidit\u00e0 delle strategie che non offrivano probabilmente una sufficiente progressivit\u00e0 dell'azione, visto anche l'estrema incertezza del flusso di risorse economiche.\nNegli anni successivi si \u00e8 provveduto all'approvazione del Piano Assetto Idrogeologico (PAI). Questo piano, sviluppato sotto la guida dell'allora Segretario generale Giovanni Menduni, recupera diverse delle proposte indicate dal precedente. Inizia tuttavia da una dettagliata analisi della pericolosit\u00e0 e del rischio sul territorio del bacino fornendo mappe che consentono di indirizzare la programmazione urbanistica. Gli interventi sono poi graduati attraverso un'attenta analisi di priorit\u00e0 che ha consentito di avviare decisamente l'azione di messa in sicurezza. Con questo piano si sono ottimizzate le risorse economiche addivenendo cos\u00ec alla stipula di accordi tra Stato e Regione per il finanziamento degli interventi.\nIntanto, nel 2001, entrava in servizio l'invaso di Bilancino. Quest'opera ad uso multiplo, oltre a sostenere il deflusso minimo vitale del fiume, alimentare l'acquedotto di Firenze, produrre energia e riqualificare l'alto Mugello dal punto di vista ricreativo, fornisce un forte contributo alla moderazione delle piene della Sieve ma con effetti modesti su Firenze.\nNel 2019 non erano stati realizzati interventi sull'asta principale a monte di Firenze. Erano in corso di realizzazione quattro casse di espansione nel Valdarno, per un volume di circa 40 milioni di metri cubi invasabili, finanziate dal Governo Nazionale con Italia Sicura e dalla Regione Toscana, ma solo nel 2016 in occasione del cinquantenario dell'Alluvione. \u00c8 stato inoltre deciso il sopralzo della diga Levane che garantir\u00e0 una capacit\u00e0 di laminazione della piena invasando fino a 10 milioni di metri cubi.\nIl completamento delle quattro case di espansione del Valdarno e del sopralzo della diga di Levane dovrebbe essere realizzato entro il 2026, per il sessantesimo anniversario.\nAllo stato dei fatti (2021), essendo le opere previste a monte di Firenze dal Piano in corso di realizzazione, resta il rischio del ripetersi di una esondazione con situazioni di maltempo paragonabili a quelle del 1966. In tal caso l'Arno tornerebbe ad alluvionare Firenze, anche se con livelli idrici pi\u00f9 bassi almeno nel centro storico per effetto dell'abbassamento delle platee dei ponti. \n\u00c8 da sottolineare che il sistema di preannuncio, sviluppato dalla Regione Toscana operativo presso i Centri Funzionali di Protezione civile, consente procedure di allerta con tempi di anticipo impensabili solo pochi anni fa. Questo permette di predisporre piani di emergenza in grado di ridurre il danno e le possibili perdite di vite umane.\nParticolare cura, nella cintura fiorentina occidentale, \u00e8 stata data alla cura degli argini del fiume Bisenzio e dei fossi minori della zona, dopo l'alluvione del novembre 1991 che colp\u00ec il centro di Campi Bisenzio. La zona, da secoli sottoposta a periodici allagamenti pi\u00f9 o meno gravi (tre grandi alluvioni del Bisenzio solo nel XX secolo) \u00e8 stata curata con la periodica pulizia ed il rafforzamento degli argini, la costruzione di impianti idrovori e la realizzazione di casse di espansione. Sistemazione degli argini \u00e8 stata realizzata anche nell'Ombrone Pistoiese e nel 2017 \u00e8 entrata in funzione una cassa di espansione a monte di Poggio a Calano alluvionato nel 1992.\nSignificativa \u00e8 stata nel 2019 la realizzazione, a cura del Consorzio di Bonifica, della cassa di espansione di La Roffia, nell'asta dell'Arno a valle di San Miniato, che ha svolto, insieme al canale scolmatore di Pontedera, un ruolo decisivo per proteggere Pisa dalla piena del 17 novembre 2019.\nI rischi attuali.\nSi \u00e8 pure osservato che un'eventuale replica dell'alluvione del 1966 sarebbe oggi ancora pi\u00f9 distruttiva: si \u00e8 calcolato che oggi il livello delle acque, esondate con le stesse modalit\u00e0 di allora, supererebbe di circa due metri quello del 1966. Oltretutto in questi cinquant'anni molte zone a quel tempo deserte o a conduzione agricola sono state trasformate in quartieri densamente abitati o in aree industriali, basti pensare alla zona dell'Osmannoro e a gran parte del territorio comunale di Campi Bisenzio.\n, ossia quanto il valore medio di una legge finanziaria e pertanto le sue conseguenze sarebbero catastrofiche non solo per la citt\u00e0 ma per tutta l'economia nazionale.\nGalleria d'immagini.\nL'alluvione del 1966 e le operazioni di recupero che seguirono sono state ampiamente documentate dagli scatti dei pi\u00f9 famosi fotografi dell'epoca: non solo fiorentini, ma anche inviati dalle testate giornalistiche di tutto il mondo, interessate alle sorti della citt\u00e0 d'arte. Fra questi gli Alinari, Ivo Bazzechi, la Foto Locchi, inviati dell'Associeted press, Balthazar Korab, David Lees, Cesare 'Red' Giorgetti e Giulio Torrini.\nLa mostra \"4 Novembre 1966. Fotografie dell'alluvione a Firenze\" ha presentato una selezione di fotografie scattate appunto durante l'alluvione del 1966 a Firenze, tratta dal corposo fondo storico denominato Fototeca Italiana, conservato presso il Gabinetto Fotografico della Soprintendenza Speciale di Firenze. Le foto mostrano i danni inflitti dall'alluvione al prezioso patrimonio artistico e culturale fiorentino e gli sforzi per restaurare e recuperare le opere d'arte."}
{"id": "344579", "revid": "110157", "url": "https://it.wikipedia.org/wiki?curid=344579", "title": "Champ\u00e9ry", "text": "Champ\u00e9ry (toponimo francese) \u00e8 un comune svizzero di 1\u00a0324 abitanti del Canton Vallese, nel distretto di Monthey.\nStoria.\nIl comune di Champ\u00e9ry \u00e8 stato istituito nel 1839 per scorporo da quello di Val-d'Illiez.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nLocalit\u00e0 turistica e stazione sciistica sviluppatasi a partire dal 1865, Champ\u00e9ry fa parte del comprensorio Portes du Soleil.\nInfrastrutture e trasporti.\nChamp\u00e9ry \u00e8 servito dall'omonima stazione, capolinea della ferrovia per Aigle.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nChamp\u00e9ry ha ospitato, fra l'altro, competizioni internazionali di sci alpinismo (Mondiali 2008), curling (Europei 2014) e ciclismo (partenza del Crit\u00e9rium du Dauphin\u00e9 2013, arrivo di una tappa del Tour de Romandie 2017, Campionati del mondo di mountain bike 2011, varie tappe della Coppa del mondo di mountain bike)."}
{"id": "344583", "revid": "34928", "url": "https://it.wikipedia.org/wiki?curid=344583", "title": "Arcimboldo", "text": ""}
{"id": "344584", "revid": "767487", "url": "https://it.wikipedia.org/wiki?curid=344584", "title": "The Program (film 1993)", "text": "The Program \u00e8 un film del 1993 diretto da David S. Ward.\nTrama.\nNella E.S.U. University, un'universit\u00e0 statunitense con una grande tradizione nel football, il \"programma\" del coach Sam Winters sembra in crisi; la squadra infatti, nonostante la presenza nel roster di giocatori considerati astri nascenti come il quarterback Joe Kane ed il linebacker Alvin Mack, da due anni non riesce ad arrivare alle finali e questo fatto induce il Rettore a convocare l'esperto allenatore, facendogli presente che la crisi di risultati influisce negativamente sulla raccolta dei fondi e sulle iscrizioni e, in caso di mancato raggiungimento delle finali la stagione successiva, il suo posto di lavoro sarebbe seriamente a rischio.\nSentite le ragioni della dirigenza Sam si reca a Philadelphia per ingaggiare Darnell Jefferson, un giovane tailback allo scopo di rinforzare la squadra, che viene convinto ad iscriversi alla E.S.U. anche grazie alla visita guidata del campus in compagnia di Autumn Haley, una graziosa studentessa che svolge anche l'incarico di tutor per gli studenti in difficolt\u00e0 dalla quale rimane affascinato, mentre Joe torna a casa e, in attesa della nuova stagione, ritrova una triste realt\u00e0 familiare, fatta di solitudine, di un difficile rapporto con il padre e di alcolismo.\nAppena arrivato all'universit\u00e0 Darnell entra in gruppo con Joe, Alvin, Bad-Lite Kaminski, Steve Lattimer e Bobby Collins, ritrovando anche Autumn, scoprendo per\u00f2 che \u00e8 fidanzata con Ray Griffen, suo compagno di squadra e titolare nel suo ruolo e l'impatto con la nuova realt\u00e0 presenta molte difficolt\u00e0: l'atteggiamento di Joe che, sottoposto ad una grande pressione in quanto candidato al trofeo \"Heisman\", sfoga la tensione nel bere ed in atteggiamenti spericolati al limite dell'incoscienza come lo sdraiarsi sulla linea di mezzeria di una strada facendosi sfiorare dalle auto in corsa (coinvolgendo in questo anche i suoi compagni), la durezza degli allenamenti e le difficolt\u00e0 nello studio, aggirate dai giocatori pi\u00f9 quotati come Alvin a cui vengono passate le risposte dei test (ma in realt\u00e0 egli non possiede nemmeno un'istruzione elementare).\nLe difficolt\u00e0 nello studio inducono gli insegnanti ad affidare Darnell ad un tutor e lui riesce a farsi assegnare Autumn mentre Joe fa conoscenza con Camille Shafer, una ragazza entrata all'universit\u00e0 con una borsa di studio per il tennis ed entrambi sembrano interessati l'uno all'altra ma tutti e due sembrano volere tenere una certa distanza, lei per timore dei comportamenti del giovane campione e lui per la paura di scoprirsi e parallelamente affiorano anche realt\u00e0 inquietanti come la diffusione di steroidi di cui Steve sembra fare largo uso.\nConclusa la preparazione inizia il campionato e le prime partite offrono prove positive da parte di tutti sul campo ma contemporaneamente le rispettive realt\u00e0 personali cominciano a mostrare le prime crepe: Darnell continua nel suo difficile corteggiamento nei confronti di Autumn, sfiorando anche una rissa con Ray durante una festa, ed i risultati scolastici continuano ad essere deludenti, Bobby viene espulso dall'universit\u00e0 insieme a Louanne, figlia di Sam e sua fidanzata, che viene scoperta a sostenere una prova scritta al suo posto e Joe comincia a mostrare i primi evidenti segni di cedimento che sfociano, la sera prima dell'importante incontro che lo vede contrapposto al suo rivale per il trofeo Heisman Tim Waymen, in una assurda prova di coraggio ponendosi sulle rotaie e scansandosi immediatamente prima del passaggio di un treno sotto gli occhi atterriti di Camille.\nLa tensione di Joe non \u00e8 relativa solo alla partita ed al trofeo ma il suo comportamento \u00e8 condizionato da una naturale sfiducia verso se stesso e verso il futuro, temendo di finire come suo padre, che lui cerca inutilmente di coinvolgere nella sua vita invitandolo alle partite e ricevendone sempre un rifiuto, e come suo fratello, entrambi alcolizzati, ma, dopo la bravata, trova comunque la forza di confessare a Camille questa sua debolezza.\nIl giorno dopo l'importante match si risolve con una sconfitta e, all'uscita dallo stadio, Darnell viene trattato freddamente da Autumn al cospetto del padre, al quale viene nascosto il sentimento che in lei sta nascendo mentre Steve, ormai fuori controllo per via degli steroidi, aggredisce una ragazza con la quale si era appartato tentando di violentarla, venendo fermato da Bad e da Alvin, accorsi dopo avere udito le urla della giovane.\nSteve evita la denuncia in quanto il padre della ragazza \u00e8 un ex alunno dell'universit\u00e0 e non vuole nuocere al programma ma Sam lo sospende per tre partite, ordinandogli di utilizzare quel periodo per chiudere con gli steroidi ed evitare l'espulsione mentre Joe viene coinvolto in una rissa, mandando un ragazzo all'ospedale e venendo fermato immediatamente dopo dalla polizia per guida in stato di ebbrezza; la conseguenza di questi avvenimenti costringe Sam a mandarlo in un centro per disintossicarsi dall'alcool, togliendolo di fatto dalla corsa per il trofeo e costringendolo a saltare quattro partite.\nDarnell nel frattempo incontra Autumn alla quale rinfaccia il suo cattivo comportamento, rifiutando le sue scuse, motivate dal desiderio del padre di vederla accasata con un ragazzo di buona famiglia come Ray mentre Joe evita di parlare con Camille che insistentemente cerca di contattarlo in clinica.\nLa stagione sembra volgere al peggio e nemmeno la riammissione di Bobby, ottenuta grazie all'intervento di personalit\u00e0 influenti in seno all'Istituto ma contro il volere di Sam, sembra risollevarla mentre fuori dal campo Joe prosegue nella sua riabilitazione e nel suo silenzio nei confronti di Camille, Darnell comincia ad avere un impegno maggiore nello studio, ritrovando anche Autumn, e Steve getta vie le siringhe e le pillole ma un nuovo dramma colpisce la squadra: nella prima partita dopo il ritorno di Steve (e l'ultima prima del ritorno di Joe) Alvin viene violentemente colpito ad un ginocchio ed in conseguenza di questo infortunio dovr\u00e0 abbandonare il football, dando l'addio ad una sicura carriera nell'NFL, e Steve, chiamato a sostituirlo, viene atterrato da un avversario all'ultimo minuto sulla linea di touchdown, sancendo una nuova sconfitta per E.S.U., e questo episodio lo indurr\u00e0 a ricominciare a doparsi.\nJoe esce dalla clinica ed il primo incontro con Camille \u00e8 molto freddo in quanto lei lo rimprovera per averla esclusa dal momento che stava vivendo, la sua condizione fisica \u00e8 approssimativa e negli allenamenti, nonostante la fiducia di Sam, stenta a ritrovarsi. Dopo alcuni giorni torna a casa e trova il coraggio di affrontare con il padre le ragioni del perch\u00e9 non ha mai voluto vederlo giocare e scopre anche in lui lo stesso timore di vederlo crollare, unito alla vergogna di presentarsi nella condizione di alcolizzato, e gli consegna il biglietto dell'aereo e quello per l'ultima partita della stagione, quella che, se vinta, porter\u00e0 la squadra alle finali, dicendogli per\u00f2 che se non verr\u00e0 questa volta non glielo chieder\u00e0 pi\u00f9.\nLa partita inizia ed il primo tempo, con Joe ancora in panchina, termina con 10 punti di vantaggio per Georgia Tech, Ray non collabora con Darnell, evidentemente ancora scottato per essere stato lasciato da Autumn e Bobby si dimostra incapace di guidare la squadra. Durante l'intervallo Sam, dopo essere intervenuto per sedare un litigio tra Darnell e Ray, dice a Joe che nel secondo tempo entrer\u00e0 e, dopo un inizio stentato segnato da diversi errori, le cose sembrano migliorare ed anche i due litiganti cominciano ad aiutarsi.\nLa difesa regge ma Sam si accorge dallo sguardo di Steve che, per ottenere quel risultato, ha ricominciato con gli steroidi ed a pochi secondi dalla fine Joe, dopo avere gettato un ultimo deluso sguardo alla sedia del padre rimasta vuota, porta la squadra alla vittoria; le finali sono raggiunte e Joe ritrova Camille, questa volta con un atteggiamento molto diverso e propositivo per il futuro ma il pianto di Steve mentre i compagni festeggiano, l'abbraccio ad Alvin da parte della madre dopo che la radiolina \u00e8 stata spenta ed il padre di Joe che, appoggiato alla staccionata della sua casa, guarda il mondo con sguardo assente, sanciscono altrettante sconfitte."}
{"id": "344586", "revid": "233641", "url": "https://it.wikipedia.org/wiki?curid=344586", "title": "Narciso Parigi", "text": "Biografia.\nEsponente di spicco della scuola degli stornellatori toscani a cavallo degli anni quaranta e cinquanta, \u00e8 uno degli interpreti pi\u00f9 amati dal pubblico radiofonico.\nEsord\u00ec a Radio Firenze nel 1944 sotto la direzione del maestro Lamberto Ariani, affermandosi in breve tempo come \"cantante della radio\" con le varie orchestre Rai (quelle dirette da Guido Cergoli e Nello Segurini), e in particolare con la formazione di Francesco Ferrari, con la quale collabor\u00f2 dal 1945 al 1965 (seguendola quando si trasfer\u00ec a Roma nel 1948).\nIl suo repertorio, inizialmente impostato su tipici stornelli o su brani dalla costruzione simile a quella delle stornellate, si apre progressivamente a un repertorio classicamente melodico. Nel 1955 partecipa al Festival di Sanremo con \"Incantatella\" in coppia con Claudio Villa e \"Ci ciu ci cantava un usignol\", insieme con Natalino Otto e i Radio Boys destinata a diventare un successo internazionale. Nel 1957 \u00e8 tra i protagonisti di \u201cVoci e volti della fortuna\u201d, il programma radiotelevisivo precursore di \u201cCanzonissima\u201d e abbinato alla Lotteria di Capodanno. Nel 1960 in coppia con Luciano Rondinella vince il Festival internazionale di Firenze con \"Rondini fiorentine\" e nel 1962 torna sul palcoscenico sanremese con \"Vita\", in coppia con Giorgio Consolini.\nConsiderato uno dei pi\u00f9 popolari interpreti della canzone italiana degli anni cinquanta si avvale di uno stile asciutto e sobrio che non abusa di abbellimenti e tenta di colpire direttamente l\u2019attenzione dell\u2019ascoltatore. Il merito \u00e8 anche di una perfetta dizione e di una tecnica vocale particolare, acquisita proprio nella lunga esperienza di stornellatore, che lo porta a far emergere le sfumature della melodia lasciando che la voce scivoli via come si fa sui doppi sensi degli stornelli. Non canta soltanto stornelli, ma si cimenta con i motivi pi\u00f9 in voga di quegli anni facendosi apprezzare per il modo spontaneo e coinvolgente che lo caratterizza.\nOltre ad aver dato un decisivo contributo alla canzone italiana con \"Angelina\", \"Prigioniero d'un sogno\", \"Tango del mare\", \"Io t'ho incontrata a Napoli\" e \"Terra straniera\", fu un punto di riferimento per il repertorio fiorentino e un simbolo del capoluogo toscano anche grazie all'inno \"O Fiorentina\" (1956).\nNel 1963 partecipa al Festival di Napoli insieme con Nunzio Gallo con il brano \"Annamaria\" classificandosi terzo. Alla stessa manifestazione presenta anche \"A stessa Maria\" accoppiato a Mario Abbate e \"A fenesta 'e rimpetto\" insieme con Maria Paris. Quest'ultimo brano, per\u00f2, non verr\u00e0 mai inciso su disco.\nSposatosi con Fiorella Allegrini, nel 1957 divenne padre di Daniela, nel 1958 di Stefano Menotti e nel 1965 di Andrea.\nTra gli anni cinquanta e i primi sessanta prese parte a vari film come \"Terra straniera\" di Sergio Corbucci (1952) e \"Gagliardi e pupe\" di Roberto Bianchi Montero (1958).\nNumerosi i premi (come la Maschera d'oro nel '58) ricevuti per una carriera che lo impegn\u00f2 a lungo, tra tourn\u00e9e e trasmissioni televisive, anche negli Stati Uniti. \nDal 1996 al 2004 \u00e8 ospite fisso nella trasmissione televisiva Ci vediamo in TV condotta da Paolo Limiti. Nel 2001 \u00e8 ospite, con Carla Boni e Mario Trevi, alla trasmissione Mezzogiorno in famiglia.\nPur avendo dimostrato, in particolare nel periodo in cui canta con l\u2019Orchestra Ferrari, di cavarsela egregiamente anche con la canzone ritmica di derivazione jazz, Narciso Parigi si mantiene fedele alla canzone italiana classica. La sua scelta \u00e8 destinata a non modificarsi neppure quando altri suoi colleghi, di fronte all\u2019irrompere di nuove mode si adeguano. E quando in Italia la fedelt\u00e0 alla melodia non \u00e8 particolarmente apprezzata lui cerca fortuna fuori dai confini nazionali. \u201c\"Se vuoi imparare l'inglese ascolta i dischi di Frank Sinatra. Se vuoi imparare l\u2019italiano ascolta i dischi di Narciso Parigi\"\u201d. Non \u00e8 solo uno slogan promozionale che usavano i loro impresari americani per promuovere i dischi ma una frase che da sempre ha accompagnato la carriera di Narciso Parigi. Nelle sue tourn\u00e9e in America, Parigi ha cantato accompagnato da musicisti del calibro di Earl Hines e Jack Teagarden (entrambi del sestetto di Louis Armstrong), concerti che lo hanno visto attraversare Stati Uniti, Canada, Russia e Giappone. Oltre cinquemila i brani incisi e collaborazioni che abbracciano Dean Martin, Frank Sinatra, Mina, Irma Carlon, Nilla Pizzi, Iva Zanicchi.\nIl 25 marzo 2012, nel giorno del Capodanno fiorentino, presso la Sala delle Adunanze dell'Accademia delle arti del disegno a Firenze, Narciso Parigi riceve il \"Premio delle Arti 2011 dei Fiorentini nel Mondo\" per la categoria delle \"Arti sonore.\"\nIl 6 maggio 2017 al Teatrodante Carlo Monni di Campi Bisenzio, la sezione soci dell'Unicoop Firenze conferisce a Narciso Parigi una targa onoraria.\nIl 25 settembre 2017 nella Sala Barile di Palazzo Panciatichi, il Presidente del Consiglio Regionale della Toscana Eugenio Giani con la presenza di Narciso Parigi, annuncia in conferenza stampa la festa che il Consiglio di Quartiere 3 del Comune di Firenze vuole organizzare per onorare l'artista nell'anno del suo 90\u00ba compleanno.\nIl 29 settembre 2017, nella Biblioteca Comunale della Villa del Bandino, il Presidente del Quartiere 3 del Comune di Firenze Alfredo Esposito conferisce a Narciso Parigi una targa onoraria mentre il vicepresidente della ACF Fiorentina Gino Salica regala a Narciso una maglia della squadra viola con il nome personalizzato e il numero 90.\nIl 29 novembre 2017, giorno dei suoi 90 anni, nella Sala della Musica della Fondazione Franco Zeffirelli, il sindaco di Firenze Dario Nardella conferisce a Narciso Parigi l'onoranza de il \u201cFiorino d\u2019Oro\u201d.\nIl 30 novembre 2017, durante la sesta edizione della Hall of Fame Viola organizzata da Museo Fiorentina e ACF Fiorentina presso l'Auditorium Cosimo Ridolfi di Banca CR Firenze, Narciso Parigi viene ancora festeggiato per i suoi 90 anni da Pantaleo Corvino e dall'amico ed ex calciatore Giancarlo Antognoni.\nIl 3 febbraio 2018, Narciso Parigi viene nominato Cavaliere Ordinario dell'Ordine di Parte Guelfa.\nIl 23 novembre 2018 viene presentato in conferenza stampa a Palazzo Vecchio dalla Presidente della Commissione Cultura Maria Federica Giuliani, il progetto discografico ideato da Narciso Parigi e dal giovane cantante emergente Lorenzo Andreaggi dal titolo: \u201cItalia, America e ritorno\u201d.\nIl 28 novembre 2018 nella Sala d\u2019Arme di Palazzo Vecchio, Narciso Parigi partecipa ad un incontro in suo onore (evento presentato da Giancarlo Passarella), dando cos\u00ec l'inizio alla produzione discografica ideata insieme a Loreno Andreaggi dal titolo \"Italia, America e ritorno\", CD con 17 brani scritti per la maggior parte da Parigi e cantati da Andreaggi con la partecipazione di molti artisti tra cui Stefano Bollani, Irene Grandi, Saverio Lanza, Fabio Armiliato, Antonio Aiazzi dei Litfiba e Alessandro Finazzo e Marco Bachi della Bandabard\u00f2. Il disco, uscito il 13 novembre 2020 edito da Egea Music, \u00e8 finanziato dalla Fondazione ACF Fiorentina, prodotto da Sergio Salaorni dello Studio Larione 10 e curato dalla direzione artistica dello stesso Parigi.\nIl 14 febbraio 2019 all'ICLAB - Intercultural Creativity LABoratory di Firenze, viene consegnato a Narciso Parigi il Premio artistico-letterario \"Ponte Vecchio\".\nIl 29 novembre 2019, giorno dei suoi 92 anni, al Teatrodante Carlo Monni, la giunta comunale di Campi Bisenzio conferisce a Narciso Parigi la pi\u00f9 alta onorificenza cittadina alla presenza del sindaco Emiliano Fossi: il \"Premio Levriero Citt\u00e0 di Campi\". Durante l'occasione \u00e8 stata inaugurata una sala del teatro dedicata al maestro: la \"Sala Narciso Parigi\".\nIl 25 gennaio 2020 \u00e8 morto nella sua casa sulle colline fiorentine a 92 anni. Dopo i funerali, tenutisi presso la basilica della Santissima Annunziata, \u00e8 stato sepolto nel Cimitero delle Porte Sante."}
{"id": "344587", "revid": "4106", "url": "https://it.wikipedia.org/wiki?curid=344587", "title": "Pougne", "text": ""}
{"id": "344589", "revid": "4106", "url": "https://it.wikipedia.org/wiki?curid=344589", "title": "Valde", "text": ""}
{"id": "344590", "revid": "4106", "url": "https://it.wikipedia.org/wiki?curid=344590", "title": "Ucieza", "text": ""}
{"id": "344592", "revid": "2015336", "url": "https://it.wikipedia.org/wiki?curid=344592", "title": "Flavio Cresconio Corippo", "text": "Biografia.\nLe notizie biografiche su di lui sono piuttosto scarse e, in effetti, quanto sappiamo di Corippo \u00e8 quello che si ricava dai suoi tre poemi giunti fino a noi.\nEra nato in Africa e in un manoscritto delle sue opere viene definito \"grammaticus\" (professore di lettere). Sembra da escludersi, anche per motivi cronologici, l'identificazione che alcuni avevano fatto tra lui e un vescovo africano \"Cresconius\" del VII secolo.\nDopo la sua attivit\u00e0 di insegnante, svolta probabilmente nei dintorni di Cartagine, lo troviamo in questa citt\u00e0 nel 550 intento a recitare, davanti a dignitari bizantini, il poema epico da lui stesso composto per celebrare la campagna di Giovanni Troglita (generale di Giustiniano) contro i Mauri conclusa nel 548.\nUna quindicina d'anni dopo lo ritroviamo a Costantinopoli, dove si lamenta di non ben precisate ingiustizie subite, che lo hanno privato dei suoi averi, e si appella all'imperatore. In questo frangente apprendiamo che aveva un incarico a corte, ed era alle dipendenze del questore di palazzo Anastasio, cui rivolge un elogio in versi. In seguito, viene esortato a comporre un panegirico anche nei confronti del nuovo imperatore, Giustino II. La composizione di quest'ultima opera avviene nel 568 e in essa l'autore si definisce come gi\u00e0 anziano. Probabilmente mor\u00ec non molto tempo dopo.\nOpere.\nDi Corippo abbiamo tre poemetti, ossia la \"Giovanneide\" (\"Iohannis\" o \"De bellis Libycis\"), il \"Panegirico di Anastasio\" (\"Panegyricum in laudem Anastasii quaestoris et magistri\") e il \"Panegirico di Giustino II\" (\"In laudem Iustini Augusti minoris\").\nMolto probabilmente egli era di religione cristiana, come si deduce da diversi elementi, per esempio la sostanziale assenza di tutti quegli abbellimenti mitologici che sono soliti abbondare nei poemi epici, oltre a qualche esplicita allusione a testi delle sacre scritture, e in particolare un brano particolarmente \"ortodosso\" (\"Laus\" iv. 294 ss.).\nQuest'ultimo poema (\"In laudem Iustini minoris\"), in quattro libri, comprende la morte di Giustiniano, l'incoronazione del suo successore, Giustino II (13 novembre 565) e gli avvenimenti dei primi anni di regno. Esso \u00e8 preceduto da una prefazione e dal panegirico gi\u00e0 ricordato di Anastasio, il superiore del poeta. Questi testi vennero pubblicati ad Anversa nel 1581 da Michael Ruyz Azagra, segretario dell'imperatore Rodolfo II, a partire da un manoscritto del IX o X secolo.\nIl \"Panegirico\", ancorch\u00e9 infarcito di espressioni servili ed elogi spropositati, permette di avere un'idea dei cerimoniali della corte bizantina, per esempio durante la narrazione dell'ascesa al potere di Giustino o quando viene descritto come vengono ricevuti gli ambasciatori degli Avari.\nIl poema pi\u00f9 ampio ed importante da lui composto, la \"Ioannide\", il primo in ordine di tempo, fu disperso per lungo tempo e venne rintracciato solo agli inizi del XIX secolo. All'inizio del secolo XVI l'umanista viennese Johannes Cuspinian (1473-1529) nella sua opera pubblicata postuma \"De Caesaribus atque imperatoribus Romanis\" (Strasburgo 1540, p.\u00a0CCXVI) ne cita i primi 5 versi, affermando di averli tratti da un manoscritto della biblioteca di Buda (distrutta da Solimano il Magnifico nel 1527) contenente l'intero poema. Nondimeno fu solo nel 1814 che Pietro Mazzucchelli, bibliotecario della Biblioteca Ambrosiana di Milano, scopr\u00ec l'unico manoscritto superstite della \"Ioannide\" nel \"codex Trivultianus\" (della biblioteca del marchese Trivulzio).\nQuesto poema ha grande importanza per la storia del suo tempo, in particolare riguardo alle regioni del Nordafrica, su cui si hanno poche informazioni. \u00c8 un poema di circa 5000 esametri, in otto libri, e descrive le vittorie sui Mauri ad opera di Giovanni Troglita, che fu \"magister militum\" nel 546. La vicenda narrata ha inizio con l'invio di Giovanni in Africa ad opera di Giustiniano, e si conclude dopo la battaglia decisiva nei pressi di Cartagine del 548.\nLe osservazioni di Corippo riguardo al Nordafrica si rivelano espressione di un intelligente osservatore ben al corrente di quella realt\u00e0; molte sue descrizioni di usi e costumi degli indigeni sono infatti confermate sia da altre fonti contemporanee (per esempio Procopio), sia da osservazioni moderne sulle societ\u00e0 berbere tradizionali.\nI modelli principali di Corippo furono Virgilio, Lucano, e Claudiano. Nel complesso, la lingua e la metrica di Corippo, considerata l'epoca in cui visse, \u00e8 notevolmente pura.\nLe edizioni della \"Iohannis\" ad opera di P. Mazzucchelli (1820) e quella della \"Laus\" ad opera di Pierre-Fran\u00e7ois Foggini (1797) sono ancora oggi utili per il loro apparato critico. Sono entrambe comprese nel 28\u00b0 volume del \"Corpus scriptorum historiae Byzantinae\" pubblicato a Bonn.\nLe migliori edizioni moderne sono quella di Josef Partsch (in \"Monumenta Germaniae historica\", 1879), con una introduzione molto utile, quella di Michael Petschenig (\"Berliner Studien f\u00fcr klassische Philologie\", iv., 1886) e l'ultima in ordine cronologico a cura di Iacob Diggle e Francis Goodyear (Cambridge 1970); si veda anche Gibbon, \"The History of the Decline and Fall of the Roman Empire\", ch. xlv."}
