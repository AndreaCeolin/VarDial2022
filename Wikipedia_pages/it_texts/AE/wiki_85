{"id": "360047", "revid": "1728", "url": "https://it.wikipedia.org/wiki?curid=360047", "title": "Cecilio Stazio", "text": "Primo autore della letteratura latina di origine gallica, si specializz\u00f2, come il contemporaneo Tito Maccio Plauto prima di lui, nella composizione di palliate, ovvero commedie di ambientazione greca. Accolte inizialmente con freddezza, le sue opere furono poi portate al successo dall'impresario teatrale Lucio Ambivio Turpione e acquisirono grande fama. Di esse restano 42 titoli e vari frammenti, per un totale di circa 280 versi.\nMentre per la lingua e lo stile il suo teatro rimase molto vicino a quello plautino, Cecilio testimonia invece la progressiva penetrazione della cultura ellenistica in Roma, non traducendo i titoli degli originali greci da cui traeva le sue opere ed evidenziando i prodromi di quell'ideale che, grazie agli influssi della filosofia stoica e all'opera del circolo degli Scipioni, avrebbe pi\u00f9 tardi preso il nome di \"humanitas\".\nL'opera di Cecilio fu variamente giudicata dagli autori antichi, che videro nel commediografo ora uno tra i maggiori drammaturghi della letteratura latina, ora un cattivo esempio di stile. La critica attuale, fortemente limitata dallo scarso numero di frammenti delle opere disponibili, tende comunque a sottolineare l'importante ruolo che Cecilio ricopr\u00ec nel passaggio dalla palliata di Plauto a quella di Publio Terenzio Afro, dando inizio a una nuova fase dell'ellenizzazione della letteratura latina.\nBiografia.\nCecilio Stazio nacque attorno al 230 a.C., nel territorio dei Galli Insubri, probabilmente a \"Mediolanum\" (l'odierna Milano), secondo anonime testimonianze riportate nel \"Chronicon\" di Girolamo. Fu fatto prigioniero nel corso delle guerre tra gli Insubri e l'esercito romano tra il 222 e il 219 a.C., forse a seguito della battaglia di Clastidium, e giunse dunque a Roma come schiavo, secondo la testimonianza dell'erudito del II secolo d.C. Aulo Gellio, che scrisse nelle sue \"Noctes Atticae\":\nNon risulta possibile, tuttavia, accertare se le parole di Gellio rispecchiassero la verit\u00e0 o se fossero soltanto un'inferenza originata dal fatto che il \"cognomen\" di Stazio, dal significato letterale di \"attendente\", era spesso attribuito agli schiavi. \u00c8 infatti probabile che Gellio abbia voluto spiegare perch\u00e9 Cecilio portasse un nome solitamente attribuito agli schiavi, ideando la motivazione in un momento in cui le reali notizie biografiche sul drammaturgo erano andate perdute.\nDalla \"gens\" cui entr\u00f2 a far parte, Stazio trasse il \"nomen\" di Cecilio. Della sua carriera rimangono pochissime notizie: si dedic\u00f2 esclusivamente alla composizione di palliate, ma l'accoglienza inizialmente riservata alle sue opere, rappresentate sulla scena nel momento di massima celebrit\u00e0 di Plauto, fu fredda. Il pubblico romano, amante del carattere farsesco e vivace del teatro plautino, non poteva apprezzare pienamente le commedie di Cecilio, pi\u00f9 attento all'approfondimento psicologico e alla verosimiglianza delle vicende inscenate. Tuttavia, il capocomico e impresario teatrale Ambivio Turpione, che aveva acquistato le opere dell'autore e che quindi aveva l'incarico di metterle in scena, riusc\u00ec infine a portarle al successo. Nel prologo dell\"Hecyra\" di Terenzio, lo stesso Turpione, che rappresentava il personaggio protatico, raccontava le vicende degli esordi di Cecilio paragonandole a quelle, analoghe, che aveva in seguito vissuto nel tentativo di portare al successo anche le opere di Terenzio:\nRaggiunto l'apice del successo attorno al 179 a.C., dopo la morte di Plauto nel 184 a.C., Cecilio intrecci\u00f2 un legame di amicizia con il coevo poeta e drammaturgo Quinto Ennio, assieme al quale fu alla guida del \"collegium scribarum histrionumque\", un'associazione di tipo corporativo, fondata nel 207 a.C. in seguito alla composizione, da parte di Livio Andronico, dell'inno a \"Iuno Regina\", che riuniva gli attori e gli autori delle rappresentazioni drammatiche allora presenti in Roma.\nDi dubbia attendibilit\u00e0 risulta invece l'aneddoto riportato da Gaio Svetonio Tranquillo nella \"Vita Terentii\", che pone in diretto contatto l'attivit\u00e0 di Terenzio con la figura di Cecilio:\nSecondo la testimonianza di Girolamo, Cecilio mor\u00ec nel 168 a.C., un anno dopo Ennio, ma se si volesse dare credito all'aneddoto narrato da Svetonio la data dovrebbe essere posticipata almeno al 166 a.C. poich\u00e9 l\"Andria\" fu rappresentata per la prima volta soltanto in quell'anno. Il drammaturgo fu sepolto nelle vicinanze del colle Gianicolo.\nOpere.\nIl grandissimo successo che le commedie plautine avevano riscosso e continuavano a riscuotere presso il popolo contribu\u00ec a creare in Roma una certa propensione per il genere comico, a svantaggio di quello tragico. Allo stesso tempo, Plauto aveva cos\u00ec stabilito degli standard che difficilmente i commediografi successivi riuscirono a raggiungere: essi, peraltro spesso in rivalit\u00e0 tra loro, potevano dunque o tentare di \u00abrivaleggiare con Plauto sul suo stesso terreno\u00bb, o cercare nuove strade per raggiungere il successo. In questo contesto si colloca dunque l'opera letteraria di Cecilio, che, pur cimentandosi nel genere della palliata come Plauto, vi introdusse alcune significative innovazioni.\nDella vasta opera di Cecilio sono giunte fino a oggi poche testimonianze frammentarie, per un totale di circa 280 versi. Sono noti i titoli di quarantadue palliate: \"Aethrio, Andrea, Androgynos, Asotus, Chalcia, Chrysion, Dardanus, Davos, Demandati, Ephesio, Epicleros, Epistathmos, Epistola, Ex hautu hestos, Exul, Fallacia, Gamos, Harpazomene, Hymnis, Hypobolimaeus sive Subditivos, Hypobolimaeus Chaerestratus, Hypobolimaeus Rastraria, Hypobolimaeus Aeschinus, Imbrii, Karine, Meretrix, Nauclerus, Nothus Nicasio, Obolostates sive Faenerator, Pausimachus, Philomena, Plocium, Polumeni, Portitor, Progamos, Pugil, Symbolum, Synaristosae, Synephebi, Syracusii, Titthe\" e \"Triumphus\".\nIn ambito tecnico, l'opera di Cecilio determin\u00f2 un significativo punto di svolta nella storia della letteratura e del teatro latino, che nel rapporto con gli originali greci vedevano uno tra i maggiori problemi letterari del tempo: in precedenza, Gneo Nevio e Plauto avevano operato sugli originali da cui traevano le loro opere con grande disinvoltura, traducendone e latinizzandone i titoli, inserendovi riferimenti all'attualit\u00e0 e ai costumi romani, contaminando liberamente le trame. Cecilio si fece invece artefice di una maggiore fedelt\u00e0 agli originali, dei quali in molti casi non tradusse i titoli, a testimonianza della sempre maggiore ellenizzazione della cultura romana. Rarissima \u00e8 infatti nelle sue opere la presenza, limitata alla sola \"Rastraria\", di titoli con la formazione indigena in \"-aria\", molto frequente invece in Nevio e in Plauto. Dalla testimonianza di Marco Terenzio Varrone, che assegn\u00f2 a Cecilio la palma \"in argumentis\", ovvero per le trame, risulta inoltre probabile che il commediografo non facesse uso del procedimento, comune a molti dei suoi contemporanei, della \"contaminatio\", il quale arricchiva la commedia e permetteva di presentare un maggior numero di situazioni farsesche, ma contribuiva contemporaneamente a indebolire le trame. Tale interpretazione sarebbe confermata dal fatto che Cecilio non \u00e8 citato nell'elenco dei commediografi che fecero uso della \"contaminatio\" riportato nell\"Andria\" di Terenzio, dove compaiono, invece, Nevio, Plauto ed Ennio.\nIl principale modello da cui Cecilio tradusse i suoi modelli fu il commediografo greco di et\u00e0 ellenistica Menandro: a lui si possono far risalire sedici dei quarantadue titoli di cui \u00e8 giunta ad oggi notizia. Marco Tullio Cicerone parl\u00f2 in pi\u00f9 opere di Cecilio e Terenzio come traduttori di Menandro, e Gellio oper\u00f2 nelle sue \"Noctes Atticae\" un confronto tra alcuni passi del \"Plocium\" di Cecilio e l'originale di Menandro.\nA livello metrico, Cecilio predilesse l'uso del senario giambico, gi\u00e0 particolarmente diffuso nelle opere dei drammaturghi a lui precedenti, e del settenario trocaico; si registra tuttavia, nella sua opera, la presenza di parti cantate, i \"cantica\", polimetriche e dal ritmo vivace, affini ai \"cantica\" gi\u00e0 adoperati da Plauto. A livello retorico, abbondano le figure di suono, tipiche della prosa sacrale romana e di tutta la letteratura arcaica latina, quali l'allitterazione e l'omoteleuto; nei frammenti \u00e8 attestata inoltre la presenza di figure etimologiche e accumulazioni sinonimiche.\nA livello stilistico, dunque, l'opera di Cecilio trasse ispirazione da quella di Plauto: abbondano infatti situazioni farsesche e battute di spirito salaci e talvolta grossolane e volgari, come \u00e8 esemplificato dal seguente passo del \"Plocium\":\nDella palliata plautina Cecilio riutilizz\u00f2 inoltre il linguaggio vario, vivace ed esuberante, incentrato sulla ricerca della parola carica, colorita e imprevista, ma evit\u00f2 invece qualsiasi riferimento all'attualit\u00e0 romana, cui Plauto aveva invece fatto di frequente ricorso. Inoltre, la maggiore aderenza agli originali greci, la predilezione per Menandro e il primo approfondimento psicologico dei personaggi testimoniano anche gli sviluppi che Cecilio apport\u00f2 al modello plautino: egli si preoccup\u00f2 infatti di prestare maggiore cura ai pensieri e alle azioni dei suoi personaggi, analizzandone finemente i sentimenti e rendendoli coerenti con le vicende narrate.\nNon mancano, tuttavia, passi che separino nettamente l'opera di Cecilio dal modello stilistico plautino: nei \"Synephebi\" il personaggio della \"meretrix\" (cortigiana), nella palliata tradizionalmente avida e venale, appare al contrario generoso e disinteressato, pronto a sacrificarsi per l\"adulescens\" amato. Cecilio fu inoltre autore di alcune sentenze di tono grave e patetico sul tema della vecchiaia e di altrettante, di carattere pi\u00f9 generale, sull'esistenza umana: da situazioni comiche e farsesche, seppe dunque anche cogliere lo spunto per avviare riflessioni serie.\nL'opera di Cecilio si pone infine tra Plauto e Terenzio nell'elaborazione dell'ideale che nel I secolo a.C. avrebbe preso il nome di \"humanitas\": Plauto aveva scritto, nell\"Asinaria\", \u00ab\"lupus est homo homini, non homo, quom qualis sit non novit\"\u00bb (\u00abl'uomo \u00e8 un lupo per l'uomo, non un uomo, qualora si ignori chi sia\u00bb), sostenendo dunque che un uomo sconosciuto dovesse essere trattato come una fiera selvaggia. Cecilio scrisse invece \u00ab\"homo homini deus est, si suum officium sciat\"\u00bb (\u00abl'uomo \u00e8 un dio per l'uomo, se conosce il proprio dovere\u00bb): influenzato dalla filosofia stoica, i cui insegnamenti sarebbero stati a pieno colti e rielaborati dagli esponenti del circolo degli Scipioni e da Terenzio, che avrebbe scritto infine \u00ab\"homo sum, humani nihil a me alienum puto\"\u00bb, Cecilio sostenne che gli uomini dovessero essere tra loro solidali e recarsi reciproco beneficio: tale doveva essere il dovere di ogni uomo.\nFortuna.\nIl prologo dell\"Hecyra\" di Terenzio testimonia come le commedie di Cecilio, parallelamente a quanto era accaduto in Grecia a Menandro, faticarono a raggiungere il successo finch\u00e9 Plauto fu in vita: il pubblico romano, che amava il carattere farsesco della palliata plautina, non poteva apprezzare pienamente l'approfondimento psicologico che Cecilio riservava ai suoi personaggi, n\u00e9 la ricerca della verosimiglianza nelle trame. Dopo la morte di Plauto, tuttavia, le opere di Cecilio ottennero un notevole successo e finirono per affermarsi su quelle degli altri autori: nella prima met\u00e0 del I secolo a.C. l'erudito Volcacio Sedigito compose un canone dei maggiori poeti comici, in cui riconobbe la superiorit\u00e0 di Cecilio su tutti gli altri:\nPur trattandosi di un'opinione personale, risulta verosimile che l'opinione di Volcacio fosse condivisa anche dagli altri filologi contemporanei. Poco tempo pi\u00f9 tardi, Varrone sostenne che a Cecilio spettasse, tra i commediografi, la palma \"in argumentis\", ovvero per le trame: Varrone, dunque, riconosceva probabilmente a Cecilio il merito di aver effettuato un'attenta scelta di quali fossero gli originali greci da tradurre, preferendo quelli la cui vicenda era pi\u00f9 verosimile e meglio costruita.\nDiverso fu invece il giudizio di Cicerone, che considerava la lingua di Cecilio ancora impura e attribuiva tale difetto alle origini straniere del drammaturgo:\nLo stesso Cicerone, tuttavia, riconobbe, come avevano fatto Volcacio Sedigito e i filologi a lui contemporanei, la superiorit\u00e0 di Cecilio sugli altri poeti comici. Positivo fu invece il giudizio che dell'opera di Cecilio diede Quinto Orazio Flacco:\nUgualmente lusinghiero fu il giudizio di Velleio Patercolo:\nDecisamente negativo fu invece il parere di Marco Fabio Quintiliano, esteso, peraltro, a tutto il genere comico. Egli sostenne, in particolare, la superiorit\u00e0 delle opere di Terenzio su quelle degli altri commediografi:\nDiversamente da quella antica, la critica moderna e contemporanea si trova nell'impossibilit\u00e0 di valutare l'opera di Cecilio, di cui non restano che pochi frammenti. La sua figura appare dunque ambigua, in parte ancora legata al modello plautino, in parte anticipatrice di quello terenziano: il suo stile risulta contraddistinto da una tensione che non arriva pienamente a raggiungere la creativit\u00e0 del predecessore, n\u00e9 la compostezza e la naturalezza del successore. A Cecilio si riconosce comunque il merito di aver agito da fondamentale anello di passaggio tra la palliata di Plauto e quella di Terenzio, permettendo il successivo svilupparsi in tutti i generi di una letteratura completamente ellenizzata nel contenuto e nello stile.\nFrammenti superstiti.\nDelle commedie di Cecilio Stazio ci sono pervenuti solo 190 frammenti, piuttosto brevi e di tradizione indiretta, per un totale di circa 290 versi. Il \"Plocium\" \u00e8 la commedia meglio conservata (45 versi). Recentemente, tuttavia, un grande frammento dell\"Obolostates sive Faenerator\" (\"L'usuraio\") \u00e8 stato scoperto in uno dei papiri di Ercolano (\"PHerc.\" 78). L'utilizzo di tecniche innovative ha reso possibile la lettura del papiro, precedentemente catalogato come illeggibile a causa del pessimo stato di conservazione. Si tratta dell'unica opera di Cecilio giuntaci per tradizione diretta. L'edizione critica della commedia non \u00e8 ancora stata pubblicata, ma si stima che il papiro contenga un frammento di 400-500 versi, vale a dire circa la met\u00e0 dell'opera. Alcune informazioni preliminari sono state pubblicate nel 1996 dall'autore della scoperta, il filologo norvegese Knut Kleve."}
{"id": "360049", "revid": "30610", "url": "https://it.wikipedia.org/wiki?curid=360049", "title": "Euforione di Calcide", "text": "Biografia.\nEuforione nacque a Calcide, in Eubea, e studi\u00f2 con il filosofo Lacide, capo dell'Accademia tra il 241 e il 216 a.C. e con il poeta Archebulo di Tera.Protetto da Nicea, moglie del governatore dell'Eubea, riusc\u00ec ad essere presentato al re Antioco III, divenendo direttore della biblioteca di Antiochia e scrivendo opere di erudizione storica in prosa, come uno studio sugli Aleuadi di Tessaglia e uno sui Giochi Istmici; fu anche filologo, studiando il lessico di Ippocrate e critico letterario, occupandosi dei poeti lirici.Euforione mor\u00ec in Siria e venne sepolto ad Apamea o ad Antiochia.\nOpere.\nDelle sue opere poetiche ci restano due brevi epigrammi e circa 300 versi sparsi e frammentari. Il lessico \"Suda\" riporta, tra le opere euforionee:\nSicch\u00e9, dal lessico bizantino e da altre fonti, ricostruiamo i titoli di \u039c\u03bf\u03c8\u03bf\u03c0\u03af\u03b1; \u03a7\u03b9\u03bb\u03b9\u03ac\u03b4\u03b5\u03c2 (in cinque libri); \u1f08\u03c1\u03b1\u1f76 \u1f22 \u03a0\u03bf\u03c4\u03b7\u03c1\u03b9\u03bf\u03ba\u03bb\u03ad\u03c0\u03c4\u03b7\u03c2 (\"Maledizioni, ovvero il ladro del vaso\"); \u0394\u03b9\u03cc\u03bd\u03c5\u03c3\u03bf\u03c2: probabilmente conteneva leggende dionisiache; \u0398\u03c1\u1fb7\u03be, che conteneva la storia di incesto di Climeno e Arpalice con la loro trasformazione in uccelli, l'amore criminale e la morte di Trambelos, il salvataggio di Anfiarao dai suoi cavalli e almeno la menzione casuale di Eracle, che porta alla luce Cerbero. Cosa indichi il titolo, comunque, rimane oscuro.\nI suoi brevi poemetti hanno come modello i poemi omerici per quanto riguarda il metro esametro e i riferimenti al mito; invece, per quanto riguarda la tecnica poetica, richiama quella callimachea, la brevit\u00e0 e l'interesse per il particolare, per il mito meno noto; e tutto questo ha la funzione di stupire il lettore, di produrre meraviglia.\nInfatti Euforione fu un poeta dotto, una figura di proverbiale oscurit\u00e0; nel suo stile si trovano numerosi neologismi, parole rare, ricercate, preziose, che riflettono la sua vasta cultura e il gusto tipicamente ellenistico per il particolare.\nFu ammirato da Catullo e imitato dagli altri \"neoteroi\", ma non da Cicerone, che deplorava chi lo preferiva a Ennio e defin\u00ec sdegnosamente \"cantores Euphorionis\" i suoi imitatori."}
{"id": "360050", "revid": "52076", "url": "https://it.wikipedia.org/wiki?curid=360050", "title": "Montuhotep III", "text": ""}
{"id": "360051", "revid": "400694", "url": "https://it.wikipedia.org/wiki?curid=360051", "title": "Tholiani", "text": "I Tholiani sono una specie aliena immaginaria dell'universo fantascientifico di \"Star Trek\".\nDescrizione.\nDei Tholiani si sa che sono una specie non umanoide che vive in ambienti ad altissime temperature e che sono xenofobi. Hanno una struttura corporea cristallina con due braccia e sei gambe ed il loro linguaggio (difficile da interpretare anche per il traduttore universale) \u00e8 un insieme di squittii e scricchiolii. Sono anche in grado di sfruttare la loro struttura cristallina per comunicare a grande distanza. Se esposti a temperature troppo basse, muoiono esplodendo in migliaia di frammenti.\nPossiedono una tecnica di combattimento particolare: i loro vascelli spaziali sono in grado di circondare le altre astronavi costruendo una ragnatela di energia attorno ai malcapitati. Se la rete viene terminata, l'astronave attaccata non ha possibilit\u00e0 di fuga, e se la rete viene stretta, l'astronave viene distrutta. Due astronavi tholiane possono richiedere quasi due ore per costruire la loro rete, ma sei astronavi sono in grado di terminarla nel giro di un minuto.\nI Tholiani sono visti, oltre che in alcune apparizioni non canoniche in giochi e libri ispirati a Star Trek, nell'episodio \"La ragnatela Tholiana (The Tholian Web)\" della serie classica e negli episodi \"Il mistero della navetta (Future Tense)\" e \"In uno specchio oscuro (In a mirror, Darkly)\" (in due parti) della serie \"\".\nIn \"La ragnatela Tholiana\", i Tholiani minacciano di distruggere l'Enterprise, impegnata solo nel tentativo di recuperare il capitano James T. Kirk, perso in uno \"spazio di interfase\" durante delle analisi sulla misteriosa nave USS \"Defiant\" (NCC-1764).\nNe \"Il mistero della navetta\" si contendono insieme a Sulibani e umani un relitto proveniente dal futuro.\nNe \"In uno specchio oscuro\" (ambientato in un universo parallelo, l'universo dello specchio), si scopre che i Tholiani avevano attirato con l'inganno la \"Defiant\" dell'universo ordinario nella propria dimensione (facendola anche viaggiare a ritroso nel tempo) per rubarne la tecnologia. Si scontrano cos\u00ec con l'equipaggio dell'Enterprise dell'universo parallelo (una versione cinica e spietata, appartenente all\"'Impero terrestre\"), che decide a sua volta di mettere le mani sulla \"Defiant\"."}
{"id": "360052", "revid": "123984544", "url": "https://it.wikipedia.org/wiki?curid=360052", "title": "Albio Tibullo", "text": "Biografia.\nScarse le notizie sulla sua vita, anche se Tibullo stesso ci fornisce diverse informazioni su di s\u00e9, nella propria opera. Inoltre, il testo di Tibullo, nei manoscritti che ce lo tramandano, \u00e8 accompagnato da un epigramma scritto da Domizio Marso e da una \"Vita\" anonima. Il primo ci fornisce l'indicazione della data di morte. La seconda ci informa della sua origine, dei suoi rapporti con Messalla, dice che fisicamente era bellissimo e che \"multorum iudicio principem inter elegiographos obtinet locum\" (a giudizio di molti, ha il primo posto tra gli scrittori di elegie).&lt;br&gt;\nNacque probabilmente nel Lazio, forse a \"Gabii\", tra il 55 a.C. e il 50 a.C. da una ricca famiglia di ceto equestre, anche se sembra che nel 42 a.C. la sua famiglia abbia subito una confisca di terre, dopo la battaglia di Filippi.&lt;br&gt; \nFece parte del circolo di Marco Valerio Messalla Corvino, che raccoglieva poeti di ispirazione bucolica ed elegiaca distanti dagli interessi politici e civili di Mecenate. Segu\u00ec Messalla in una spedizione militare in Aquitania e poi nel 22 a.C. in Siria, ma fu costretto a fermarsi a Corf\u00f9 per una malattia. Nel 27 a.C., comunque, pot\u00e9 assistere a Roma al trionfo di Messalla, celebrato il 25 settembre.&lt;br&gt;\nTerminati i viaggi e le spedizioni militari, dividendo la sua vita fra la citt\u00e0 e la campagna, Tibullo strinse amicizia con Orazio, che gli dedic\u00f2 due suoi componimenti, il carme I 33 e l'epistola I 4.&lt;br&gt;\nMor\u00ec poco dopo Virgilio, nell'anno 19 a.C., probabilmente a Roma. A questo periodo andrebbe datata l'elegia III, 9 degli \"Amores\" di Ovidio, un epicedio per la morte di Tibullo, in cui Ovidio immagina il funerale, dove Delia e Nemesi si contendono il primato nel cuore del defunto. Il testo contiene varie citazioni e rimandi al testo di Tibullo.\n&lt;br&gt;Ancora Ovidio fa il nome di Tibullo insieme a quelli di Virgilio, Orazio, Cornelio Gallo e Properzio nell'elegia IV,10 dei \"Tristia\", lamentando che il destino non gli ha concesso abbastanza tempo per stringere amicizia con lui. Qui Ovidio, seguendo una consuetudine antica, stabilisce una \"successione\" dei poeti elegiaci: Gallo, Tibullo, Properzio e s\u00e9 stesso come quarta \"generazione\".\nOpere.\nA Tibullo sono attribuiti tre libri di elegie, per un totale di 1.238 versi (619 distici elegiaci).\nLibro I.\nIl primo libro, pubblicato probabilmente nel 26 o nel 25 a.C., contiene 10 elegie di varia estensione, i cui temi principali sono l'amore per Delia e per Marato, il rifiuto della guerra e della violenza.\n&lt;br&gt;\nLa prima elegia \u00e8 programmatica, una sorta di presentazione e di manifesto della poetica e della personalit\u00e0 di Tibullo. Rivolgendosi a Messalla, introduce alla tematica dell'amore per Delia, l'amore per la vita in campagna e per la pace.\n&lt;br&gt;La seconda elegia, un \"paraklays\u00edthyron\", svolge uno dei temi tipici della poesia erotica. Davanti alla porta chiusa di Delia si svolge il canto del poeta, una sorta di serenata.\n&lt;br&gt;Nella I 3, Tibullo malato \u00e8 costretto ad abbandonare Messalla, in viaggio verso l'Egeo. In un'ansia di morte, Tibullo ripensa alle ultime ore passate con Delia a Roma, immagina lei rimasta sola che prega per lui. In uno dei pochi \"excursus\" mitologici della sua opera, Tibullo rievoca l'et\u00e0 dell'oro.\n&lt;br&gt;Nella I 4 viene introdotto il tema dell'amore omosessuale per Marato: Tibullo, dopo aver chiesto consiglio ad una statua del dio Priapo, viene istruito sull'arte di sedurre i giovinetti.&lt;br&gt;\nAncora un \"paraklays\u00edthyron\" \u00e8 la I 5, in cui Delia, lasciato Tibullo, ha un amante pi\u00f9 vecchio e pi\u00f9 ricco.\n&lt;br&gt;Con la I 5 si chiude il \"romanzo di Delia\": la donna tradisce il marito con Tibullo, che qui fornisce una sorta di precettistica dell'infedelt\u00e0.\n&lt;br&gt;In onore di Messalla, in occasione del suo compleanno \u00e8 la I 6, mentre la 7 \u00e8 un'esortazione alla giovane Foloe a ricambiare le attenzioni di Marato, che ritorna nella 8 quando tradisce Tibullo con un amante pi\u00f9 ricco, provocando un'invettiva contro i due, sul modello della poesia giambica callimachea.\n&lt;br&gt;Nella I 9 Tibullo, richiamato sotto le armi, maledice la guerra ed elogia la vita in campagna e l'amore.\nInfine della I 10 \u00e8 presente un'esaltazione della pace e affronta l'ideale di vita del poeta.\nLibro II.\nIl secondo libro contiene 6 elegie, in cui la donna cantata non \u00e8 pi\u00f9 Delia, bens\u00ec Nemesi, ancora pi\u00f9 crudele nei confronti del poeta.\n&lt;br&gt;Il componimento iniziale \u00e8 dedicato alla festa degli \"Ambarvalia\" mentre, in II 2, il poeta si rivolge all'amico Cornuto in occasione del suo compleanno.&lt;br&gt;\nIn II 3, fa la sua comparsa Nemesi, che si trova con un amante nella casa di campagna di lui, mentre Tibullo d\u00e0 sfogo alla sofferenza data dalla gelosia, che riprende in II 4, dove si svolge il tema della \"servit\u00f9 d'amore\": Tibullo \u00e8 succube di Nemesi, ed \u00e8 disposto a tutto per soddisfarne le richieste.&lt;br&gt;\nAncora legate all'ambiente degli amici sono II \u03295, elegia dedicata a Messalino, figlio di Messalla, in occasione della sua investitura sacerdotale e II 6, in cui, in occasione della partenza per una campagna militare dell'amico Macro, Tibullo, riluttante, \u00e8 disposto ad accompagnarlo, pur di dimenticare la crudele Nemesi. Nella speranza che l'amata diventi pi\u00f9 tenera verso di lui, Tibullo rievoca l'immagine della sorellina di lei, morta cadendo da una finestra.\nLibro III.\nIl libro III raccoglie 20 componimenti di cui solo gli ultimi due sono considerati tibulliani.\nNelle elegie III, 1-6 un poeta di nome L\u00ecgdamo (che indica la propria data di nascita nell'anno 43 a.C. e non pu\u00f2 quindi essere Tibullo) canta in toni teneri e sospirosi il suo infelice amore per Ne\u00e8ra. Il componimento che nel libro occupa il settimo posto \u00e8 il \"Panegirico di Messalla\", l'unico carme in esametri del Corpus; in esso un poeta, che alcun studiosi ritengono possa essere Tibullo, esalta le eccelse doti del patrono, secondo gli schemi retorici dell'encomio. Le elegie III, 8-18, infine, cantano vari momenti dell'amore appassionato di Sulpicia, nipote di Messalla, per un giovane di nome Cerinto. \nIl carme 19 \u00e8 un'ardente dichiarazione d'amore per una puella di cui non viene fatto il nome; il carme 20 \u00e8 un breve epigramma su voci, che tormentano il poeta, relative a presunte infedelt\u00e0 dell'amata.\nLingua e stile.\nLo stile di Tibullo, \"tersus atque elegans\" (chiaro ed elegante), come lo definisce Quintiliano, \u00e8 uno dei modelli della classicit\u00e0. Tibullo lavora con un lessico limitato e con un numero ristretto di temi, variando i quali riesce a creare effetti sempre diversi, sfumando dal dolce al malinconico, e per questo definito \"poeta triste\", talvolta al rabbioso.&lt;br&gt;Non fa sfoggio, invece, di quell'erudizione mitologica che caratterizza lo stile del suo contemporaneo Properzio e anche la lingua di Tibullo \u00e8 priva di arcaismi, grecismi e neologismi, nonch\u00e9 di anomalie morfologiche. Caratteristica della sua poesia \u00e8 la descrizione di un tipo di amore intenso e travolgente, ma fragile, precario e difficile da gestire. Altro suo segno distintivo \u00e8 una mescolanza di riferimenti alla religione tradizionale e a elementi di pratiche magiche e occulte.\nTradizione e critica del testo.\nBench\u00e9 Tibullo fosse molto apprezzato nell'antichit\u00e0, nel Medioevo la sua opera ha scarsa circolazione, e per lo pi\u00f9 in antologie. Solo alla fine del XIV secolo l'opera torna ad avere una vasta circolazione nella sua integrit\u00e0.\n&lt;br&gt;\nNon sono sopravvissuti manoscritti tardoantichi n\u00e9 medievali. Da un archetipo O - perduto - derivano tutti i manoscritti rinascimentali, circa 100. Tra questi i migliori, alla base delle edizioni a stampa, sono tre:\nAltre lezioni genuine si ricavano da alcune antologie di poeti latini, come il \"Florilegium Gallicum\" (composto intorno alla met\u00e0 del XIII secolo) o gli \"Excerpta Frisingensia\" (conservati in un solo manoscritto ora a Monaco di Baviera), raccolte per lo pi\u00f9 in Francia in epoca tardomedievale, che sembrano derivare da una tradizione indipendente da O.\n&lt;br&gt;L\"'editio princeps\" risale al 1472, stampata a Venezia da Vindelino di Spira. La prima edizione condotta con criteri scientifici moderni \u00e8 quella di Karl Lachmann del 1829."}
{"id": "360053", "revid": "78273", "url": "https://it.wikipedia.org/wiki?curid=360053", "title": "Odo, Conte di Parigi", "text": ""}
{"id": "360056", "revid": "1534511", "url": "https://it.wikipedia.org/wiki?curid=360056", "title": "Spazio delle fasi", "text": ""}
{"id": "360057", "revid": "1482985", "url": "https://it.wikipedia.org/wiki?curid=360057", "title": "Alexander Hamilton Stephens", "text": "Partecip\u00f2 alla Guerra di secessione americana dalla parte degli Stati Confederati d'America, di cui fu vicepresidente.\nBiografia.\nStudi e prime attivit\u00e0 politiche.\nEducato nella sua prima giovent\u00f9 nelle scuole del suo tempo, si laure\u00f2 nel 1832 all'et\u00e0 di vent'anni e fu ammesso all'Ordine degli Avvocati nel 1834. La pratica della professione si era appena aperta quando fu chiamato ad entrare nella lunga e insigne carriera politica che avrebbe dato al suo nome un posto estremamente prominente nella storia statunitense. Nonostante declinasse gli onori politici e mirasse a proseguire senza interruzione una vita professionale, fu forzato dalla sua circoscrizione a rappresentarla in un incarico politico.\nLa sua contea lo elesse nel 1836 alla legislatura dello Stato, e ripet\u00e9 la scelta finch\u00e9 egli, nel 1841, declin\u00f2 fermamente la rielezione. Ma nel 1842 fu eletto Senatore dello Stato. Il suo curriculum di legislatore dello Stato lo mostra diligente nel proteggere tutti gli interessi comuni e nel migliorare il benessere dello Stato. Le sue prime apparizioni nella vita pubblica fecero subito intravedere quella carriera nella quale si sarebbe guadagnato il titolo di The Great Commoner.\nLa sua prima elezione al Congresso degli Stati Uniti ebbe luogo nel 1843, dopodich\u00e9 egli prest\u00f2 servizio per sedici anni distinguendosi in modo costantemente crescente finch\u00e9 nel 1859 non torn\u00f2 a vita privata per sua stessa scelta, e si congratul\u00f2 prematuramente con i suoi elettori supponendo a quel tempo che tutte le questioni pericolose fossero state pienamente composte. Egli era stato uno strenuo propugnatore delle misure di compromesso del 1850, ed avendo successivamente partecipato alla composizione dei disordini del Kansas, ne aveva accettato i risultati come la fine di un conflitto settoriale, almeno per quanto riguardava il Sud.\nDalla Georgia alla Confederazione.\nLa campagna presidenziale del 1860 lo trov\u00f2 sostenitore dell'elezione di Stephen A. Douglas, per il quale egli guid\u00f2 la campagna elettorale in Georgia. Egli tent\u00f2 di evitare la secessione proponendosi di combattere l'amministrazione dei Repubblicani dall'interno dell'Unione, e, in caso di fallimento, di invocare una separazione concertata per tutti gli Stati del Sud.\nFu eletto membro della Convenzione della Georgia del 1861, e dopo strenui sforzi per ritardare l'approvazione di un'ordinanza di secessione separata dello Stato, quando l'atto fu approvato spese tutte le sue energie per sostenere la Confederazione. Le sue obiezioni erano sulla convenienza di una secessione immediata e non sul diritto del suo Stato a secedere.\nLa Convenzione lo scelse quale delegato al Congresso Provvisorio che si riuniva a Montgomery, e che lo nomin\u00f2 unanimemente Vice Presidente degli Stati Confederati, incarico abbinato automaticamente alla Presidenza del Senato Confederato. Per il suo talento e l'influenza posseduta in tutto il Sud il suo servizio fu immediatamente utile, non solo nell'assistere all'organizzazione del governo confederato, ma nello sforzo generale di indurre tutti gli Stati del Sud ad unirsi a coloro che gi\u00e0 avevano posto in atto la secessione. Per questo egli fu incaricato di trattare con la Virginia per conto della Confederazione e gli riusc\u00ec di guadagnarsi quel prezioso Stato persino prima che la sua ordinanza di secessione fosse formalmente ratificata dal popolo.\nNell'approntamento della Costituzione Confederata la sua esperienza di uomo di Stato e la profonda familiarit\u00e0 con i principi del governo furono di grande valore. Quello strumento era un miglioramento, secondo lui, della Costituzione degli Stati Uniti, e meritava la sua calorosa raccomandazione anche se alcuni principi che egli aveva caldeggiato non erano stati adottati. Disse della suprema Carta della nuova Repubblica: \"L'intero documento nega totalmente l'idea che cos\u00ec tante persone hanno attivamente tentato di inserire in durevole forma nella storia, che la Convenzione di Montgomery non fosse altro che un insieme di \"cospiratori\" il cui obiettivo era il sovvertimento dei principi della Costituzione degli Stati Uniti, e l'erezione di una grande \"oligarchia schiavista\" invece che la stabilit\u00e0 e la garanzia delle libere istituzioni.\nStephens approvava completamente la politica proposta dal governo confederato, che fu manifestata inviando commissari a Washington senza indugio. Stupefatto del trattamento ricevuto da questi eminenti gentiluomini, denunci\u00f2 vigorosamente la doppiezza di Seward che aveva dichiarato la sua opinione che Lincoln era stato persuaso a cambiare la sua politica originaria.\nIl tentativo di rinforzare Sumter, alla luce dell'inganno praticato verso i commissari, fu da lui giudicato \"atroce\" e \"pi\u00f9 che una dichiarazione di guerra. \u00c8 stato un vero e proprio atto di guerra.\" Fin dall'inizio Stephens favor\u00ec una vigorosa prosecuzione di tutte le misure diplomatiche, ed un'attiva preparazione militare della Confederazione. Egli e Davis furono in felice accordo circa lo scopo generale della Confederazione cos\u00ec crudamente espresso dal Presidente confederate alla ripresa dei lavori del Congresso nell'aprile 1861, \"Noi non cerchiamo conquiste, n\u00e9 ingrandimenti, n\u00e9 concessioni dagli Stati liberi. Tutto quello che chiediamo \u00e8 di essere lasciati soli, che nessuno tenti di soggiogarci con le armi. Questo noi vogliamo e dobbiamo resistere fino al pi\u00f9 tremendo estremo. Nel momento in cui questa pretesa verr\u00e0 abbandonata la spada cadr\u00e0 dalle nostre mani, e dovremo essere pronti a trattati di amicizia e commercio reciprocamente benefici.\"\nDurante la guerra.\nCon il progredire della Guerra il Vice Presidente fu spesso chiamato a rivolgere indirizzi al popolo nei momenti critici, in ognuno dei quali egli caratterizzava l'invasione del Sud come una guerra ingiusta di conquista e sottomissione, \"la cui responsabilit\u00e0 per tutti i sacrifici di sangue e denaro sono dell'amministrazione di Washington.\" Dichiarando francamente che l'istituzione della schiavit\u00f9 aveva le sue origini nella cupidigia europea ed americana, e non era un male assoluto, egli giustificava la protezione data dalla Confederazione a quella sorta di propriet\u00e0 contro l'assalto di una maggioranza, ma non dichiar\u00f2 mai che essa fosse la \"pietra angolare\" della nuova Repubblica, come spesso si cita contro di lui. Egli sosteneva che la schiavit\u00f9, in quanto istituzione interna sotto il controllo degli Stati, veniva attaccata da coloro che cercavano di stabilire la regola che il governo federale aveva il potere di regolare tutte le istituzioni interne di tutti gli Stati.\nI suoi punti di vista riguardanti le relazioni fra I governi federale e degli Stati erano pressoch\u00e9 allineate con quelle di Jefferson, ed egli si fece carico di questi punti di vista nella sua costruzione della costituzione confederata. Credendo che la libert\u00e0 dipenda pi\u00f9 dal diritto che non dalle armi, essendo egli per natura un civile e per formazione un giurista, egli non poteva essere d'accordo su tutte le misure di guerra adottate a Richmond. L'amministrazione Lincoln era da lui accusata con gran severit\u00e0 a causa della totale mancanza di considerazione di tutte le limitazioni costituzionali. Altrettanto obiettava ad ogni violazione della costituzione da parte del suo proprio governo. La sua opposizione alla politica finanziaria, alla coscrizione, alla sospensione dello \"habeas corpus\" e ad altre misure di Guerra fu molto decisa e si verificarono divergenze fra il Vice Presidente e l'amministrazione confederata; ma il suo rapporto con il Presidente Davis ed il Gabinetto rimase cordiale fino alla fine della guerra. Egli dice che \"queste differenze, per quanto ampie e profonde, non causarono fratture personali fra di noi\", affermazione confermata da Davis.\n\u00c8 giusto ricordare che Stephens fu il difensore del Presidente Davis contro tutti gli attacchi maliziosi finch\u00e9 ebbe vita. Le crudeli e brutali accuse contro Davis riguardanti il trattamento dei prigionieri furono prontamente da lui condannati come uno dei \"pi\u00f9 audaci e pi\u00f9 spogli oltraggi contro la verit\u00e0 della storia che siano mai stati tentati; non inferiore all'infame tentativo di addebitare a lui e ad altri alti Ufficiali dalla parte della Confederazione la colpa dell'assassinio di Lincoln\". Stephens con assoluta certezza considerava l'idea fin dai primissimi giorni della secessione che un processo di disintegrazione della vecchia Unione potesse avvenire perseguendo una politica corretta, e che alla fine \"una riorganizzazione dei suoi elementi costitutivi e una nuova assimilazione sulla base di una nuova Costituzione\" avrebbe dato luogo ad una unione pi\u00f9 perfetta del tutto. Questi punti di vista incontrarono poco favore. La loro realizzazione era troppo distante, troppo incerta, troppo impraticabile per adattarsi al suo tempo.\nEgli voleva sempre fare pace e ricostituire l'Unione sulla base della Costituzione adottata a Montgomery, o semplicemente sul sincero riconoscimento dell'assoluta sovranit\u00e0 degli Stati. Ma nulla di ci\u00f2 era ammissibile come base di riunificazione. Quando ebbe inizio la guerra e le risorse confederate calarono fino al punto di esaurimento Stephens cominci\u00f2 con una certa veemenza a far pressione sull'amministrazione di Richmond perch\u00e9 fossero accettati i suoi punti di vista come misure idonee a far terminare la carneficina della guerra. Gli ultimi anni di conflitto furono principalmente segnati da disastri che il popolo del Sud stava sopportando con cuore tenace, compensate ogni tanto da vittorie sul campo e voci di tentativi di una parte pacifica del Nord di sospendere le ostilit\u00e0. Stephens era tra i principali sostenitori del movimento per la pace, ma senza la minima manifestazione di tradire la Confederazione. Si era pensato che se egli e Lincoln, due vecchi ed affezionati amici che avevano grande rispetto reciproco, potessero incontrarsi e parlare confidenzialmente, si sarebbe trovata una base per la pace.\nLa situazione politica al Nord nell'estate del 1863 sembrava favorire un tentativo di avvicinare il governo degli Stati Uniti sull'argomento e di raggiungere un accordo per riprendere gli scambi di prigionieri di guerra. In questa circostanza Stephens propose di recarsi di persona a Washington per avere un abboccamento preliminare con Lincoln \"che possa finalmente condurre a buoni risultati.\" Ma mentre questa proposta era in discussione le Armate confederate attraversarono il Potomac minacciando Washington e producendo nel gabinetto di Lincoln sentimenti che a Stephens sembrarono essere sfavorevoli a qualsiasi negoziato. Egli era per\u00f2 incaricato da Davis di fare ogni sforzo per garantire lo scambio di prigionieri, e lo fece con il risultato di un immediato rifiuto da parte delle autorit\u00e0 federali di ricevere qualsiasi commissario al riguardo.\nStephens nel 1864 pensava che la reazione contro la politica di Guerra di Lincoln fosse causata dalla paura che il cosiddetto potere di Guerra diventasse pericoloso per le libert\u00e0 degli Stati del Nord, ed egli era dell'opinione che un adeguato incoraggiamento al popolo della pace nel Nord avrebbe portato al loro successo politico nelle elezioni di quell'anno, portando cos\u00ec al potere a Washington un gruppo di uomini che avrebbero trattato con il Sud. \"Era la nostra vera politica\" scrive, \"lottando per la nostra indipendenza, di utilizzare ogni possibile mezzo per imprimere nelle menti dei veri amici della libert\u00e0 al Nord la verit\u00e0 che se noi fossimo stati sopraffatti e gettati sotto il tallone del centralismo, lo stesso destino aspettava loro prima o poi.\" Su questa linea simpatizzava per la risoluzione approvata nel marzo 1864 dal parlamento della Georgia, evidentemente preparato per consolidare l'opposizione al Nord all'amministrazione Lincoln. Ma la schiacciante rielezione di Lincoln dissip\u00f2 ogni speranza di accomodamento.\nGli sforzi per la pace.\nLo sforzo finale per una negoziazione fu fatto da Stephens e dai suoi Commissari associati, John A. Campbell e Robert M. T. Hunter, incaricati da Davis, che incontrarono Lincoln e Seward ad Hampton Roads il 3 febbraio 1865, in una informale quanto futile conferenza. Stephens era il capo portavoce in quella famosa intervista, e ha dato il suo resoconto complete di tutto l'accaduto. Egli fece pressione su Lincoln e Seward perch\u00e9 acconsentissero ad un armistizio con l'intenzione di organizzare una richiesta da parte degli Stati Uniti verso l'imperatore Massimiliano di liberare il Messico dal controllo europeo in sintonia con la popolare \"dottrina Monroe\". Questo diversivo, credeva, avrebbe aperto la strada alla ricostituzione dell'Unione. Seward replic\u00f2 che il suggerimento era solo una \"teoria filosofica\" e Lincoln disse che lo scioglimento di tutte le armate e la restaurazione dell'autorit\u00e0 federale ovunque era l'assoluto preliminare a qualsiasi cessazione delle ostilit\u00e0.\nFallito questo sforzo per assicurare un armistizio, Stephens e gli altri Commissari richiesero una dichiarazione delle condizioni sotto le quali la guerra potesse finire. Gli Stati secessionisti sarebbero stati subito parificati agli altri Stati secondo la Costituzione, come erano prima? Cosa si sarebbe fatto delle propriet\u00e0 di schiavi? Quale sarebbe stato il comportamento degli Stati Uniti verso gli attori della secessione? Alle questioni di questa natura, ma non con le stesse parole, fu risposto dicendo che ogni resistenza armata doveva cessare e ci si doveva fidare che il governo avrebbe fatto quello che riteneva migliore. Non ci sono prove che Lincoln scrivesse la parola \"Unione\" su un pezzo di carta e dicesse che Stephens poteva scrivere sotto ci\u00f2 che voleva, e non \u00e8 probabile che qualcosa di cos\u00ec stupido, impotente e imprudente sia stato fatto dal sagace Presidente degli Stati Uniti. Non ci fu promessa di pagamento per la propriet\u00e0 degli schiavi, ma solo un suggerimento di Lincoln che egli avrebbe favorito ci\u00f2, sebbene il suo punto di vista al riguardo fosse ben noto. Cos\u00ec la conferenza fall\u00ec senza alcun risultato benefico.\nIl ritorno alla Georgia.\nRitornando dalla conferenza di Hampton Roads. Stephens consider\u00f2 che la causa del Sud fosse senza speranze, e trovando l'amministrazione risoluta a difendere Richmond fino all'ultimo, lasci\u00f2 Richmond per tornare a casa sua il 9 febbraio, senza alcuna malevolenza verso Davis o alcun proposito di opporsi alla politica adottata dal Gabinetto, e rimase in ritiro fino al suo arresto l'11 maggio. Fu confinato come prigioniero per cinque mesi a Fort Warren, ed egli sopport\u00f2 con fortezza e senza recedere dalle sue convinzioni. Il suo rilascio sulla parola avvenne nell'ottobre 1865, e nel febbraio successivo il parlamento della Georgia lo elesse senatore degli Stati Uniti, ma il Congresso a quel punto stava trattando la Georgia come uno Stato fuori dall'Unione, in contrasto del proclama Presidenziale di restaurazione e perci\u00f2 gli fu rifiutato il seggio.\nPi\u00f9 tardi, quando l'era della ricostruzione fu felicemente terminata, fu eletto Rappresentante al Congresso, dove egli ebbe il suo seggio e serv\u00ec con impareggiabile abilit\u00e0. Nell'anno 1882 fu eletto Governatore della Georgia e durante il suo mandato si ammal\u00f2 e mor\u00ec a Savannah. Gli furono tributati straordinari onori funebri nella capitale ed in tutto lo Stato e la sua memoria \u00e8 caldamente onorata come quella di uno dei pi\u00f9 grandi uomini del suo tempo. Stephens riposa sotto un memoriale a lui stesso intitolato a Crawfordville, Georgia."}
{"id": "360060", "revid": "117829938", "url": "https://it.wikipedia.org/wiki?curid=360060", "title": "Windows Live", "text": "Windows Live \u00e8 stato un insieme di servizi web di Microsoft. Tali servizi erano utilizzabili tramite un web browser (ad esclusione di alcuni servizi che richiedevano un apposito client, come Windows Live Messenger).\nQuasi tutti i servizi che Windows Live offriva erano, al momento dell'abbandono, ancora in fase di sviluppo; pertanto, alcuni erano disponibili solo in lingua inglese o riservati ad utenti di una certa nazionalit\u00e0.\nIl 4 maggio 2012 Chris Jones sul sito MSDN ha annunciato la decisione di Microsoft di abbandonare Windows Live e sostituirlo con i servizi associati all'account Microsoft.\nServizi Windows Live.\nCon l'ultima versione di \"Windows Live Essentials\", Microsoft rendeva disponibili i seguenti programmi della famiglia Windows Live."}
{"id": "360061", "revid": "124178597", "url": "https://it.wikipedia.org/wiki?curid=360061", "title": "Cosimo Rosselli", "text": "Biografia.\nNacque a Firenze nel 1439 (ma secondo studi pi\u00f9 recenti nel 1440) da Lorenzo di Filippo Rosselli e dalla sua seconda moglie, Tommasa di Giovanni da Monteficalle.\nFu allievo dal maggio 1453 all'ottobre 1456 di Neri di Bicci, per poi passare al seguito di Alesso Baldovinetti; nel 1459 ricevette la prima importante commissione per una pala, oggi dispersa, per la chiesa fiorentina di Santa Trinita.\nSi \u00e8 ipotizzato che abbia poi lavorato anche con Benozzo Gozzoli, con il quale mostra affinit\u00e0 stilistiche. Pittore molto ricettivo, guarda anche alla pittura del Verrocchio, di Antonio e Piero del Pollaiolo e di Alesso Baldovinetti.\nQueste affinit\u00e0 sono visibili in varie opere, tra cui gli affreschi, pur pesantemente ridipinti, della cappella Salutati nel Duomo di Fiesole, eseguiti tra il 1462 e il 1465, la pala con la \"Sacra Conversazione\", databile intorno al 1468, gi\u00e0 in San Pier Scheraggio e oggi agli Uffizi, la tavola con i \"Santi Barbara, Giovanni Battista e Matteo\", per la cappella di Santa Barbara alla Santissima Annunziata, conclusa nel 1469 (ora nella Galleria dell'Accademia) e la \"Sant'Anna Metterza con quattro santi\" a Berlino, datata 1471. A Fiesole inizi\u00f2 una collaborazione indiretta con Mino da Fiesole, col quale lavor\u00f2 anche a Sant'Ambrogio e in Santa Maria in Campo.\nAll'interno della chiesa di Santa Maria a Lungotuono a Castelfiorentino si conserva una tavola d'altare raffigurante la \"Madonna col Bambino in trono tra i santi Antonio abate, Francesco, Chiara e Verdiana\" (1471), riferibile con sicurezza al Rosselli, nonostante il cattivo stato di conservazione.\nNel 1472 i registri della Compagnia di San Luca lo ricordano impegnato in Santa Maria \u00abin Champo\u00bb. Datata 1473 \u00e8 la pala con l\"Annunciazione e quattro santi\" (Avignone, Mus\u00e9e du Petit Palais) in cui guarda ai modi di Domenico Veneziano, Benozzo Gozzoli e Neri di Bicci. Verso il 1475-1476 affresc\u00f2 la \"Vocazione di san Filippo Benizi\" nel Chiostrino dei Voti della Santissima Annunziata.\nDel 1480 circa \u00e8 considerata la \"Madonna col Bambino e angeli\", conservata al Metropolitan Museum di New York, che mostra chiari riferimenti alla pittura di Andrea del Verrocchio.\nI dipinti nella Cappella Sistina.\nNella primavera del 1481 Rosselli fu invitato da papa Sisto IV a Roma per la decorazione della Cappella Sistina accanto a Pietro Perugino, Domenico Ghirlandaio, Sandro Botticelli e ai loro collaboratori; per queste opere i pittori si attennero a comuni convenzioni rappresentative in modo da far risultare il lavoro omogeneo, quali: una comune scala dimensionale, una comune struttura ritmica e una comune rappresentazione paesaggistica, inoltre utilizzarono accanto ad un'unica gamma cromatica le rifiniture in oro in modo da far risplendere le pitture con i bagliori delle torce e delle candele.\nSecondo il Vasari fu proprio il Rosselli, per ignoranza o pigrizia, ad utilizzare soprammissioni \u00abdi finissimi azzurri oltramarini e d'altri vivaci colori\u00bb e a lumeggiature d'oro:\nRosselli realizz\u00f2 i tre riquadri della \"Discesa dal monte Sinai\", con l'iscrizione . In alto Mos\u00e8, inginocchiato, che riceve le tavole; in primo piano Mos\u00e8, adirato contro il suo popolo in adorazione del vitello d'oro, punisce gli idolatri e rompe le Tavole della Legge, ricevendone delle nuove; l'altro riquadro \u00e8 il \"Discorso della montagna e guarigione del lebbroso\", infine l'affresco con l\"Ultima Cena\", con al di l\u00e0 delle finestre tre episodi della Passione: \"Orazione nell'orto, Cattura\" e \"Crocifissione\". Opera dall'attribuzione pi\u00f9 incerta \u00e8 poi il riquadro del \"Passaggio del Mar Rosso\"\nIl ritorno a Firenze.\nRitornato a Firenze nel 1482 realizz\u00f2 la tavola destinata alla cappella Corbinelli, intitolata a san Tommaso, nella basilica di Santo Spirito. Di questo periodo sono anche una serie di tavole destinate a chiese fiorentine e l'affresco nella cappella del Miracolo del Sacramento in Sant'Ambrogio, raffigurante il \"Miracolo dell'Eucaristia\" (1485-1486) e ricordato da Vasari come la sua migliore opera a Firenze. Dipinto con vigore e tra le meno convenzionali dei suoi lavori, presenta tra i personaggi i ritratti di Marsilio Ficino, Pico della Mirandola e Poliziano, che figurano proprio in mezzo alla piazza. In quegli anni si rec\u00f2 anche a Pisa, dove affianc\u00f2 Benozzo Gozzoli nel completamento degli affreschi nel Camposanto Monumentale.\nDel 1490 circa \u00e8 la \"Pala del Nocentino\" dipinta per l'altare della Compagnia degli Innocenti in Santa Maria Novella, oggi a Berlino.\nNegli ultimi decenni della sua vita, in seguito alle nuove istanze portate da Girolamo Savonarola del quale fu seguace, il suo stile pittorico si fece pi\u00f9 rigoroso, caricandosi di una devozionalit\u00e0 asciutta e patetica. Nel 1495 trasfer\u00ec la sua casa nel popolo di Sant'Ambrogio e la bottega in un casamento di propriet\u00e0 dei Chellini in via delle Fondamenta, ovvero in piazza Duomo.\nQui svolsero il loro apprendistato: Piero di Cosimo, che da lui prese il nome, Fra Bartolomeo e Mariotto Albertinelli, i fratelli del Mazziere e Andrea di Cosimo Feltrini e altre personalit\u00e0 minori. A quest'ultima fase appartengono: la \"Madonna in trono col bambino e i santi Jacopo, Pietro e Giovannino\" (Firenze, Galleria dell'Accademia), destinata alla cappella Salviati della Chiesa del Cestello (ovvero Santa Maria Maddalena dei Pazzi) e l'\"Incoronazione della Vergine e santi\" (1505) in Santa Maria Maddalena dei Pazzi.\nMor\u00ec il 7 gennaio 1507 e fu sepolto nella Santissima Annunziata, a Firenze.(Ircani, Menichini Paola, \"Le sepolture di Cosimo e della famiglia Rosselli alla Santissima Annunziata di Firenze\", in \"Cosimo Rosselli, tre restauri: nuova luce su un maestro del Rinascimento fiorentin\"o, Firenze : Polistampa, 2018)."}
{"id": "360062", "revid": "124563661", "url": "https://it.wikipedia.org/wiki?curid=360062", "title": "Aulo Persio Flacco", "text": "Biografia.\nIl poeta nasce a Volterra, in Etruria, intorno al 34 d.C., da una famiglia piuttosto agiata, non di nobili origini, appartenente all'ordine equestre e probabilmente di origine etrusca, come attesterebbe la forma \"Aules\" del suo \"praenomen\" tramandata da una biografia premessa ai suoi codici. &lt;br&gt;All'et\u00e0 di dodici anni si trasferisce a Roma per seguire le lezioni di celebri maestri tra cui principalmente Quinto Remmio Palemone e, dopo soli quattro anni, diviene allievo del filosofo stoico Lucio Anneo Cornuto a cui si deve non solo l'impronta stoica della futura formazione di Persio, ma anche l'occasione di conoscere intellettuali come Lucano, Seneca, Trasea Peto, Cesio Basso i quali influiscono notevolmente sulla sua persona sotto ogni aspetto culturale. Dal carattere piuttosto sensibile e riservato, sempre secondo la biografia, con una buona dose di forte rigore morale, si dedica completamente ai suoi studi supportato dalla madre, dalla sorella e da una zia paterna, nella sua biblioteca contenente pi\u00f9 di settecento volumi. \n&lt;br&gt;Nel 62 d.C. muore presso una sua villa a Roma, secondo alcuni in seguito a una grave malattia che colpisce lo stomaco, all'et\u00e0 di ventotto anni. In realt\u00e0, la notizia suona per alcuni come un autoschediasma derivato dalle \"Satire\": la circostanza della sua morte potrebbe essere semplicemente un'espressione metaforica per indicare che il poeta aborriva il vizio. La sua opera viene in seguito revisionata da Cesio Basso e Anneo Cornuto prima di essere pubblicata; molte parti, ritenute da Cornuto poco limate, furono eliminate, cos\u00ec come il maestro ritenne poco opportuno pubblicare il resto della produzione del giovane poeta.\nOpere.\nOpere minori.\nDel suo \"corpus\", come detto, ci \u00e8 giunto solo quanto Cornuto ritenne meritevole di pubblicazione: in effetti, la \"Vita Persii\" cita alcuni versi in onore di Arria maggiore, suocera dell'amico Trasea Peto e citata spesso come esempio di dedizione coniugale e stoicismo; un \"Hodoeporicon\", composizione di viaggio che sembrerebbe un primo tentativo del poeta di comporre poesia sulle orme di Lucilio e Orazio e una \"praetexta\" dal dubbio titolo \"Vescio\".\nSatire.\nA noi sono giunte solo le sei \"Saturae\", per un totale di 650 esametri, precedute da 14 coliambi con un valore programmatico: l'autore vi sostiene che il suo intento \u00e8 quello di educare moralmente i suoi lettori, polemizza aspramente contro le mode letterarie del tempo, volte esclusivamente a scopo di piacere e intrattenimento, e rivendica orgogliosamente l'originalit\u00e0 della sua poesia e della sua ispirazione.&lt;br&gt;Nella \"prima satira\", Persio ripudia la consuetudine delle \"recitationes\" (esecuzioni pubbliche in cui si faceva sfoggio della propria conoscenza letteraria fine a se stessa), mentre nella \"seconda satira\" attacca le incoerenze dei religiosi che ripongono tutto nei loro d\u00e8i senza tentare essi stessi di liberarsi del male che li attanaglia. Nella \"terza satira\", che chiude, di fatto, l'introduzione programmatica, una specie di trittico, proposta dal poeta dopo i coliambi, propone la necessit\u00e0 di studi rigidi e severi perch\u00e9 possano essere formativi.&lt;br&gt;\nA queste tre satire fanno seguito altre tre che sembrano costituire la \"pars costruens\" del mondo poetico e concettuale di Persio. Nella \"quarta satira\", infatti, il poeta sottolinea l'importanza di conoscersi secondo i principi stoici e la futilit\u00e0 degli affari pubblici, riprendendo il tema nella \"quinta satira\", in cui d\u00e0 suggerimenti sul come liberarsi delle passioni. Questo \u00e8, appunto, uno dei tratti caratteristici di Persio, che nelle sue satire racchiude anche una funzione pedagogica, ponendosi come un elogio al maestro Anneo Cornuto. Infine, nella \"sesta satira\", Persio afferma che la vera \"libertas\" non \u00e8 un dato esteriore, proprio di un particolare ceto sociale o politico, bens\u00ec essa dipende dall'anima: affermazione, questa, che richiama la frase di Seneca: \nIl mondo poetico e concettuale di Persio.\nPersio stesso, per definire il suo stile, si serve di una metafora chirurgica: a suo parere, infatti, il poeta deve \"radere\", \"defigere\", \"revellere\", vale a dire \"raschiare via e incidere per asportare\". In parole povere il suo scopo \u00e8 quello di correggere, usando come arma la satira ('ingenuo ludo'), i suddetti \"mores pallentes\", ossia i costumi pallidi, visti come malati e quindi corrotti.&lt;br&gt;\nA questo fine corrisponde una lingua che si definisce \"ordinaria\" e \"scabra\". Ordinaria perch\u00e9 non ricerca stupefazioni stilistiche, scabra perch\u00e9 la \"iunctura acris\" produce una sonorit\u00e0 quasi fastidiosa. Questi aspetti verranno poi ripresi nel Novecento dal poeta Eugenio Montale:\nIl suo stile \u00e8 spesso volutamente sentenzioso e oscuro, pur usando parole del \"sermo humilis\", proprio grazie alla \"iunctura acris\", cio\u00e8 l'accostamento insolito di termini per suscitare l'attenzione nel lettore, adottando, peraltro, una voce misurata ma ben definita, con un realismo esasperato che mette in luce solo gli aspetti peggiori della societ\u00e0 in cui vive, tende per certi versi al surrealismo. I suoi accostamenti oscuri, le sue metafore complesse, i suoi passaggi dal generale al particolare, lo hanno reso uno degli autori pi\u00f9 difficili della latinit\u00e0.\nIn effetti, la difficolt\u00e0 di Persio deriva anche dalla destinazione della sua opera. Infatti, diversamente da Lucilio, che postulava un pubblico, per cos\u00ec dire, \"totale\", il pubblico di Persio, come quello di Orazio, \u00e8 selezionato, in quanto l'autore presuppone una cultura medio-alta, come evidente anche da una sorta di fastidio per il volgo e la persona comune. Il poeta, dunque, si rivolge a un ceto che l'imperialismo ha messo in ombra e che cerca riscatto nello stoicismo.\nIl rapporto tra Persio e Orazio \u00e8 ravvisabile proprio in una sorta di emulazione/riscrittura. Se in Orazio, anche in ossequio all'epicureismo, la satira assumeva come riferimento la cerchia di amici, Persio si atteggia a censore, secondo la moda della diatriba storica, anche se le composizioni sono rivolte formalmente a un singolo destinatario: ancora dalla diatriba deriva il fatto che, mentre in Orazio si nota una sorta di complicit\u00e0 fra autore e ascoltatore (uno dei quali poteva configurarsi nel testo come destinatario implicito del proprio discorso e l'altro come compagno del poeta partecipe all'elaborazione di un modello di vita) all'ascoltatore di Persio \u00e8 negata ogni vicinanza e ogni possibile identificazione, in quanto la parola del poeta satirico si pone su di un piano diverso di comunicazione, distaccato e pi\u00f9 altero, spesso nella forma dell'invettiva, in cui il poeta si erge a correggere gli uomini con moralismo arcigno."}
{"id": "360063", "revid": "767487", "url": "https://it.wikipedia.org/wiki?curid=360063", "title": "Cade Skywalker", "text": ""}
{"id": "360064", "revid": "88740", "url": "https://it.wikipedia.org/wiki?curid=360064", "title": "Papiro Abbott", "text": "Il Papiro Abbott \u00e8 un antico papiro egizio datato al regno di Ramesse IX (XX dinastia egizia).\nIl papiro riporta la trascrizione di una indagine sui saccheggi ad alcune tombe reali e comprende sia il resoconto dell'ispezione delle tombe stesse che il verbale d'interrogatorio di un saccheggiatore.\nStoria.\nIl papiro \u00e8 il resoconto di un'ispezione a delle sepolture reali e nobiliari, verifica effettuata in seguito ad una denuncia di profanazione con furto da parte di due scribi e di una lite tra il sindaco di Tebe di nome Pa-si-er ed il responsabile della necropoli reale, chiamato Pa-ur-aa.\nL'ispezione dur\u00f2 quattro giorni e venne effettuata \"dal XVIII al XXI giorno nel terzo mese dell'Inondazione, chiamato Akhet, nel sedicesimo anno di regno di Ramesse IX\", ovvero dal 3 al 6 ottobre dell'anno 1116 a.C.\nL'argomento \u00e8 ripreso in parte anche con la medesima grafia, nel Papiro Amherst.\nContenuto.\nPrimo giorno.\nNel primo giorno, una decina di funzionari effettuarono l'ispezione nella necropoli di Dra Abu el-Naga spingendosi sino a Deir el-Bahari e controllarono le sepolture\ndi alcuni sovrani:\nVennero ispezionate anche altre tombe di privati e di quattro cantatrici della Casa delle Divine Spose di Amon.\nSecondo giorno.\nNel secondo giorno, i funzionari si recarono nella Valle delle Regine ma le tombe furono trovate intatte nonostante che l'artigiano Peikharu si dichiarasse colpevole del reato di violazione e furto della tomba della regina Iside\nTerzo giorno.\nNel terzo giorno, il responsabile della necropoli di Tebe, Pa-ur-aa denuncio' al\nVisir i due scribi che avevano comunicato la notizia delle profanazioni di tombe al Sindaco di Tebe invece che al Visir stesso e con una dettagliata relazione dimostr\u00f2 che la notizia era infondata.\nQuarto giorno.\nNel quarto giorno, il Visir preso atto dell'infondatezza della notizia, archivio' il caso.\nNel papiro vi \u00e8 anche scritta anche una lista di nomi di ladri sottoposti a processo ma questa lista venne redatta in anni successivi, nel XIX anno di regno di Ramses XI ovvero nel 1095 a.C. circa.\nStoria moderna del papiro.\nDi provenienza sconosciuta, il papiro venne acquistato nel 1857 da Sir Abbott e si trova oggi al British Museum di Londra.\nLungo 220 cm circa e largo 46 cm circa, scritto in ieratico, con il titolo dei paragrafi in inchiostro rosso, ha avuto diverse traduzioni ma quella pi\u00f9 in uso rimane quella di Eric Peet del 1930.\nImportanza storica.\nDal racconto scaturisce la grande rivalit\u00e0' tra il responsabile della necropoli ed il sindaco di Tebe che cerco' di screditarlo politicamente per mezzo dei due scribi.\nMa il documento \u00e8 stato molto studiato sia per capire il tragitto effettuato durante l'ispezione sia per poter individuare le sepolture ancora ignote.\nNel papiro, ad esclusione della tomba AN-B di Amenofi I, le sepolture sono definite \"mr\" ovvero tomba con sovrastruttura piramidale ed almeno due sono dei veri e propri complessi come la piramide di Antef II e quella di Montuhotep II.\nLe tombe a piramide non devono essere confuse con le piramidi canoniche dell'Antico Regno perch\u00e9 pi\u00f9 simili alle Piramidi nubiane."}
{"id": "360065", "revid": "68114364", "url": "https://it.wikipedia.org/wiki?curid=360065", "title": "Dual core (gestione della cache)", "text": "Le CPU dual core e multi core uniscono 2 o pi\u00f9 processori indipendenti, le rispettive cache e i cache controller in un singolo package. Questo tipo di architettura consente di aumentare la potenza di calcolo senza aumentare la frequenza di lavoro, a tutto vantaggio del calore dissipato.\nCome gi\u00e0 trattato nella voce Dual core (tecniche di realizzazione), per ottenere un processore a pi\u00f9 core, esistono diversi approcci costruttivi che vengono enunciati anche qui di seguito:\nOgnuno di questi approcci, comporta ovviamente vantaggi e svantaggi rispetto agli altri, altrimenti non si spiegherebbe per quale motivo essi dovrebbero continuare a convivere. Le problematiche riguardanti i costi di produzione e le difficolt\u00e0 di implementazione sono trattate nella voce gi\u00e0 citata (Dual core (tecniche di realizzazione)), di seguito invece vengono illustrati i diversi metodi di utilizzo della cache di ultimo livello (in genere L2, ma a volte anche L3) da parte dei vari core, in base anche all'approccio costruttivo utilizzato.\nCache nei processori a Die Singolo.\nIl primo processore dual core di Intel \u00e8 stato il Pentium D Smithfield costruito secondo il pi\u00f9 semplice degli approcci costruttivi quello, appunto, a Die singolo. Si trattava in questo caso di 2 core Prescott (alla base di uno dei tanti stadi evolutivi del Pentium 4, processore single core) \"stampati\" l'uno di fianco all'altro su un unico blocco di silicio e interconnessi tra loro.\nPur essendo collegati in modo da poter scambiare dati reciprocamente, ognuno dei due core comunque, manteneva la propria indipendenza e quindi anche le cache di ultimo livello (che in questo caso erano le L2) erano sdoppiate e ogni core aveva la \"propria\" cache L2, e di conseguenza, solamente con questa poteva avere una sorta di accesso privilegiato. Proprio per questo motivo, per Smithfield, non si parlava di una cache L2 da 2 MB ma di 2 x 1 MB. Affinch\u00e9 un core potesse accedere ai dati memorizzati nella cache dell'altro era necessario trasferire i dati attraverso il bus di sistema, con il rischio di saturarlo. La scelta di questa implementazione in Smithfield, penalizzante dal punto di vista delle prestazioni, era giustificata proprio dalla sua relativa semplicit\u00e0 realizzativa e progettuale.\nCache nei processori a Die Doppio.\nLa seconda generazione del Pentium D era basata invece sul core Presler, questa volta l'approccio seguito dai progettisti era quello a Die Doppio, vale a dire che sul wafer di silicio venivano prodotti solo core indipendenti (in questo caso tutti core alla base del Pentium 4 Cedar Mill successore di Prescott) e poi, una volta individuati due core \"adatti\" ad essere unificati, essi venivano montati sullo stesso package e collegati insieme mediante collegamenti esterni. La resa produttiva di questo approccio \u00e8 massima, riducendo ovviamente moltissimo il numero di core da scartare, ma al tempo stesso la separazione fisica dei core comporta due inconvenienti: la necessit\u00e0 di collegamenti esterni e, ovviamente la separazione della cache che non \u00e8 pi\u00f9 una scelta progettuale ma uno scotto da pagare. Il primo inconveniente in realt\u00e0 \u00e8 comunque relativamente economico da superare, mentre il secondo rappresenta comunque un limite intrinseco di questo approccio. Non a caso tutti i processori Intel prodotti in questo modo (oltre a Presler, si possono ricordare anche Paxville e Dempsey) avevano necessariamente cache separate.\nCache nei processori a Die Monolitico.\nDopo aver visto i due approcci iniziali, utilizzati da Intel, ed esemplificati i pro e contro di entrambi, \u00e8 possibile vedere come nei successivi processori dual core l'utilizzo dell'approccio a die singolo abbia goduto di una profonda innovazione, diventando un Die monoltico, e quindi abbia potuto sfruttare al meglio le proprie peculiarit\u00e0.\nA questo punto \u00e8 infatti ormai chiaro che la pi\u00f9 grossa lacuna delle prime versioni di processori dual core risiedeva proprio nella esclusivit\u00e0 della cache di ultimo livello e la necessit\u00e0 di far transitare i dati sul gi\u00e0 trafficato BUS di sistema. Il primo processore a colmare questa lacuna \u00e8 stato il Core Duo Yonah una CPU mobile dual core in cui la cache L2 era \"condivisa\" tra i 2 core. Ogni core quindi poteva accedere alla totalit\u00e0 della cache lasciando libero il BUS di sistema che poteva quindi limitarsi a far transitare solo i dati da, e per, la memoria RAM.\nDopo Yonah, tutti i processori dual core Intel hanno iniziato a sfruttare questa caratteristica che consente ovviamente prestazioni migliorate, anche se a fronte di un maggiore costo produttivo. \u00c8 questo il caso del successore di Yonah, il Core 2 Duo Merom, e dei suoi derivati per i settori desktop e server, Conroe e Xeon DP Woodcrest, oltre ovviamente alle successive versioni a 45 nm dei processori appena citati tra i quali Penryn e Wolfdale (e le loro innumerevoli versioni economiche).\nProcessori multi core.\nQuanto detto per i processori dual core, vale anche per i processori multi core in generale con pi\u00f9 di 2 core, sempre che siano realizzati secondo il medesimo approccio costruttivo. Vale a dire per esempio, che in questi processori la cache pu\u00f2 essere condivisa solo se tutti i core vengono costruiti insieme in un unico blocco di silicio. Siccome questo \u00e8 avvenuto solo in un secondo momento con l'affinamento dei processi produttivi (il primo processore di questo tipo, prodotto a 45 nm \u00e8 arrivato a fine 2008, con il nome di Core i7 Bloomfield, e basato sulla nuova architettura Nehalem) nei primi processori quad core (4 core) che sono stati realizzati utilizzando approcci \"ibridi\", i vantaggi e gli svantaggi di entrambe le tecnologie coesistono.\nProcessori multi core ad approcci ibridi.\nCome accennato poco sopra, i primi processori a 4 core non sono realizzati direttamente con un approccio a die monolitico, in quanto questo avrebbe richiesto costi troppo alti. \u00c8 risultato quindi molto pi\u00f9 conveniente combinare i due approcci nel seguente modo: si realizzano due processori dual core (per esempio due Conroe) costruiti quindi con tecnologia a die monolitico e, successivamente, si uniscono su un unico package mediante l'approccio a die doppio. In questo modo si hanno CPU a 4 core, il cui primo esponente \u00e8 stato Kentsfield (commercialmente alla base di Core 2 Extreme e Core 2 Quad) che veniva prodotto proprio nel modo appena descritto.\nViene da chiedersi come avviene l'accesso alla cache in questa CPU da parte di ogni core. La risposta \u00e8 semplice: in Kentsfield sono presenti 2 cache L2 separate, ciascuna delle quali viene condivisa da una coppia di core, i core Conroe appunto."}
{"id": "360066", "revid": "712828", "url": "https://it.wikipedia.org/wiki?curid=360066", "title": "Darth", "text": ""}
{"id": "360069", "revid": "2211974", "url": "https://it.wikipedia.org/wiki?curid=360069", "title": "Sordello da Goito", "text": "Biografia.\nSordello da Goito fu uno dei pi\u00f9 importanti trovatori italiani; adott\u00f2 la lingua d'oc per i suoi figli. Incerta \u00e8 la sua data di nascita, che \u00e8 da porsi agli inizi del XIII secolo. Nato presumibilmente a Corte Sereno da una famiglia di piccola nobilt\u00e0 essendo il padre \"miles\" presso il Castello di Goito, la sua vita, trascorsa nelle pi\u00f9 note corti d'Europa, fu movimentata ed intensa. In giovent\u00f9, come si pu\u00f2 dedurre dal suo pi\u00f9 antico componimento, uno scambio di strofe (\"coblas\" in provenzale) con Aimeric de Peguilhan, fu un giullare.\nDopo il periodo trascorso a Ferrara tra il 1220 e il 1221 presso la corte di Azzo VII d'Este, ove conobbe Rambertino Buvalelli che gli fece da maestro per i primi rudimenti dell'arte poetica, Sordello si spost\u00f2 a Verona dal conte Riccardo di Sambonifacio: risalgono a tale periodo (1225) i \"partimens\" con Guilhem de la Tor nei quali porta a difesa le tesi dell'amor cortese.\nNel 1226, sempre a Verona, fu a capo della spedizione per sottrarre a Riccardo di Sambonifacio la moglie Cunizza da Romano su ordine dei fratelli della donna, Ezzelino III ed Alberico da Romano.\nAveva nel frattempo sposato Otta degli Strasso, una nobildonna di Ceneda, quando nel 1229 lasci\u00f2 la corte dei Da Romano per recarsi, in seguito a varie vicende politiche, in Spagna, Portogallo e Provenza, dove dal conte Raimondo Berengario IV fu insignito della nomina di cavaliere e ricevette in dono alcuni feudi.\nNel 1245 mor\u00ec Raimondo Berengario IV e Sordello rimase con il suo erede Carlo I d'Angi\u00f2 fino al 1265, quando, al suo seguito, fece ritorno in Italia, dove nel 1269 ricevette in dono da questi alcuni feudi in Abruzzo (Civitaquana, Monteodorisio, Paglieta e Palena) e quivi mor\u00ec probabilmente nello stesso anno.\nRestano di lui 42 liriche di vari argomenti, con presenza sia del tema amoroso che del tema politico, e un poemetto didascalico, \"Ensenhamen d'onor\" (Precetti d'onore). Il suo testo pi\u00f9 famoso \u00e8 il \"Compianto in morte di ser Blacatz\", elogio funebre ad un signore provenzale protettore dei trovatori, scritto intorno al 1237 con stile satirico.\nLa fama di Sordello da Goito \u00e8 dovuta principalmente al ritratto che poeticamente Dante Alighieri ne deline\u00f2 di lui nei canti VI, VII e VIII del Purgatorio. Ed \u00e8 proprio Sordello che, con il suo spontaneo scambio di abbracci con Virgilio (\u00abio son Sordello della tua terra\u00bb), offre al poeta lo spunto per la celebre invettiva \u00abAhi, serva Italia\u00bb contenuta nel VI canto del Purgatorio.\n A Mantova gli \u00e8 stata intitolata una piazza, a Monteodorisio un auditorium."}
{"id": "360070", "revid": "785863", "url": "https://it.wikipedia.org/wiki?curid=360070", "title": "La casa (film 1981)", "text": "La casa (\"The Evil Dead\") \u00e8 un film horror del 1981, scritto e diretto da Sam Raimi, interpretato da Bruce Campbell, e prodotto da Robert Tapert.\nIl film \u00e8 il primo titolo della serie \"La casa\" e narra la storia di cinque ragazzi che vanno a trascorrere un fine settimana in uno chalet di montagna. La loro vacanza diventa macabra quando trovano e ascoltano un nastro magnetico con incise le parole di un libro sumero che libera un demone maligno.\nA causa del contenuto controverso, il film ottenne critiche contrastanti dopo la sua distribuzione nei cinema, avvenuta in America nell'aprile del 1983 dove all\u2019inizio ebbe un successo moderato, incassando circa 2,5 milioni di dollari. Nel corso degli anni, \"La casa\" venne rivalutato dai critici e considerato un classico dei film horror a basso costo diventando un vero e proprio cult movie, e grazie alle varie ri-distribuzioni e al mercato dell\u2019home video anche un grande successo commerciale. Il film, inoltre, serv\u00ec per lanciare Sam Raimi come regista, e nel tempo anche l\u2019attore Bruce Campbell, che nel ruolo di Ash Williams divenne una \u2018star\u2019 del genere horror.\nLa pellicola venne distribuita in Italia il 31 agosto 1984. Al box office italiano fu un successo, e riusc\u00ec a posizionarsi alla 54\u00aa posizione.\n\"La casa\" venne seguito da altri due film sempre diretti da Raimi e interpretati da Campbell, \"La casa 2\" (1987) e \"L'armata delle tenebre\" (1992). Nel 2013 \u00e8 stato prodotto un remake da Raimi, Tapert e Campbell, rivelatosi un enorme successo commerciale, \"La Casa\", per la regia di Fede Alvarez, con la giovane Jane Levy come protagonista. La storia originale \u00e8 invece proseguita con una serie televisiva creata da Raimi (che ha anche diretto l\u2019episodio pilota) e andata in onda sul canale americano Starz dal 2015 al 2018: \"Ash vs Evil Dead\", sempre con Campbell nel ruolo di Ash.\nAlla fine degli anni 1980, la casa di produzione italiana Filmirage realizz\u00f2 tre film apocrifi che per il mercato locale, spacciavano nominalmente i titoli come seguiti o rifacimenti della pellicola di Raimi ma che non avevano niente a che fare con il film originale.\nTrama.\nCinque ragazzi, Ash, Scott, Cheryl, Linda e Shelly, si stanno recando in uno chalet di montagna per trascorrere un week-end tra amici. Il primo ad entrare \u00e8 Scott, che trova la chiave sullo stipite della porta d'ingresso, mentre gli altri quattro scaricano i bagagli dall'auto. Al tramonto cominciano a manifestarsi i primi avvenimenti soprannaturali: Cheryl, mentre sta disegnando un orologio a pendolo appeso alla parete, viene posseduta da una forza oscura che la costringe a calcare sul foglio la sagoma di un libro dal \"volto\" malefico.\nPoco dopo, mentre stanno cenando, si spalanca la botola della cantina. Decisi a saperne di pi\u00f9, Scott scende per controllare insieme ad Ash. I due trovano un vecchio registratore a nastro, uno strano libro (lo stesso del disegno di Cheryl) e un pugnale antico dalle fattezze sinistre.\nSul nastro \u00e8 incisa la voce di un uomo, un archeologo, che afferma di aver fatto una scoperta tra le rovine del castello di Kandar. Ha infatti ritrovato il \"Naturon Demonto\", che consente di riportare in vita spiriti, demoni e defunti. Il professore ha pronunciato e registrato una formula contenuta nel libro sul nastro. Inavvertitamente, i ragazzi lasciano che la registrazione faccia risuonare nuovamente l'incantesimo, e questo risveglia a loro insaputa una presenza malefica nei boschi, il Demone Kandariano (l'\"Evil Dead\" del titolo originale del film).\nCheryl vorrebbe spegnere il nastro e reagisce istericamente quando Scott continua a lasciarlo riprodurre. Con un tranello, il demone la attira all'esterno, dove viene aggredita e stuprata dalle radici degli alberi che circondano la casa. Ritornata dentro, la ragazza decide di andarsene e vuole farsi accompagnare in citt\u00e0 da Ash. I due partono, ma poi scoprono che il ponte che collega la strada \u00e8 stato divelto in maniera bizzarra. Al loro rientro, Cheryl si rivela posseduta dallo spirito: gli occhi diventano completamente bianchi (senza pupille e iridi) e la pelle grigia. Dopo una cruenta lotta, i ragazzi rinchiudono Cheryl in cantina. Non passa molto, per\u00f2, che anche Shelly viene posseduta dal demone, ma viene colpita col pugnale Kandariano e subito fatta a pezzi da Scott.\nQuesti, deciso ad andarsene, parte alla ricerca di un sentiero alternativo, su per la montagna. Intanto anche Linda viene posseduta e, mentre Ash scappa, si ritrova davanti Scott, gravemente ferito dagli alberi posseduti. Ash tira un sospiro di sollievo quando Linda rinsavisce, poi sente la voce di Cheryl provenire dalla botola che dice di stare bene e chiede che le venga aperto il lucchetto. Non appena Ash si avvicina per liberarla, entrambe si rivelano possedute di nuovo. Ash trascina Linda fuori di casa e, rientrando, scopre che Scott \u00e8 morto. Linda rientra in casa e ferisce Ash, ma viene uccisa e poi seppellita. Ash si vede costretto a decapitarla con un colpo di badile quando questa resuscita per attaccarlo nuovamente, mentre nella casa Cheryl riesce a scardinare la botola e a fuggire. Ash, rimasto solo, si ritrova ad affrontare Cheryl e un resuscitato Scott, entrambi posseduti. Dopo una lunga lotta finale contro i due ex amici, gli viene in mente l'idea di gettare il \"Naturon Demonto\" nel fuoco: non appena getta il libro tra le fiamme, i mostri iniziano a decomporsi, fino a consumarsi del tutto in modo cruento. Ash pu\u00f2 finalmente uscire dalla casa e vedere sorgere il sole, ma poco dopo il demone lo aggredisce alle spalle.\nProduzione.\n\"La casa\" fu prodotto nell\u2019arco di tre anni, dal 1979 al 1981, con un budget di soli dollari, ottenuti da Tapert, Campbell e Raimi grazie ad un gruppo di investitori privati che finanziarono il film dopo aver visto il cortometraggio \"Within the Woods\" (1978), che funge da prologo della saga. Alla post-produzione lavor\u00f2 anche Joel Coen come assistente al montaggio. All'epoca delle riprese, Raimi aveva solamente 20 anni e Campbell 21.\nRiprese.\nIl film fu girato in tre mesi, e la maggior parte degli effetti speciali e delle tecniche di ripresa furono improvvisati sul set e realizzati con mezzi di fortuna. Raimi si serv\u00ec per alcune sequenze della \"shakeycam\", una sorta di \"steadicam\" di sua invenzione montata su un supporto mobile, che permetteva l'effetto tremolante della macchina da presa. Fu utilizzata per le riprese in soggettiva del demone che insegue i ragazzi nel bosco. Inoltre, per creare il liquido biancastro che usciva dalle lacerazioni dei posseduti, Raimi us\u00f2 del latte diluito.\nLo chalet in cui \u00e8 ambientato il film era un'abitazione abbandonata nei pressi di Morristown, in Tennessee, venne distrutta da un incendio poco dopo le riprese. Non aveva nessuna botola, per cui le sequenze con l'ingresso del seminterrato furono girate durante la post-produzione nella casa di campagna del produttore Robert Tapert, stessa cosa per le brevi scene ambientate nella cantina, che sono state realizzate dentro la vera cantina di casa Raimi, queste due fasi di riprese addizionali ma comunque importanti nell\u2019economia narrativa del film durarono circa un paio di settimane. La macchina di Ash, \u00e8 in realt\u00e0, la vecchia automobile di Raimi, da lui considerata come un grande portafortuna, tanto che \u00e8 presente in quasi tutti i suoi film, compresa la trilogia di \"Spider-Man\".\nSempre a causa del ridotto budget, gli interpreti reclutati per il film erano amici di Raimi e Campbell o attori sconosciuti residenti nell\u2019area di Detroit. Una delle sequenze pi\u00f9 impegnative da girare fu quella in cui si vedono i ragazzi ascoltare il nastro dello studioso: ci vollero diversi giorni di riprese, perch\u00e9 gli attori non riuscivano a rimanere seri. All'inizio del film, compaiono brevemente anche Raimi e Tapert, nel ruolo di due contadini. Tra i protagonisti l\u2019unico a diventare famoso \u00e8 stato Bruce Campbell (oltre ad essere coinvolto nella produzione), che grazie a questo film e ai suoi sequel divenne una vera e propria star del cinema horror..\nDistribuzione.\nIl film \u00e8 stato distribuito nelle sale cinematografiche italiane a partire dal mese di agosto del 1984.\nData di uscita.\nAlcune date di uscita internazionali nel corso degli anni sono state:\nColonna sonora.\nLa colonna sonora \u00e8 stata composta ed eseguita da Joseph LoDuca ed \u00e8 stata pubblicata nel 1984 da \"Var\u00e8se Sarabande\" in un'edizione costituita da 19 tracce (circa 36 minuti di musica) che per\u00f2 non seguono l'ordine cronologico.\nRemake.\nIl 12 aprile 2013 \u00e8 uscito nelle sale cinematografiche statunitensi \"La casa\" (\"Evil Dead\"), rifacimento diretto dal giovane esordiente Fede \u00c1lvarez e prodotto dai cineasti del film originale Sam Raimi, Robert Tapert e Bruce Campbell per Ghost House Pictures, Sony Pictures Entertainment e FilmDistrict. Il cast comprende Jane Levy, Shiloh Fernandez, Lou Taylor Pucci, Elizabeth Blackmore e Jessica Lucas. Campbell appare a sorpresa in un cameo (nel ruolo di Ash) alla fine dei titoli di coda, e la sceneggiatrice premio Oscar Diablo Cody ha collaborato allo script del film senza essere accreditata nei titoli. La pellicola viene distribuita in Italia dalla Warner Bros. Italia il 9 maggio 2013.\nVideogioco.\nNel 1984 esce \"The Evil Dead\", \"tie-in\" del film per Commodore 64, ZX Spectrum e BBC Micro."}
{"id": "360071", "revid": "1857092", "url": "https://it.wikipedia.org/wiki?curid=360071", "title": "Mario Castoldi", "text": "Biografia.\nDopo la laurea lavora alla Direzione Tecnica dell'Aeronautica militare per poi passare alla Pomilio. Passa poi alla Direzione Sperimentale dell'aviazione militare a Montecelio (Roma) che di l\u00ec a qualche lustro diverr\u00e0 l'embrione della \"citt\u00e0 dell'aeronautica\" di Guidonia Montecelio.\nL'anno 1922 lo vede approdare alla Nieuport Macchi. Ben presto comincia a progettare una fortunata serie di idrovolanti da velocit\u00e0: i \"Macchi M..33\", \"Macchi M..39\", \"Macchi M..52\", \"Macchi M..67\", che lo porter\u00e0 al suo capolavoro, il \"Macchi M.C.72\", tuttora detentore del record di velocit\u00e0 per idroplani con propulsione a pistoni[1].\nSi occup\u00f2 per la stessa ditta anche della progettazione di idrovolanti di maggiori dimensioni, come il \"Macchi M.C.94\", il \"Macchi M.C.99\" e il \"Macchi M.C.100\".\nPassa poi alla progettazione di una famiglia di caccia che si riveleranno essere tra i migliori velivoli italiani della seconda guerra mondiale; dal suo tavolino da disegno prendono vita il Macchi M.C.200, il Macchi M.C.202, il Macchi M.C.205, il \"Macchi M.C.206\", tutti caccia aerodinamicamente ottimi (a parte qualche iniziale problema di autorotazione dello M.C.200 presto risolto), molto manovrabili e dotati di una ridotta corsa di decollo.\nNelle relazioni compilate dagli alleati del tempo si fa menzione del Castoldi come uno dei migliori progettisti al mondo di velivoli. Nel 1945 si dimise da qualunque incarico, ritirandosi a vita privata."}
{"id": "360073", "revid": "123621321", "url": "https://it.wikipedia.org/wiki?curid=360073", "title": "Tannh\u00e4user", "text": "Biografia.\nNato in una famiglia di cavalieri di Salisburgo, partecip\u00f2 alla sesta crociata del 1228, al seguito dell'imperatore Federico II Hohenstaufen, insieme a un'affollata compagnia di menestrelli e poeti cortesi, tra cui Freidank e, forse, Neidhart von Reuenthal. Nonostante la riottosit\u00e0 nell'abbandonare le \"gioie\" assaporate nella bella \"terra di Puglia\", probabilmente si ferm\u00f2 a lungo in Oriente.\nFece quindi una vita errante come poeta e cantore. Frequent\u00f2 la corte di Vienna del duca d'Austria Federico II.\nLa leggenda.\nSecondo una leggenda, nella sua vita Tannh\u00e4user trova il Venusberg (monte di Venere), il regno sotterraneo di Venere, e vive con lei per un anno. (La grotta della leggenda esiste veramente nei monti dell'Horselberg ). Lascia quindi la dea pieno di rimorsi e intraprende un viaggio fino a Roma, per chiedere perdono al papa Urbano IV. Il papa gli ricorda che il peccato commesso conduce alla dannazione eterna e che il perdono \u00e8 possibile solo in presenza di un miracolo: la fioritura del suo bastone pastorale. Tre giorni dopo Tannh\u00e4user torna a Vienna e il pastorale del papa fiorisce.\nLa leggenda \u00e8 stata accolta nel \"Volkslied\" e messa in musica da Richard Wagner nel suo \"Tannh\u00e4user\".\nCuriosit\u00e0.\nNel film Blade Runner di Ridley Scott il suo nome appare nel famoso monologo \"\u00abI've seen things\u00bb\" (\u00abIo ne ho viste cose che voi umani...\u00bb) di Roy Batty (interpretato da Rutger Hauer) nella frase \"\u00abI watched c-beams glitter in the dark near the Tannh\u00e4user Gates\u00bb\" (\u00abHo visto i raggi B balenare nel buio vicino alle porte di Tannh\u00e4user\u00bb). Sebbene nella pellicola non sia spiegato il significato di tale espressione, si pu\u00f2 ipotizzare che nell'immaginario del film le \"porte di Tannh\u00e4user\" sia un luogo specifico nell'universo, un insieme di stelle o di pianeti."}
{"id": "360074", "revid": "72396", "url": "https://it.wikipedia.org/wiki?curid=360074", "title": "Fotoromanza", "text": "Fotoromanza \u00e8 un brano musicale di Gianna Nannini, incluso nell'omonimo singolo e nell'album \"Puzzle\". Fu pubblicato dalla Dischi Ricordi nella primavera del 1984 e divenne un cavallo di battaglia nel repertorio della cantautrice senese, che con esso vinse il Festivalbar in quello stesso anno. La canzone venne inserita nella compilation della manifestazione; raggiunse la vetta della classifica italiana diventando uno dei singoli pi\u00f9 venduti dell'anno e la quarta posizione in Svizzera.\n\u00c8 tutt'oggi una delle canzoni pi\u00f9 famose di Gianna Nannini. \nSul lato B del 45 giri \u00e8 incisa \"Venerd\u00ec notte\" (mai pubblicata su album).\nFu il primo singolo della Nannini a ottenere un vasto riscontro di pubblico, quantunque in Germania l'artista fosse gi\u00e0 molto acclamata e vendesse molto pi\u00f9 che in Italia. La Nannini defin\u00ec questo exploit \"un successo involontario\", che di fatto le spalanc\u00f2 le porte a una lunga serie di fortunati album e tourn\u00e9e, in grado anche di rivalutare le sue produzioni precedenti.\nIn questo brano, per i cui testi ha collaborato Raffaella Riva, componente del Gruppo Italiano, la Nannini ironizza sui clich\u00e9 delle storie sentimentali, presenti in numerose canzoni ma anche nel frasario tipico dei fotoromanzi, in tema di litigi e di stati d'animo delle coppie che, alla prima difficolt\u00e0, dipingono il proprio mondo a tinte fosche. Il neologismo del titolo fonde quindi le frasi da fotoromanzo con una melodia ad ampio respiro tipica di una romanza.\nLa melodia, tra le massime espressioni della musica leggera italiana negli anni ottanta, miscela anche elementi di elettronica con qualche intermezzo hard rock, retaggio degli interessi coltivati dalla Nannini in tema di musica new-wave e altri fermenti musicali europei di quel decennio. Esiste anche una versione di Gennaro Cosmo Parlato del 2005, inserita nell'album \"Che cosa c'\u00e8 di strano?\".\nEntr\u00f2 nell'immaginario collettivo l'incipit del ritornello \"Questo amore \u00e8 una camera a gas\", seguito da altri termini di paragone col segno negativo. Fotoromanza fu recepita con una certa tiepidezza dal pubblico tedesco, forse per le parole \"camera a gas\" che dovevano avere un prevedibile effetto in Germania quarant'anni dopo la fine della seconda guerra mondiale. La cantante fino ad oggi ha poi eseguito svariate versioni della canzone, anche con tonalit\u00e0 pi\u00f9 rock e punk che scatenano un grande riscontro di pubblico nei concerti.\nVideoclip.\nIl videoclip che ne fu tratto fu diretto da Michelangelo Antonioni, il quale rappresenta in chiave didascalica i versi della canzone, concludendo con una inquadratura dei musicisti che simulano un'asfissia, con riferimento proprio alla camera a gas evocata, altrimenti riconducibile a un avvelenamento, riferito al verso finale \"Questo amore \u00e8 un gelato al veleno\". Un'altra inquadratura del video offre uno spunto interpretativo non altrimenti desumibile: al verso \"Ti telefono o no? Io non cedo per prima\" segue l'inquadratura di Gianna che al contrario prende il telefono in mano. Il video fu realizzato negli studi della Etabeta alla Safa Palatino. Supervisor Luigi Del Mastro."}
{"id": "360076", "revid": "93685", "url": "https://it.wikipedia.org/wiki?curid=360076", "title": "Rustico di Filippo", "text": ""}
{"id": "360078", "revid": "154639", "url": "https://it.wikipedia.org/wiki?curid=360078", "title": "Pirrone", "text": "Il suo metodo critico avrebbe poi dato il nome di scetticismo all'indirizzo filosofico che ne faceva uso sistematico. Questo metodo non va confuso con quello della sofistica, a cui Pirrone si dichiarava ostile. Inoltre, lo scetticismo pirroniano si distingue nettamente dall'omonimo scetticismo attuato da David Hume nel XVIII secolo ed infatti, per evitare confusioni, si preferisce spesso il nome di pirronismo per indicarne la forma originaria. Pirrone di Elide visse in semplicit\u00e0 e mor\u00ec molto vecchio dopo aver seguito Alessandro Magno in Asia, avendo cos\u00ec occasione di conoscere i modi di pensare del mondo.\nVita.\nNato fra il 365 e il 360 a.C., Pirrone, secondo Diogene Laerzio che cita Apollodoro, fu inizialmente un pittore e alcune sue pitture erano visibili nel ginnasio di Elide. In seguito si indirizz\u00f2 alla filosofia entrando in contatto dapprima con i maestri delle Scuole socratiche (in particolare con la dialettica megarica tramite Brisone, allievo di Stilpone) e poi con l'opera di Democrito, grazie ad Anassarco.\nPirrone, insieme con l'amico Anassarco, segu\u00ec la spedizione di Alessandro Magno verso Oriente, e studi\u00f2 in India tra i gimnosofisti e tra i magi in Persia. Dalla filosofia orientale apprese il valore e la prassi di una vita ascetica e solitaria, libera dalle passioni. Ritornato a Elide, visse in modo frugale, ma fu molto stimato dagli abitanti della sua citt\u00e0 natale e anche dagli ateniesi, che gli concessero i diritti di cittadinanza. Le sue dottrine - poich\u00e9 egli non lasci\u00f2 nulla di scritto, a parte un carme in onore di Alessandro - sono note principalmente tramite frammenti di \"Silloi\" (o versi satirici) del suo allievo Timone di Fliunte.\nPensiero.\nIl principio essenziale del suo pensiero \u00e8 sintetizzato dal termine acatalessia, che si traduce come l'impossibilit\u00e0 della conoscenza delle cose nella loro intima natura. \nContro ogni affermazione, un principio contraddittorio pu\u00f2 essere espresso con egual ragione. Secondariamente, \u00e8 necessario per questo fatto mantenere un atteggiamento di sospensione dell'intelletto, o, come espresse il concetto Timone, nessuna proposizione pu\u00f2 essere conosciuta come migliore di un'altra. In terzo luogo, questi risultati sono applicati alla vita in generale. Pirrone conclude che, dato che nulla pu\u00f2 essere conosciuto, l'unico atteggiamento adatto alla vita \u00e8 l\"'atarassia\", \"libert\u00e0 dalle preoccupazioni\".\nL'impossibilit\u00e0 della conoscenza, anche riguardo alla nostra stessa ignoranza o dubbio, dovrebbe indurre l'uomo saggio a ritirarsi in s\u00e9 stesso, evitando qualsiasi eccessiva propensione o partecipazione per un'attivit\u00e0 particolare, e praticando il controllo sulle emozioni, che non hanno fondamento nella realt\u00e0 e appartengono al mondo delle vane fantasie. Questo scetticismo drastico \u00e8 la prima e pi\u00f9 totale interpretazione di agnosticismo nella storia del pensiero. I suoi risultati etici possono essere confrontati con la tranquillit\u00e0 ideale degli stoici e degli epicurei.\nLa via propria del saggio, diceva Pirrone, \u00e8 di farsi tre domande. Per prima cosa dobbiamo chiederci cosa sono le cose e come esse sono costituite. Secondariamente, ci chiediamo come noi siamo legati a queste cose. In terzo luogo, ci domandiamo come dovrebbe essere il nostro atteggiamento nei loro confronti. Riguardo a cosa sono le cose, possiamo solo rispondere che non sappiamo nulla. Noi sappiamo solo come le cose ci appaiono, ma sulla loro essenza intrinseca siamo ignoranti.\nLa stessa cosa appare differentemente a persone differenti, e di conseguenza \u00e8 impossibile sapere quale opinione \u00e8 corretta. La diversit\u00e0 di opinioni fra i saggi come fra gli ignoranti, dimostra ci\u00f2. Noi possiamo avere opinioni, ma la certezza e la conoscenza sono impossibili. Di conseguenza il nostro atteggiamento verso le cose (la terza domanda) deve essere la completa sospensione del giudizio. Non possiamo essere certi di nulla, neanche delle affermazioni pi\u00f9 banali."}
{"id": "360079", "revid": "76963", "url": "https://it.wikipedia.org/wiki?curid=360079", "title": "Panezio", "text": "Allievo di Diogene di Seleucia e Antipatro di Tarso, contribu\u00ec a risvegliare dal torpore lo Stoicismo, inaugurando il periodo noto come \"Media Sto\u00e0\".\nLa vita e le opere.\nPanezio nacque a Rodi intorno al 185 a.C. da nobile famiglia. A Pergamo fu allievo del filologo Cratete di Mallo; intorno al 160 a.C., si stabil\u00ec ad Atene, dove si avvicin\u00f2 allo Stoicismo. Panezio si rec\u00f2 pi\u00f9 volte a Roma, dove entr\u00f2 in contatto, probabilmente per intervento di Polibio, col Circolo degli Scipioni. \nNel 129 a.C., dopo la morte di Antipatro di Tarso, Panezio divenne scolarca, incarico che mantenne fino alla morte (109 a.C. circa). Panezio scrisse un trattato \"Sul dovere\" (\u03c0\u03b5\u03c1\u1f76 \u03c4\u03bf\u1fe6 \u03ba\u03b1\u03b8\u03ae\u03ba\u03bf\u03bd\u03c4\u03bf\u03c2), in tre libri, e uno \"Sulla Provvidenza\".\nLa filosofia.\nPanezio introdusse modifiche alla filosofia dello Stoicismo antico e inaugur\u00f2 una tendenza moderatamente eclettica, che sar\u00e0 proseguita dal suo allievo Posidonio di Apamea. Rispetto allo Stoicismo classico, Panezio sostenne una concezione meno rigida della virt\u00f9 e rifiut\u00f2 la teoria della abolizione delle passioni (apatheia). Compito della ragione non \u00e8 sopprimere gli istinti, ma disciplinarli e controllarli. In fisica, Panezio espresse l'esigenza di ridimensionare il determinismo dell'antica Stoa, avanzando dubbi sulla dottrina della conflagrazione universale.\nNeg\u00f2 validit\u00e0 all'astrologia per il determinismo che essa implica. La polemica antiastrologica di Panezio si fonda sulla libert\u00e0 di scelta dell'uomo, senza la quale l'etica non avrebbe senso.\nIntendeva l'uomo come fine della natura, grazie alle sue capacit\u00e0 di linguaggio e di ingegno, non come dualit\u00e0 spirito e materia, ma visto come integrit\u00e0 psicofisica, come unit\u00e0. L'anima dell'uomo per Panezio era duplice, una parte razionale (composta di fuoco), un'altra irrazionale (composta d'aria). Per Panezio l'anima era mortale e, finito il fuoco dello pneuma (di cui era composta), si dissolveva."}
{"id": "360081", "revid": "1048993", "url": "https://it.wikipedia.org/wiki?curid=360081", "title": "Renato Cortesi", "text": "Biografia.\nDopo avere frequentato la scuola del Piccolo Teatro di Milano, comincia giovanissimo l'attivit\u00e0 di attore al Teatro Universitario in opere di Thornton Wilder, Jonesco e Mrozek.\nHa doppiato in 13 film G\u00e9rard Depardieu e altrettante volte Andr\u00e9 Dussollier. Ha anche prestato la voce a William Hurt in \"Brivido caldo\" e \"Stati di allucinazione\", a Liam Neeson in \"Vite sospese\", a Jeff Bridges in \"C'\u00e8 un fantasma tra noi due\", a Jean Claude Dreyfus ne \"La nobildonna e il duca\", e a Bill Daily nella serie \"Strega per amore\". Tra gli attori doppiati Rutger Hauer, Brad Dourif, Dan Aykroyd, Geoffrey Rush, Burt Reynolds, Viggo Mortensen, Ben Kingsley, Jim Belushi in \"Una poltrona per due\", Derek Jacobi ne \"Il gladiatore\" e Gene Hackman nel ridoppiaggio di \"Superman\".\nHa inoltre doppiato personaggi della Disney: Lafayette ne \"Gli Aristogatti\", Pippo nei cartoni degli anni ottanta e Tigro in \"Winnie the Pooh\".\nCortesi ha fatto il doppiatore in nove film di Federico Fellini; in particolare nel film \"Roma\" ha doppiato Peter Gonzales, che interpretava Fellini da giovane.\nCortesi ha svolto anche attivit\u00e0 teatrale, iniziando dal teatro universitario. Nel 1966 a Roma collabora con Renzo Ricci.\n\u00c8 padre del direttore di doppiaggio Marco Cortesi e cugino della doppiatrice Isa Bellini."}
{"id": "360082", "revid": "767487", "url": "https://it.wikipedia.org/wiki?curid=360082", "title": "LDraw", "text": "LDraw \u00e8 un diffuso sistema di strumenti free software per modellare costruzioni LEGO in tre dimensioni. Il programma originale e il formato di file furono scritti da James Jessiman, che ha anche modellato molti dei pezzi originali nella libreria, parte centrale del programma. Nel 1997, James mor\u00ec. Da allora, furono scritti molti programmi che utilizzano la libreria di pezzi di LDraw e il formato di file. I modelli costruiti in LDraw vengono spesso resi in 3D con POV-Ray, un programma di rendering gratuito.\nIl formato di LDraw pu\u00f2 dividere il modello in \"passi\", in maniera da poter incorporare le istruzioni di montaggio, e permette anche di ruotare il modello o i pezzi ad ogni \"passo\". LDraw permette anche di usare i modelli come pezzi in modo da facilitare la costruzione.\nModellazione.\n \u00c8 possibile, anche se molto difficile, generare costruzioni LEGO semplicemente scrivendo il numero di ogni pezzo e la posizione. Di solito, si ricorre ai seguenti strumenti per mettere insieme i pezzi:\nIl sito di LDraw contiene una lista pi\u00f9 completa, con recensioni e, in qualche caso, programmi di installazione scaricabili."}
{"id": "360083", "revid": "320578", "url": "https://it.wikipedia.org/wiki?curid=360083", "title": "Franzensfeste", "text": ""}
{"id": "360084", "revid": "125798246", "url": "https://it.wikipedia.org/wiki?curid=360084", "title": "Parti Qu\u00e9b\u00e9cois", "text": "Il Parti Qu\u00e9b\u00e9cois (Partito quebecchese) o PQ \u00e8 un partito politico nazionalista che rivendica la sovranit\u00e0 nazionale per la provincia canadese del Qu\u00e9bec. Nel paesaggio politico provinciale difende delle politiche socialdemocratiche e gode tradizionalmente del sostegno dei sindacati senza intrattenere legami formali con nessuno di essi. Dal 1976, anno della prima vittoria elettorale, rappresenta con il Partito Liberale del Qu\u00e9bec una delle due principali forze politiche della provincia. I membri e i militanti del PQ sono spesso chiamati \"p\u00e9quistes\".\nStoria.\nIl \"Parti Qu\u00e9b\u00e9cois\" nasce nel 1970 dalla fusione del Movimento Sovranit\u00e0-associazione (\"Mouvement souverainet\u00e9 association\") fondato da Ren\u00e9 L\u00e9vesque e dal Raduno nazionale (\"Ralliement national\") di Gilles Gr\u00e9goire. Gli obiettivi principali del PQ sono l'indipendenza politica, economica e sociale della provincia del Quebec.\nAlle elezioni generali del 1976 il partito ottiene la maggioranza all'Assemblea nazionale (parlamento provinciale) e quindi l'incarico di formare un governo. La vittoria \u00e8 accolta con gioia da parte di molti quebecchesi di lingua francese. Allo stesso tempo si registra un'accelerazione della migrazione verso altre province da parte di una parte consistente della popolazione di madrelingua inglese, in parte grazie alla vitalit\u00e0 economica della citt\u00e0 di Toronto.\nIl primo governo retto dal PQ riconobbe il diritto di autodeterminazione alle popolazioni autoctone del Quebec, a condizione che l'integrit\u00e0 territoriale della provincia non venisse messa in discussione. Tuttavia, \u00e8 l'adozione della Carta della lingua francese (\"Charte de la langue fran\u00e7aise\") - meglio conosciuta come legge 101 (\"loi 101\") - che fa passare il primo governo L\u00e9vesque alla Storia. La legge prevede una serie disposizioni finalizzate ad assicurare al francese la funzione di unica lingua ufficiale nella provincia. Infatti, all'epoca la popolazione quebecchese era composta all'85% da persone di madrelingua francese che disponevano di una modesta conoscenza dell'inglese. Tuttavia, i maggiori gruppi imprenditoriali della provincia utilizzavano esclusivamente l'inglese come lingua di lavoro. Il principale obiettivo della legge era di assicurare alla popolazione francofona di raggiungere delle funzioni di responsabilit\u00e0 senza dovere rinunciare all'uso della propria lingua madre. Le principali critiche contro la legge riguardano la restrizione dell'iscrizione alle scuole pubbliche di lingua inglese ai figli di persone che hanno a loro volta frequentato istituti pubblici anglofoni nella provincia, escludendone quindi i figli di immigrati e i cittadini canadesi francofoni. Le comunit\u00e0 non francofone di Montr\u00e9al, tra cui si distinse soprattutto l'importante comunit\u00e0 italiana, accolsero quindi la legge con grande delusione: la legge obbligava le nuove generazioni di immigrati a rinunciare ad un'istruzione in inglese, che oramai stava diventando la lingua d'uso di tutte le comunit\u00e0 ad eccezione dei francofoni.\nIl partito \u00e8 stato rieletto nel 1981, ma sconfitto nel 1985.\nNel 1980 il governo del PQ promosse un referendum per ottenere il mandato di negoziare l'indipendenza della provincia. La proposta fu rifiutata da pi\u00f9 del 60% degli elettori. La sconfitta non si tradusse tuttavia con l'abbandono delle rivendicazioni indipendentiste: nel 1982 il governo L\u00e9vesque infatti si rifiut\u00f2 di ratificare la nuova Costituzione del Canada. In seguito al fallimento degli accordi di Meech Lake e Charlottetown, promossi per risolvere la questione aperta delle relazioni tra la provincia e la federazione, il PQ, ritornato nel frattempo al governo nel 1994, ripropone nel 1995 un secondo referendum. La proposta di accedere alla sovranit\u00e0 nazionale fu tuttavia rifiutata una seconda volta, in questo caso con uno scarto di meno dell'1%. Nella notte della sconfitta, il primo ministro della provincia e \"leader\" del PQ Jacques Parizeau accus\u00f2 \"il denaro e il voto etnico\" (\"l'argent puis du vote ethnique\") di essere la causa della sconfitta degli indipendentisti nel referendum, e rassegn\u00f2 le dimissioni il giorno successivo, lasciandosi alle spalle numerose polemiche relativamente alle sue dichiarazioni.\nLa guida del governo fu successivamente assunta da Lucien Bouchard, popolare ex-ministro conservatore del Governo canadese, che aveva abbracciato la causa secessionista fondando il \"Bloc qu\u00e9b\u00e9cois\" in seguito al fallimento degli accordi di Meech Lake. Il governo Bouchard si distinse per la gestione rigorosa delle finanze pubbliche caratterizzata da tagli alle spese. Dopo avere formato un secondo governo in seguito alle elezioni del 1998, Lucien Bouchard fu costretto a lasciare la guida del governo per motivi di salute nel 2001. Il suo successore, Bernard Landry, non riusc\u00ec tuttavia a confermare il partito al governo dopo le elezioni del 2003 vinte dai liberali, ed abbandon\u00f2 la guida del PQ nel giugno del 2005.\nDal novembre 2005 il partito \u00e8 guidato da Andr\u00e9 Boisclair. Alle elezioni provinciali del 2007, nelle quali il PQ ha svolto una campagna caratterizzata da un'impronta pi\u00f9 marcatamente secessionista, fino a dichiarare la sua intenzione di svolgere un terzo referendum per l'indipendenza del Qu\u00e9bec, il partito ha ottenuto risultati piuttosto deludenti, col 28% dei voti e 36 seggi, piazzandosi alle spalle sia dei liberali in carica sia dell'Azione Democratica del Qu\u00e9bec di centro-destra (francofono, ma in opposizione a una politica secessionista) e non riuscendo neppure a confermarsi come principale opposizione provinciale. L'8 maggio 2007, Boisclair ha infine annunciato le dimissioni dalla guida del partito. Quattro giorni dopo, il 12 maggio il capo del Blocco del Qu\u00e9bec Gilles Duceppe ha annunciato la sua intenzione di correre per la leadership del PQ, per poi ritirare la propria candidatura il giorno successivo e annunciando il suo pubblico supporto nei confronti di Pauline Marois, piazzatasi seconda alle spalle di Boisclair nel congresso del 2005.\nRelazioni con il Blocco del Quebec.\nIl \"Bloc Qu\u00e9b\u00e9cois\" o \"Blocco del Quebec\" \u00e8 un partito canadese presente a livello federale fondato nel 1990 dall'ex-ministro conservatore Lucien Bouchard, successivamente \"leader\" del PQ. Pur conseguendo le medesime finalit\u00e0 politiche, le due forze dispongono di strutture rigidamente separate."}
{"id": "360085", "revid": "842", "url": "https://it.wikipedia.org/wiki?curid=360085", "title": "Mario Kart Double Dash", "text": ""}
{"id": "360086", "revid": "297031", "url": "https://it.wikipedia.org/wiki?curid=360086", "title": "T\u014dru Takemitsu", "text": "Biografia.\nNato a Tokyo, Takemitsu cominci\u00f2 ad interessarsi alla musica classica occidentale nel periodo del secondo conflitto mondiale. Ebbe l'occasione di sentire musiche occidentali dalla radio militare americana, mentre era in convalescenza da una lunga malattia. Coltiv\u00f2 pure la conoscenza e l'ascolto della musica jazz, grazie alla notevole collezione di dischi di suo padre.\nNella sua formazione musicale, Takemitsu fu quasi totalmente un autodidatta; sub\u00ec molte influenze dalla musica francese, in special modo da autori come Claude Debussy e Olivier Messiaen. Nel 1951 fond\u00f2 il \"Jikken Kobo\", un gruppo con il quale introdusse la musica di molti compositori occidentali in Giappone.\nTakemitsu raccolse il primo importante successo quando il suo \"Requiem\" per orchestra d'archi (1957) venne ascoltato e lodato da Igor' F\u00ebdorovi\u010d Stravinskij: fu l'inizio della sua grande carriera internazionale. Nei primi anni 60 fu influenzato dalle idee di John Cage, che conobbe di persona nel 1964: a questo periodo risale buona parte della sua produzione di musica aleatoria. Stringe amicizia anche con l'artista e scultore multimediale Paolo Carosone al quale dedica un capitolo del suo libro \u201cOto to Chinmoku to Hakari aeru hodo ni\u201d (Suono e silenzio a confronto).\nNel 1984 avviene la prima esecuzione assoluta nella Concert Hall of the Barber Institute of Fine Arts di Birmingham di \"Through the Rainbow, Palma\" per chitarra, oboe d'amore e orchestra di sua composizione diretta da Simon Rattle.\nTakemitsu mor\u00ec prematuramente a Tokyo il 20 febbraio 1996, a causa di un cancro; nell'autunno di quello stesso anno gli venne attribuito postumo il Glenn Gould Prize. Nel corso della vita aveva ricevuto diversi premi, fra i quali, per due volte, il Premio Otaka.\nLa sua musica.\nEccezion fatta per una primissima parte della sua carriera nella quale si \u00e8 interessato alle musiche tradizionali giapponesi, tutta l'opera di Takemitsu \u00e8 indirizzata ad un rinnegamento delle strutture, dei canoni, delle melodie della tradizione musicale della sua patria, a favore di una base prettamente occidentale (Takemitsu spiega la sua scelta nel seguente modo: \"Non amo usare melodie giapponesi come materiale. Nessuna forza... nessuno sviluppo. Le melodie giapponesi sono come il Fuji \u2013 belle ma eternamente immobili\").\nNon rifiuta per\u00f2 di utilizzare gli strumenti della tradizione giapponese, inserendo in molte opere, sia orchestrali che da camera, biwa e shakuhachi.\nL'anima giapponese di Takemitsu \u00e8 presente, per\u00f2, in maniera forse anche pi\u00f9 significativa e profonda nell'astratto, nella filosofia che anima le sue opere (da notare anche l'importanza del silenzio o la concezione di un brano come libero flusso musicale non strutturato). Seguendo la lezione di Debussy e dell'Impressionismo, l'ispirazione di Takemitsu spaziava dalla letteratura alle arti figurative - cosa che si riflette nell'uso di titoli evocativi e poetici per molti suoi brani.\nTakemitsu non crea, quindi, una semplice fusione degli stili occidentale e orientale, ma ne crea uno nuovo, frutto di una piena conoscenza dei due, e per il quale \u00e8 impossibile fare divisioni accurate.\nIl compositore giapponese sembra quindi coronare il suo desiderio di \"nuotare nell'oceano che non ha n\u00e9 Oriente n\u00e9 Occidente\", desiderio all'insegna di una visione a 360 gradi della musica.\nAlcune opere rappresentative.\nMusica per film.\nTakemitsu \u00e8 famoso per l'aver composto le colonne sonore di quasi 100 film, fra cui ricordiamo:"}
{"id": "360090", "revid": "86599", "url": "https://it.wikipedia.org/wiki?curid=360090", "title": "Cratere Amarum", "text": "Amarum \u00e8 un cratere presente sulla superficie di Tritone, il principale satellite di Nettuno; il suo nome deriva da quello di Amarum, un serpente acquatico presente nella mitologia Quecha."}
{"id": "360091", "revid": "767487", "url": "https://it.wikipedia.org/wiki?curid=360091", "title": "Chris Isaak", "text": "Biografia.\nIsaak \u00e8 nato a Stockton, in California, il 26 giugno 1956 da padre statunitense di origini tedesche e da madre italiana, nativa di Trefontane, frazione di Montoggio (in provincia di Genova). Le sue origini liguri vennero esplicate dallo stesso Isaak quando apparve come ospite in una puntata di \"Domenica in\", nella quale raccont\u00f2 anche della sua passione per il pesto alla genovese.\nLa sua carriera cominci\u00f2 nel 1985, anno in cui risale la pubblicazione del suo primo album intitolato \"Silvertone\", ma l'anno che lo port\u00f2 al successo fu il 1989, grazie anche ad una radio di Atlanta che trasmise la sua canzone \"Wicked Game\", poi inclusa - in versione solo strumentale - nel film di David Lynch \"Cuore selvaggio\". \"Wicked Game\" fu un successo internazionale: grazie anche al videoclip molto sensuale girato dal fotografo Herb Ritts con una famosa top model, Helena Christensen, Chris Isaak si aggiudic\u00f2 una forte presenza in ogni canale televisivo musicale facendo da traino all'album \"Heart Shaped World\" in cui la canzone \u00e8 inclusa.\nIl connubio tra la sua musica e la cinematografia era solo all'inizio: alcune sue canzoni sono state incluse in film di grandi registi, tra cui, per esempio \"Eyes Wide Shut\" di Stanley Kubrick (con il singolo \"Baby Did a Bad Bad Thing\") o presenziando con alcune parti in film come \"Piccolo Buddha\" di Bernardo Bertolucci, \"Il silenzio degli innocenti\" di Jonathan Demme, \"Fuoco cammina con me\" (prequel cinematografico della serie televisiva \"I segreti di Twin Peaks\") o in telefilm come \"Friends\".\nDefinito \"la rockstar della porta accanto\" per la sua disponibilit\u00e0 di incontrare sempre i fan dopo le sue performance, il suo genere musicale \u00e8 una fusione tra il folk, il country ed il rock. Nel 2001, tramite il canale televisivo via cavo Showtime, nacque il \"The Chris Isaak Show\", una trasmissione in cui lui e la sua band mostravano alcuni backstage (veri o di fantasia) di alcuni loro concerti."}
{"id": "360092", "revid": "1543377", "url": "https://it.wikipedia.org/wiki?curid=360092", "title": "Jakob Steiner", "text": "Biografia.\nNato nel villaggio di Utzenstorf, a 18 anni \u00e8 allievo di Heinrich Pestalozzi e va a studiare a Heidelberg, quindi a Berlino guadagnandosi da vivere con lezioni private. Dopo la pubblicazione nel 1832 del suo \"Systematische Entwickelungen\" riceve, grazie al sostegno di Carl Jacobi al tempo professore a K\u00f6nigsberg, un diploma onorifico da questa universit\u00e0. Sotto l'influenza di Jacobi e dei fratelli Alexander e Wilhelm von Humboldt, viene fondata una nuova cattedra in geometria a Berlino nel 1834 e gli viene assegnata. La occupa fino alla morte, che ha luogo a Berna il 1\u00ba aprile 1863.\nI lavori matematici di Steiner sono essenzialmente geometrici. Nel suo \"Systematische Entwickelung der Abh\u00e4ngigkeit geometrischer Gestalten von einander\", crea le basi della geometria sintetica moderna. Nello stesso libro troviamo per la prima volta il principio di dualit\u00e0 come conseguenza dei concetti fondamentali di punto, retta, e piano.\nIn un secondo libro \"Die geometrischen Constructionen ausgef\u00fchrt mittels der geraden Linie und eines festen Kreises\" (1833), ripubblicato nel 1895, mostra come alcuni problemi (quelli del \"second'ordine\") possano essere risolti usando la riga e senza bisogno del compasso, ma solo con l'ausilio di un cerchio disegnato sul foglio. Il libro \"Vorlesungen \u00fcber synthetische Geometrie\" appare postumo nel 1867. Nel 1838 risolse poi per primo il problema isoperimetrico con un processo chiamato \"simmetrizzazione di Steiner\".\nIl resto delle opere di Steiner consta di articoli in numerose riviste. I lavori pi\u00f9 importanti riguardano le curve e le superfici algebriche. L'articolo \"Allgemeine Eigenschaften algebraischer Curven\" (propriet\u00e0 generali delle curve algebriche) contiene solo dei risultati, senza dimostrazioni, diventando (come il celebre ultimo teorema di Fermat) una raccolta di enigmi per le generazioni future.\nIl matematico italiano Luigi Cremona \u00e8 il primo a completare tutte le dimostrazioni con un metodo sintetico uniforme, in un suo libro sulle curve algebriche.\nSi deve inoltre a lui il teorema di Huygens-Steiner per il calcolo del momento d'inerzia\nFra i suoi maggiori contributi: "}
{"id": "360112", "revid": "86599", "url": "https://it.wikipedia.org/wiki?curid=360112", "title": "Cratere Andvari", "text": "Andvari \u00e8 un cratere presente sulla superficie di Tritone, il principale satellite di Nettuno; il suo nome deriva da quello di Andvari, un nano a forma di pesce presente nella mitologia norrena."}
{"id": "360119", "revid": "30610", "url": "https://it.wikipedia.org/wiki?curid=360119", "title": "Mauro Fabris", "text": "Biografia.\nLaureato in economia e commercio, gi\u00e0 libero professionista (ex consulente d'azienda), nel 1990 \u00e8 segretario provinciale della Democrazia Cristiana a Vicenza. Nel 1994 aderisce al Partito Popolare Italiano e nel 1995 passa ai Cristiani Democratici Uniti di Rocco Buttiglione.\nNel 1996 \u00e8 eletto per la prima volta alla Camera nelle liste del CCD-CDU, in alleanza con il Polo delle Libert\u00e0. Nel gennaio 1997, nel corso dei contrasti tra le due formazioni centriste, Fabris aderisce al CCD di Pier Ferdinando Casini insieme ad altri esponenti del CDU veneto.\nNel 1998 segue Clemente Mastella nella scissione che dar\u00e0 vita ai Cristiani Democratici per la Repubblica (CDR) prima e all'Unione Democratica per la Repubblica (UDR) di Francesco Cossiga poi. Nel 1999 partecipa alla fondazione dell'Unione Democratici per l'Europa (UDEUR), sempre con Mastella.\nIn questa fase, dal 1998 al 2001, \u00e8 pi\u00f9 volte sottosegretario: ai lavori pubblici durante il governo D'Alema I, alle finanze ed ancora ai lavori pubblici durante il governo D'Alema II, all'industria, con delega al commercio estero e turismo, nel governo Amato II.\nNel 2001 \u00e8 eletto senatore, come rappresentante UDEUR, col maggioritario nel collegio di Ravenna in rappresentanza della coalizione di centrosinistra.\nNel 2006 passa alla Camera dei deputati: sempre in quota UDEUR, viene candidato per\u00f2 nelle liste dell'Ulivo come rappresentante del diritto di \"tribuna parlamentare\" che la coalizione aveva offerto al piccolo partito nel caso in cui non avesse superato lo sbarramento per eleggere deputati. A Fabris viene assegnato un posto utile all'elezione nella circoscrizione Lombardia-2.\nNella XV Legislatura \u00e8 membro della Commissione Trasporti e capogruppo dell'UDEUR alla Camera.\nNel 2009 \u00e8 nominato dalla Presidenza del Consiglio dei Ministri Commissario straordinario per le Opere di accesso Tunnel del Brennero, incarico in seguito riconfermato dai successivi governi nel 2012 e 2013.\nDal giugno 2013, su designazione delle imprese consorziate, \u00e8 presidente del Consorzio Venezia Nuova, concessionario dello Stato - per la realizzazione del Sistema Mose e degli interventi di salvaguardia di Venezia e della laguna di competenza dello Stato, in attuazione della legge 798/84.\nDal 2006 \u00e8 presidente nazionale della Lega Pallavolo Serie A femminile: rieletto per 6 volte (2008, 2010, 2012, 2013, 2015 e 2017), sempre alla quasi unanimit\u00e0 dei voti delle 24/26 societ\u00e0 che compongono il Consorzio di Lega. Nel corso della sua presidenza, si evidenziano alcune significative modifiche, tra le quali ad esempio: la caratterizzazione della pallavolo femminile italiana con il campo rosa e viola, teatro di tutte le partite dei Campionati di Serie A1 e Serie A2; l'introduzione in Serie A - e il successivo recepimento all'interno delle norme federali - delle penalizzazioni sportive per 'doping amministrativo'; l'avvio delle trasmissioni in live streaming delle partite di Serie A1 femminile, che dal 2015 sono confluite in LVF TV, la web-tv ufficiale della Lega Pallavolo Serie A femminile; l'introduzione, a partire dalla stagione 2016-17, del Video Challenge System.\nNel 2013 denuncia all'Ordine dei giornalisti e avvia una causa civile con richiesta di danni per 2 milioni di euro verso il giornalista Luca Muzzioli, insieme a Patrizio Ginelli a alla societ\u00e0 Lega Pallavolo Serie A femminile per gli articoli pubblicati dallo stesso Luca Muzzioli sul proprio portale giornalistico Volleyball.it nel quale a pi\u00f9 riprese veniva criticata la conduzione della Lega delle societ\u00e0 da parte del suo presidente. Le due cause si concludono nel 2015 con la piena assoluzione del giornalista"}
{"id": "360129", "revid": "1993636", "url": "https://it.wikipedia.org/wiki?curid=360129", "title": "Javier P\u00e9rez de Cu\u00e9llar", "text": "Biografia.\n\u00c8 stato il quinto segretario generale delle Nazioni Unite, dal gennaio 1982 al dicembre 1991.\nLaureatosi in giurisprudenza, divenne ambasciatore nel 1962. Fautore di una politica di stampo terzomondista, e dell'inserimento del Per\u00f9 nel novero dei paesi non allineati, nel 1969 fu il primo ambasciatore peruviano in Unione Sovietica; nel 1973 fu delegato al Consiglio di sicurezza delle Nazioni Unite, di cui divenne poi segretario generale il 1\u00ba gennaio 1982. Nel 1975 fu inviato a Cipro per trovare un compromesso sulla questione cipriota. Si fece apprezzare per le sue doti di diplomatico, tanto da essere rieletto nel 1986, ed ottenere successivamente un grande successo con la mediazione per il cessate il fuoco nel conflitto tra Iran ed Iraq, nel 1988.\nNel 1995 ha concorso senza successo contro Alberto Fujimori per la carica di Presidente del Per\u00f9. \u00c8 stato Presidente del Consiglio dei ministri della Repubblica Peruviana e Ministro degli Esteri del Per\u00f9 dal 22 novembre 2000 al 28 luglio 2001, dopo la fine della presidenza Fujimori.\n\u00c8 morto a Lima il 4 marzo 2020, all'et\u00e0 di 100 anni.\nVita privata.\nQuando era ambasciatore in Francia, incontr\u00f2 e spos\u00f2 la prima moglie, Yvette Roberts (morta a Lisbona, 2013). Da questo matrimonio, ha avuto un figlio, Francisco, e una figlia, \u00c1gueda Cristina.\nQuando nel 1975 era a Cipro come rappresentante speciale del segretario generale, P\u00e9rez de Cu\u00e9llar spos\u00f2 la seconda moglie, Marcela Temple Seminario con cui non ha avuto figli. "}
{"id": "360131", "revid": "104458", "url": "https://it.wikipedia.org/wiki?curid=360131", "title": "Ferenbalm", "text": "Ferenbalm (toponimo tedesco; fino al XVI secolo Balm) \u00e8 un comune svizzero di 1\u00a0262 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nStoria.\nFerenbalm viene menzionato per la prima volta nel 1123 come \"Balmis\"; nel XVI secolo ha cambiato denominazione in \"Ferenbalm\" per evitare confusione con Oberbalm, anch'esso nel Canton Berna.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nFerenbalm \u00e8 servito dalla stazione di Gurbr\u00fc-Ferenbalm sulla ferrovia Berna-Neuch\u00e2tel.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "360132", "revid": "2176804", "url": "https://it.wikipedia.org/wiki?curid=360132", "title": "Migrazione", "text": "Le migrazioni sono spostamenti che specie viventi animali compiono in modo regolare, periodico (stagionale), lungo rotte ben precise (e in genere ripetute), e che coprono distanze anche molto grandi, seguiti da un ritorno alle zone di partenza.\nSono indotte da cause legate alla riproduzione (la ricerca di un luogo adatto per l'accoppiamento, per la nidificazione o per l'allevamento della prole) oppure da scarsit\u00e0 di cibo e difficolt\u00e0 di carattere ambientale che si presentano periodicamente (ad esempio il sopraggiungere della stagione fredda nelle zone temperate).\nAnche gli spostamenti di popolazioni umane sono considerate migrazioni con un'accezione diversa, in quanto non vincolate a un viaggio di ritorno; a titolo di esempio si considerino le migrazioni dei popoli barbari come i Longobardi che si stabilirono in Italia alla fine dell'Impero Romano d'Occidente.\nDescrizione.\nMigrazioni degli anfibi.\nLa maggior parte degli anfibi, come per esempio le rane temporarie, nonostante viva sulla terraferma, annualmente compie migrazioni di massa durante la stagione riproduttiva, spesso, a seconda delle specie, tornando nelle stesse acque degli anni precedenti.\nMigrazioni degli insetti.\nLe piccole dimensioni rendono spesso inadatti gli insetti a compiere attivamente grandi spostamenti, tant'\u00e8 che nelle zone temperate e in quelle circumpolari, al sopraggiungere della stagione pi\u00f9 fredda, la maggior parte degli insetti adulti muore, lasciando uova, larve diapausanti o pochi individui in grado di svernare e garantire la sopravvivenza della maggior parte delle specie. Ma alcuni insetti, principalmente gli insetti alati di dimensioni pi\u00f9 grandi, sono in grado di coprire grandi distanze: ad esempio le locuste, che, quando il cibo diviene scarso nei territori in cui vivono, si radunano in grandi sciami (talvolta immensi) e coprono grandi distanze alle ricerca di nuove zone da colonizzare.\nMigrazioni vere e proprie, per\u00f2, vengono compiute da poche specie, soprattutto Lepidotteri, Ortotteri, Odonati e Coleotteri. Nella maggior parte dei casi gli spostamenti coinvolgono due generazioni successive: una compie il viaggio di andata, quindi depone le uova e poi muore; a questo punto \u00e8 la seconda generazione che compie il viaggio di ritorno. Comunque esistono alcune specie in cui \u00e8 la stessa generazione a coprire lo spostamento in entrambi i sensi. Il caso pi\u00f9 noto \u00e8 quello della Farfalla monarca del Nord-America, che, annualmente, al sopraggiungere della stagione fredda, si sposta in grandi sciami dalle regioni settentrionali degli Stati Uniti e da quelle meridionali del Canada verso la California e il Messico per svernare, percorrendo anche chilometri.\nMigrazioni dei pesci.\nLa \"migrazione ittica\" \u00e8 un fenomeno che vede molte specie di pesci migrare regolarmente, alcune volte per il cibo (migrazioni trofiche), altre volte per la riproduzione (migrazioni genetiche); in alcuni casi la ragione della migrazione \u00e8 sconosciuta.\nTali migrazioni sono spesso importanti anche per l'uomo, dato che determinano la concentrazione di grandi banchi di pesci in aree precise. In particolare, risultano degne di nota le migrazioni dei Clupeidi (ad esempio le sardine o le aringhe) e degli Scombridi (gli sgombri e i tonni). Questi ultimi si radunano nelle acque litoranee all'approssimarsi del periodo riproduttivo, compiendo, secondo alcuni autori, grandissimi spostamenti: sembra, ad esempio, che i tonni diffusi nel mar Mediterraneo possano raggiungere anche le coste atlantiche. Secondo altri autori, invece, questi spostamenti sono pi\u00f9 limitati e prevalentemente verticali (dalle acque pi\u00f9 profonde a quelle pi\u00f9 superficiali).\nMigrazioni dei rettili.\nLe tartarughe marine compiono spostamenti pi\u00f9 o meno grandi per raggiungere le spiagge in cui deporranno le uova, le spiagge dove loro stesse sono nate. Infatti, cosa sorprendente, ricordano con grande precisione la rotta per raggiungere il luogo in cui sono nati o, nonostante i circa trent'anni necessari per raggiungere la maturit\u00e0.\nMigrazioni degli uccelli.\nSembra che il fenomeno delle migrazioni sia iniziato a partire gi\u00e0 dalla preistoria in cui gi\u00e0 esisteva un'alternanza stagionale. La causa che determina i movimenti migratori degli uccelli sembra legata alla durata del giorno (il cosiddetto fotoperiodismo), la durata del giorno si riduce, inducendo fasi di regresso o di sviluppo di particolari ghiandole avente come conseguenza, la cessazione di aggressivit\u00e0, intolleranza e territorialit\u00e0 nei confronti dei cospecifici e quindi l'aggregazione in gruppi che preludono alla partenza delle migrazioni. Per quanto riguarda il ritorno, naturalmente, lo stimolo sar\u00e0 la durata dell'illuminazione primaverile. I territori da cui parte la migrazione sono detti di nidificazione, mentre quelli verso cui la migrazione \u00e8 diretta sono chiamati di riposo o di svernamento. Il viaggio di andata verso i luoghi di svernamento viene denominato viaggio post-nuziale o passo, mentre quello di ritorno verso le zone di nidificazione \u00e8 noto come viaggio pre-nuziale o ripasso.\nSono stati compiuti numerosi studi ornitologici sulle migrazioni utilizzando metodi di campionamento ed osservazione in corrispondenza dei punti di confluenza delle rotte aeree, inanellamento o strumenti tecnologici come telescopi o radar. In questo modo sono state raccolte numerose informazioni sui percorsi seguiti, sugli spostamenti effettuati, sulla composizione d'et\u00e0 degli stormi ecc...\nL'Italia \u00e8 interessata dal passaggio di specie che dal Nord-Europa si dirigono verso l'Africa (passo), da specie che arrivano a partire dal periodo tardo-invernale fino a quello estivo per riprodursi (visitatrici estive o estivanti, cio\u00e8 presenti in una data area nella primavera e nell'estate) o da specie che vengono a svernare in Italia da territori pi\u00f9 settentrionali (visitatrici invernali o svernanti) come i lucherini (\"Carduelis spinus\").\nNello studio dell'avvicendarsi delle varie specie, in una certa area all'interno di un dato ambiente, nel corso dell'anno \u00e8 stata definita una serie di periodi:\nLa muta (cio\u00e8 il periodico cambio di piumaggio) avviene di solito prima delle migrazioni, ma alcune specie (soprattutto tra uccelli acquatici come gli anatidi, in cui la muta \u00e8 totale e simultanea) migrano verso aree pi\u00f9 accoglienti e favorevoli per poter compiere la muta (migrazioni di muta).\nOrientamento.\nL'aspetto che comunque rimane pi\u00f9 affascinante e meno noto nel fenomeno delle migrazioni \u00e8 la capacit\u00e0 di orientamento degli uccelli. I meccanismi che consentono ai migratori di seguire rotte costanti sono molteplici e variano da specie a specie: la posizione del sole (ed il suo azimut) e i suoi movimenti, la posizione di catene montuose, quella di sistemi fluviali (ovviamente per migrazioni diurne), la direzione dei venti, la posizione della luna e delle stelle (per le migrazioni notturne), il campo magnetico terrestre tramite la magnetorecezione o \"bussola aviaria\", ecc.\nSembra poi che gli uccelli possiedano una sorta di carta geografica mentale dei territori in cui vivono, che rapportano in qualche modo ai punti di orientamento pi\u00f9 generali (sole, stelle, ecc) e che costruiscono memorizzando alcuni dati territoriali (ad esempio i corsi d'acqua) o, per quanto riguarda i piccioni viaggiatori, olfattivi.\nTalvolta, per\u00f2, le rotte migratorie non risultano costanti, ma si modificano in modo pi\u00f9 o meno marcato: spesso questo \u00e8 dovuto a fattori di disturbo antropici, come, per fare alcuni esempi, la presenza di citt\u00e0 illuminate che alterano l'orientamento notturno offuscando la percezione delle stelle oppure operazioni di bonifica che hanno eliminato superfici palustri su cui sostavano e traevano informazioni per l'orientamento gli uccelli di passo.\nMolti uccelli montani, come la nocciolaia, il gracchio e il gallo cedrone, effettuano una \"migrazione verticale\" tra vetta e valle e viceversa a seconda della stagione, per ripararsi dall'eccessivo freddo o caldo o in cerca di cibo.\nMigrazioni dei mammiferi.\nSpostamenti periodici vengono compiuti principalmente dagli erbivori, soprattutto da quelli di grandi dimensioni: ad esempio i carib\u00f9 (\"Rangifer carib\u00f9\") attraverso la tundra artica dell'America Settentrionale o gli gnu (\"Connochaetes taurinus\") ed altri ungulati africani tra le pianure del Serengeti (Tanzania) del Masai Mara (Kenya).\nSempre l'Africa \u00e8 teatro delle migrazioni degli elefanti (\"Loxodonta africana\") che si spostano attraverso i territori meridionali del continente alla ricerca di cibo (gli elefanti non hanno praticamente nemici naturali che ne controllino il numero e, date le loro dimensioni, impoveriscono rapidamente le risorse dei territori in cui vivono, per cui si spostano alla ricerca di nuovi pascoli). Tale migrazione pu\u00f2 durare molti anni e coprire migliaia di chilometri (attraverso vari stati), al termine dei quali il branco degli elefanti torna nel territorio di partenza. Data la complessit\u00e0 geopolitica africana questo comportamento rende ancora pi\u00f9 difficoltosa la difesa di una specie gi\u00e0 a rischio estinzione come l'elefante, segno che la difesa della natura non pu\u00f2 essere disgiunta dal benessere socio-economico delle popolazioni umane.\nIn primavera ed in estate, sulle montagne a clima temperato, molti animali si spostano dalla valle verso maggiori altitudini per nutrirsi del cibo fornito dalla rinascita della flora. In inverno, invece, sulle montagne a clima tropicale, avviene la cosa opposta: molti animali, come il cervo e il bighorn, scendono a valle per ripararsi dall'eccessivo freddo.\nGli oceani e i mari sono teatro delle migrazioni dei mammiferi marini ed, in particolare, dei grandi cetacei (balene, balenottere e megattere) che si spostano dai mari tropicali a quelli artici ed antartici al seguito degli spostamenti di \"krill\", il plancton di cui si nutrono, e tornano verso i mari tropicali durante la stagione riproduttiva. Gli spostamenti percorsi sono a volte davvero notevoli. Tra i mammiferi marini che percorrono i tragitti pi\u00f9 lunghi vi sono le balene grigie, che si stima percorrano pi\u00f9 di 800.000 chilometri nell'arco di una vita, quanto un'andata e un ritorno tra la terra e la luna.\nMigrazioni umane.\nPer l'essere umano, a differenza degli animali e dei fenomeni naturali, si parla di \"soggetto di migrazione\", in quanto appunto soggetto di un personale e pi\u00f9 o meno consapevole progetto migratorio, anche qualora tale progetto sia inserito in un movimento collettivo e magari provocato da cause esterne (pestilenze, guerre, carestie, disoccupazione). Le cause (fatte salve quelle pi\u00f9 meramente biologiche come le carestie) sono sostanzialmente differenti da quelle animali, implicando in molti casi una ricerca di ordine pi\u00f9 esistenziale e culturale pi\u00f9 che semplicemente materiale.\nAnche nei casi che la sociologia vuole spiegare in termini di \"fattori push\", come pu\u00f2 essere nel caso della ricerca di lavoro, le ricerche attente ai racconti di vita tendono a evidenziare che a spingere il singolo migrante alla migrazione sono in realt\u00e0 cause di ordine pi\u00f9 complesso e individuale: ricerca di una emancipazione dal contesto familiare, ricerca di libert\u00e0 di espressione, di crescita culturale, curiosit\u00e0 intellettuale. Va poi evidentemente sottolineato che solo in termini molto riduttivi l'amore quale causa della migrazione accomuna uomo e animali: non di pura riproduzione della specie o di accoppiamento \u00e8 alla ricerca il migrante quando lascia il proprio paese.\nAll'interno del concetto di \"migrazione\" della specie umana, possiamo individuare diverse modalit\u00e0:\nPer diffusione dell'uomo sull'intero pianeta si vuole intendere lo studio, su basi genetiche, linguistiche e socio-culturali, che permetta di dare uno sguardo globale alle correnti migratorie della specie umana, dalla sua comparsa ad oggi."}
{"id": "360133", "revid": "834", "url": "https://it.wikipedia.org/wiki?curid=360133", "title": "MISSA", "text": "MISSA \u00e8 il mini-album di debutto della band visual kei giapponese dei Dir En Grey, uscito nel 1997.\nCollegamenti esterni.\nSito ufficiale della band"}
{"id": "360134", "revid": "47767", "url": "https://it.wikipedia.org/wiki?curid=360134", "title": "Daisy", "text": "Origine e diffusione.\n\u00c8 il nome inglese del fiore della margherita, e fa quindi parte di quell'ampia schiera di nomi ispirati al mondo floreale, assieme a Viola, Giacinta, Dalia, Sakura, Mimosa e molti altri.\nCome nome proprio, il suo uso \u00e8 registrato per la prima volta nel XIX secolo, assieme a diversi altri nomi di questo genere. Era originariamente usato come soprannome per persone di nome \"Margaret\": il nome di persona Margherita cominci\u00f2 ad essere usato nel XVII secolo per indicare questi fiori, cosa che diede il via all'associazione tra i due termini. Per tale motivo, Daisy viene spesso considerato una forma inglese di Margherita, cosa per\u00f2 del tutto errata: infatti, se Margherita ha origini greche e ha il suo corrispettivo anglofono in \"Margaret\", l'etimologia di \"daisy\" \u00e8 da ricercarsi nell'inglese antico \"d\u00e6geseage\", \"d\u00e6ges eage\", che significa \"occhio del giorno\".\nOnomastico.\nNessuna santa porta il nome Daisy, che quindi \u00e8 adespota; l'onomastico pu\u00f2 essere festeggiato in occasione di Ognissanti, cio\u00e8 il 1\u00ba novembre."}
{"id": "360138", "revid": "4711", "url": "https://it.wikipedia.org/wiki?curid=360138", "title": "Seconda Repubblica Francese", "text": ""}
{"id": "360139", "revid": "4711", "url": "https://it.wikipedia.org/wiki?curid=360139", "title": "Seconda repubblica francese", "text": ""}
{"id": "360140", "revid": "125064523", "url": "https://it.wikipedia.org/wiki?curid=360140", "title": "Marco Fulvio Flacco (console 125 a.C.)", "text": "Biografia.\nNel 132 a.C. Marco Fulvio Flacco prepar\u00f2 un procedimento intentato con Caio Gracco, contro gli assassini di Tiberio, tra i quali si suppone vi fosse Scipione Emiliano.\nNel 130 a.C., dopo la morte di Appio Claudio e Cracco Muciano, fu scelto come triumviro che completasse il collegio triumvirale assieme a Caio Sempronio Gracco e Papirio Carbone. Eletto triumviro fu incaricato di attuare la legge agraria proposta da Tiberio Gracco, ucciso nel 133 a.C.; questa legge doveva risolvere i problemi della divisione delle terre tra le citt\u00e0 alleate.\nNel 129 a.C. fu designato alla commissione agraria. Si schier\u00f2 con Caio Gracco contro Scipione Emiliano accusato di mire tiranniche.\nNel 125 a.C. eletto console propose una legge secondo la quale, se avesse ottenuto i suffragi del Senato, avrebbe reso di gran lunga meno cruenti i decenni successivi: bisognava, secondo tale proposta, concedere la cittadinanza ai Latini e ai soci Italici che la desiderassero, portando a termine, sia pure in grande ritardo, il piano dell'unificazione etnica e politica dell'Italia. Il Senato rigett\u00f2 la proposta, ci fu chi lo minacci\u00f2, chi lo preg\u00f2 di ritirare la sua rogazione, ma egli resistette in silenzio. Come poi la sua proposta cadesse non \u00e8 certo: forse per votazione contraria, forse per mancata sollecitazione del proponente, forse e pi\u00f9 probabilmente per il veto del console e collega M.Plauto Hypseo. Vi furono ulteriori scontri con quest'ultimo che si serv\u00ec di un tribuno della plebe, Giulio Penna, per proporre una rogazione che cacciasse in blocco tutti i \"peregrini\" dalla citt\u00e0. Fulvio, ancora console, reag\u00ec proponendo un'altra legge la quale ammetteva l'appello al popolo per quelli che non volevano mutare la cittadinanza. Fulvio Flacco continu\u00f2 a far parte del movimento gracchiano e cerc\u00f2 di attirarvi anche il ceto dei cavalieri, ossia degli affaristi.\nNel 124 a.C. fu proconsole in Gallia.\nPer impedirgli di mettere in atto la sua proposta fu inviato dal Senato a Massalia (l'odierna Marsiglia) che invoc\u00f2 l'aiuto dei romani contro i Liguri Transalpini, i Celti Voconzi e i Salluvi. L'azione di Fulvio aveva avuto esito cos\u00ec fortunato che torn\u00f2 a Roma per trionfare su tutti e tre i popoli, all'inizio del 123 a.C.\nVerso il giugno del 123 a.C., in accordo con Appiano, and\u00f2 in Africa per preparare la centuriazione dei terreni dove si sarebbe impiantata la colonia Iunonia, nella seconda met\u00e0 dell'anno inizi\u00f2 i lavori per la nuova colonia.\nNel 122 a.C. divenne per la seconda volta tribuno della plebe con Caio Gracco. Sempre nello stesso anno gli ottimati lo accusarono di non aver ancora messo in atto il programma che aveva presentato con la sua legge nel 125 a.C.; lo accusarono anche del sospettato omicidio di Scipione Emiliano, e anche per l'allestimento della colonia Iunonia nell'area maledetta di Cartagine. Non riusc\u00ec a farsi rieleggere e ad ottenere un terzo tribunato.\nNel 121 a.C. Fulvio fu a capo delle bande armate dei gracchiani durante la battaglia dell'Aventino, con in tutto tremilacinquecento uomini. Si fortificarono nel tempio di Diana, suo figlio fu inviato a persuadere il Senato con un accordo. Ai gracchiani fu riferito di venire disarmati davanti al popolo, ma rifiutarono. Avvenne la battaglia tra i gracchiani, capeggiati da Fulvio, e le forze armate del Senato. I gracchiani, perduti duecentocinquanta uomini, si sbandarono. Flacco e suo figlio, passando per il tempio della Luna, fuggirono in una casa privata, una volta scovati, vennero strangolati.\nPlutarco lo descrive come un agitatore nato.. Cicerone descrive Flacco come un oratore non eccelso e commenta che le sue opere lo rivelano pi\u00f9 uno studioso di letteratura che un oratore"}
{"id": "360141", "revid": "4711", "url": "https://it.wikipedia.org/wiki?curid=360141", "title": "Terza Repubblica Francese", "text": ""}
{"id": "360143", "revid": "4711", "url": "https://it.wikipedia.org/wiki?curid=360143", "title": "Terza repubblica francese", "text": ""}
{"id": "360144", "revid": "4711", "url": "https://it.wikipedia.org/wiki?curid=360144", "title": "Quarta repubblica francese", "text": ""}
{"id": "360145", "revid": "4711", "url": "https://it.wikipedia.org/wiki?curid=360145", "title": "Quinta repubblica francese", "text": ""}
{"id": "360166", "revid": "201640", "url": "https://it.wikipedia.org/wiki?curid=360166", "title": "Hardico", "text": "L'hardico (in inglese hardic) \u00e8 una lingua artificiale creata da Ursula K. Le Guin per i racconti e i romanzi del Ciclo di Earthsea. \n\u00c8 discendente dal Linguaggio Antico, utilizzata per la magia e con cui \u00e8 impossibile mentire (a meno che ad utilizzarla non sia un drago), ma l'hardico non mantenne a lungo questa qualit\u00e0 magica. L'hardico \u00e8 la lingua nativa di Ged.\n\"Sukien\", spuma, deriva dalla parola del Linguaggio Antico \"suk\", piuma, insieme a \"inien\", mare, ma la parola in Linguaggio Antico per spuma \u00e8 \"essa\"."}
{"id": "360167", "revid": "767487", "url": "https://it.wikipedia.org/wiki?curid=360167", "title": "Death by Stereo", "text": "I Death by Stereo sono un gruppo hardcore statunitense. Vennero formati nel 1996 nella contea di Orange, California, da 5 ragazzi. Di quella formazione originale, esclusivamente Efrem Schulz fa ancora parte della formazione. I Death By Stereo sono molto conosciuti per i loro energetici concerti e per gli intricati fraseggi di chitarra.\nStoria del gruppo.\nIl gruppo venne formato da Ian Fowles, Jarrod Alexander, Efrem Schulz, Paul Miner e Jim Miner quando questi se ne andarono dai loro precedenti gruppi: i Clint, i CleanX ed i D-Cons. Suonarono nel garage di Jarrod per alcuni mesi per poi decidere di registrare una demo. Vennero incise cinque canzoni al For The Record Studios, dove Paul lavorava. Di quelle cinque canzoni, quattro vennero pubblicate sul disco \"If Looks Could Kill, I'd Watch You Die\". Il 5 marzo 1998 suonarono il loro primo show dal vivo, e presto cominciarono a girare per tutto il sud della California. Nel 1998, il gruppo venne scritturato dalla Indecision Records, e l'anno seguente pubblicarono il loro primo disco. Poco dopo Jarrod si trasfer\u00ec a Boston per studiare musica alla Berklee School of Music, e venne sostituito da Tim Bender. Anche Keith lasci\u00f2 il gruppo per dedicarsi a tempo pieno ai suoi altri progetti, i Throwdown e gli Eighteen Visions. Venne rimpiazzato da Dan Palmer, gi\u00e0 componente degli Eyelid. Per il resto dell'anno il gruppo prosegu\u00ec il tour.\nNell'inverno del 1999, durante un tour coi Straight Faced e gli Ignite, Brett Gurewitz della Epitaph Records si present\u00f2 al gruppo per la pubblicazione di un disco. Nel 2000 i Death By Stereo firmarono per la Epitaph, una delle pi\u00f9 grandi etichette punk rock del pianeta. Mentre proseguirono a girare l'America coi Bane e gli Adamantium, finirono la registrazione del secondo disco, \"Day of the Death\", che venne pubblicato nel gennaio del 2001. I Death By Stereo passarono quasi tutto il 2001 in una serie di concerti nel Nord America, con gruppi come Sick of It All, Boysetsfire, The Hope Conspiracy, AFI, Rise Against e Nicotine. Nel frattempo Tim decise di lasciare il gruppo; il suo posto venne preso da Todd Hennig degli Heckle e dei Seven Years War. Successivamente il gruppo fece uscire altri due dischi, entrambi per la Epitaph Records: \"Into the Valley of Death\" e \"Death for Life\".\nIl chitarrista Tito lasci\u00f2 il gruppo a met\u00e0 del 2005. I Death By Stereo suonarono per alcuni mesi come quartetto, finch\u00e9, nel dicembre del 2005, Jim Miner torn\u00f2 a far parte del gruppo. Il 3 febbraio 2006 i Death By Stereo suonarono a Santo Domingo, nella Repubblica Dominicana, cominciando un tour chiamato \"Death to the Third World\". Suonarono anche in Venezuela, Colombia, Costa Rica e Messico.\nNel 2007, oltre ad altri cambi di formazione (Todd esce sostituito da Chris Dalley e Jim esce definitivamente dal gruppo lasciando Dan come unico chitarrista), la band rilascia \"Death Alive\", un live registrato nel 2003, in edizione limitata a 2000 copie.\nMusica.\nLa musica dei Death By Stereo attraversa il tradizionale punk rock, l'hardcore ed il metal. Il loro stile, infatti, miscela riff e assoli tipicamente metal, a melodie generalmente punk, risultando un sound noto per l'originalit\u00e0 in una scena, quella punk rock, che sta attraversando un periodo di stagnazione. La loro musica si \u00e8 evoluta col tempo, anche a causa dei continui cambi di formazione.\nInfluenze.\nI gruppi che hanno influenzato i Death by Stereo sono soprattutto: At the Gates, Bad Brains, Bad Religion, Dead Kennedys, In Flames, Madball, Sepultura, Slayer, Sick of It All e Suicidal Tendencies. Il bassista originale, Paul Miner, disse che i suoi 10 album preferiti sono: Bad Brains - \"ROIR tape\", Minor Threat - \"Out of Step\", Iron Maiden - \"The Number of the Beast\", Iron Maiden - \"Piece of Mind\", Van Halen - \"II\", The Police - \"Outlandos d'Amour\", Dead Kennedys - \"Fresh Fruit for Rotting Vegetables\", Sick Of It All - \"Scratch the Surface\", Refused - \"The Shape of Punk to Come\", Annihilator - \"Never, Neverland\".\nIn un'altra occasione, Efrem Schulz disse che i suoi 5 dischi preferiti sono: Dead Kennedys - \"Bedtime for Democracy\", Bad Religion - \"How Could Hell Be Any Worse?\", Bad Brains - \"The Youth Are Getting Restless: Live in Amsterdam\", Slayer - \"Reign in Blood\", Iron Maiden - \"Rock in Rio\". Infine, i gruppi preferiti di Efrem Schulz sono: Bad Brains, Fishbone, Slayer, Bad Religion e Mickey Avalon."}
{"id": "360170", "revid": "4711", "url": "https://it.wikipedia.org/wiki?curid=360170", "title": "Luigi XVI", "text": ""}
{"id": "360179", "revid": "2214272", "url": "https://it.wikipedia.org/wiki?curid=360179", "title": "Gaio Lucilio", "text": "\u00c8 considerato l'inventore della satira.\nBiografia.\nLa data di morte (102 a.C.) \u00e8 certa, mentre quella di nascita \u00e8 ricostruita tenendo conto della discussione sull'esattezza dell'informazione tramandataci da San Girolamo, che fissa la morte di Lucilio all'et\u00e0 di 46 anni: ne deriva una datazione eccessivamente tarda dell'anno di nascita, cio\u00e8 il 148 a.C., in contrasto con una notizia fornitaci dallo storico Velleio Patercolo, in base alla quale Lucilio aveva militato come cavaliere sotto Scipione Emiliano nella guerra di Numanzia nel 133 a.C.. Probabilmente l'errore di San Girolamo \u00e8 stato di aver scambiato Spurio Postumio Albino Magno e Lucio Calpurnio Pisone, consoli dell'anno 148 a.C., con quelli del 180 a.C., Aulo Postumio Albino Lusco e Gneo Calpurnio Pisone. Al giorno d'oggi per\u00f2 si conviene che la data di nascita dell'autore vada spostata indietro di una ventina d'anni circa da quella fornitaci da San Girolamo: indicativamente possiamo asserire che Lucilio sia nato intorno al 170-168 a.C.\nLe incertezze cronologiche non intaccano per\u00f2 l'aspetto fondamentale della sua vita, durante la quale il poeta, appartenente alla \"Gens Lucilia\", fu vicino al circolo degli Scipioni e fu amico intimo di Scipione Emiliano e di Gaio Lelio, due tra i maggiori promotori dell'ellenizzazione della cultura romana. Nonostante la sua posizione e le sue amicizie, si tenne sempre lontano dalla carriera politica, . Ci\u00f2 non toglie che Lucilio fosse un personaggio molto influente: infatti, quando mor\u00ec fu onorato con un funerale pubblico.\nLe \"Saturae\".\nDei 30 libri di satire scritti da Lucilio, ci rimangono circa 1000 frammenti, per un totale di quasi 1370 versi. La divisione in 30 libri del \"corpus\" luciliano (in cui l'ordine era dato secondo un criterio metrico: i libri 1-21 in esametri dattilici; 22-25 in distici elegiaci; 26-30 in metri giambici e trocaici e poi nuovamente in esametri) \u00e8 opera del neotero Valerio Catone.\nNon \u00e8 affatto sicuro che il titolo \"Saturae\" risalga a Lucilio stesso, ma Orazio usa il termine \"Satura\" per designare quel genere di poesia inaugurato dall'opera di Lucilio; nei frammenti che ci restano Lucilio chiama le sue composizioni con il nome di \"poemata\" (poemi) o come \"sermones\", o meglio \"ludus ac sermones\" (chiacchiere scherzose); si \u00e8 anche ragionevolmente supposto che il titolo primitivo dell'opera fosse, con nome greco, \"sch\u00e8dia\" (improvvisazioni).\nLa ricostruzione delle diverse composizioni \u00e8 abbastanza problematica, anche se emergono temi come la parodia omerica e tragica, la critica allo stile ridondante di Accio, la descrizione di quadretti quotidiani (ad esempio, un processo o il suo viaggio in Sicilia), la discussione sugli stili di vita.\nIl mondo poetico e concettuale di Lucilio.\nLucilio, dunque, adotta, per la prima volta nella letteratura latina, un diffuso soggettivismo, parlando di se stesso e inserendo contenuti autobiografici, oltre ad utilizzare una notevole spontaneit\u00e0, parlando con immediatezza, con una relativa elaborazione letteraria. Caratteristica fondamentale della satira luciliana, comunque, \u00e8 l'aggressivit\u00e0, spesso \"ad personam\", in una sorta di letteratura \"abrasiva\" e, comunque, etica.\nSul piano contenutistico e stilistico, Lucilio adotta una notevole variet\u00e0 nell'affrontare tematiche variegate attente agli aspetti comuni e quotidiani (eros, banchetti, fatti di cronaca e vita politica), cui corrispondono plurilinguismo e ibridazione stilistica: non \u00e8 n\u00e9 anodino n\u00e9 monocorde, percorre tutte le possibilit\u00e0 della lingua latina, dal \"sermo plebeius\" sino alle regioni pi\u00f9 illustri della letteratura, con uno stile raffinato e variegato. L'obiezione mossa alla lingua luciliana era, comunque, di essere ruvida, provvisoria e incondita\u02d0 infatti, secondo Orazio, i versi di Lucilio sono privi di eleganza, col risultato di \"scorrere fangosi\" (\"flueret lutulentus\"), e \"faceva mille versi stando su un sol piede\".\nL'importanza di Lucilio \u00e8 enorme in relazione ai suoi sforzi per codificare sul piano formale (tramite l'uso dell'esametro), dello stile e del contenuto, i temi trattati dall'unico genere letterario latino mancante di un corrispondente nel mondo ellenico: la satira. La satira \u00e8 l'unico genere della poesia latina che non ha un diretto corrispondente nel mondo greco. Se da un lato, infatti, vi \u00e8 un sentimento di fierezza nei confronti della satira (si veda la celeberrima esclamazione del retore Quintiliano gi\u00e0 citata), da un altro si viene a instaurare un certo senso di perplessit\u00e0 sulla natura del genere stesso. Lucilio fu considerato quindi l'iniziatore del genere della satira, riconosciuto addirittura da Orazio, pur con riserve, come il suo maestro. La satira del mondo latino, in effetti, dal punto di vista dei contenuti, vista la sua originalit\u00e0 romana dal punto di vista formale, non ha nulla a che vedere con quella del mondo greco, perch\u00e9 l\u00ec era sottopertinente al genere del giambo e, anche se si ritiene sia stato Ennio ad usare per primo questo genere tipicamente romano, Lucilio ne stil\u00f2 lo statuto, poi seguito dai successivi autori di satire, attraverso la sua opera caratterizzata dall'esametro e dall'argomento morale.\nDiomede cerc\u00f2 di affrontare il problema e ne diede tale soluzione:\nAll'interno del genere satirico vengono ben distinte due fasi, quella rappresentata da Ennio e Pacuvio, fatta da uno stile con metri e componimenti di vario genere, e quella rappresentata da Lucilio, Orazio e Persio, successivo anche a livello temporale, la cui caratteristica \u00e8 quella di uno stile che tende, a volte anche eccessivamente, al moralismo di natura provinciale."}
{"id": "360180", "revid": "1632387", "url": "https://it.wikipedia.org/wiki?curid=360180", "title": "Withering to death.", "text": "Withering to death. \u00e8 il quinto album del gruppo giapponese dei Dir En Grey, ed \u00e8 anche stato il primo ad essere pubblicato negli Stati Uniti ed in Europa.\nL'album adotta un sound pi\u00f9 marcatamente heavy metal rispetto alle produzioni precedenti, aprendosi a sonorit\u00e0 pi\u00f9 moderne, che iniziano ad avvicinarsi anche al mercato occidentale.\nInoltre, l'album segna l'abbandono dello stile visuale visual kei in favore di uno meno appariscente e pi\u00f9 sobrio. Sebbene nei PV di \"The Final\" e di \"Saku\", pubblicati nel 2004, lo stile della band fosse ancora visual kei, in quello di \"Kodou\" , uscito con la pubblicazione dell'album, l'abbigliamento visual kei verr\u00e0 totalmente abbandonato.\nTracce.\nTutti i testi dei brani sono stati scritti da Kyo, mentre la musica dai Dir en grey.\nDopo il titolo \u00e8 indicata fra parentesi \"()\" la grafia originale del titolo.\nCollegamenti esterni.\nSito ufficiale della band"}
{"id": "360182", "revid": "77358", "url": "https://it.wikipedia.org/wiki?curid=360182", "title": "Cardinale di Richelieu", "text": ""}
{"id": "360183", "revid": "4711", "url": "https://it.wikipedia.org/wiki?curid=360183", "title": "Luigi XVII", "text": ""}
{"id": "360184", "revid": "4711", "url": "https://it.wikipedia.org/wiki?curid=360184", "title": "Luigi XVIII", "text": ""}
{"id": "360186", "revid": "4711", "url": "https://it.wikipedia.org/wiki?curid=360186", "title": "Luigi XIII", "text": ""}
{"id": "360188", "revid": "4711", "url": "https://it.wikipedia.org/wiki?curid=360188", "title": "Luigi XI", "text": ""}
{"id": "360189", "revid": "1005847", "url": "https://it.wikipedia.org/wiki?curid=360189", "title": "Foresta statale di Galm", "text": "La foresta statale di Galm (\"Staatswald Galm\" in tedesco, \"For\u00eat cantonale du Galm\" in francese) \u00e8 un territorio del Canton Friburgo che non appartiene a nessun comune, all'interno del distretto di See.\nGeografia fisica.\nIl territorio di Galm \u00e8 controllato direttamente dall'amministrazione cantonale di Friburgo. Ha una superficie di 2,56\u00a0km\u00b2 e si trova nel distretto del Lago. Il codice BFS \u00e8 2391 (2285 fino al 31 dicembre 2003).\nStoria.\nLa foresta di Galm fu concessa ad uso comune nel 1342 da parte del signore locale, il Conte di Savoia. Tuttavia questo port\u00f2 ad un grave impoverimento della foresta, dovuto principalmente all'eccessiva deforestazione ed al pascolo dei suini. Influenzate dai recenti studi sulla gestione delle risorse forestali, le citt\u00e0 di Berna e Friburgo assunsero il controllo congiunto della foresta di Galm nel XVIII secolo e ne permisero un uso limitato. Infine un terzo della foresta venne recintato e lo sfruttamento fu impedito. Con l'Atto di Mediazione del 1803, Napoleone Bonaparte assegn\u00f2 la foresta di Galm al Canton Friburgo. In seguito divenne una foresta statale, caso unico in Svizzera. Tuttora l'area non appartiene ad alcun comune."}
{"id": "360199", "revid": "919135", "url": "https://it.wikipedia.org/wiki?curid=360199", "title": "Spazio affine", "text": "Nell'approccio algebrico, lo spazio affine \u00e8 una struttura matematica strettamente collegata a quella di spazio vettoriale. Intuitivamente, uno spazio affine si ottiene da uno spazio vettoriale facendo in modo che tra i suoi punti non ve ne sia uno, l'origine, \"centrale\" e \"privilegiato\" rispetto agli altri. \nLo spazio affine tridimensionale \u00e8 lo strumento naturale per modellizzare lo spazio della fisica classica, le cui leggi sono infatti indipendenti dalla scelta di un sistema di riferimento. Come gli spazi vettoriali, gli spazi affini vengono studiati con gli strumenti dell'algebra lineare. \nDefinizione.\nLa nozione di spazio affine pu\u00f2 essere definita in molti modi equivalenti. Una delle pi\u00f9 comuni \u00e8 la seguente: sia formula_1 insieme e sia formula_2 funzione a valori in un formula_3-spazio vettoriale formula_4.\nformula_5 viene detto spazio affine se valgono i seguenti fatti:\nGli elementi di formula_15 vengono chiamati \"punti affini\" (o semplicemente \"punti\") mentre l'immagine formula_16 \u00e8 chiamata \"vettore applicato\" da formula_17 in formula_12 ed \u00e8 indicata generalmente con il simbolo formula_19.\nDefinizione alternativa.\nLa definizione seguente \u00e8 equivalente alla precedente.\nUno spazio affine formula_9 \u00e8 un insieme dotato di una funzione\ndove formula_4 \u00e8 uno spazio vettoriale su un campo formula_3, generalmente indicata con il segno formula_24 nel modo seguente\ntale che\nLe due definizioni sono collegate dalla relazione\nDue elementi di questa relazione determinano il terzo. Ad esempio, formula_12 \u00e8 il punto raggiunto applicando il vettore formula_38 a formula_17, mentre formula_40 \u00e8 l'unico vettore che \"collega\" i due punti formula_17 e formula_12.\nEsempi.\nSpazio vettoriale.\nOgni spazio vettoriale formula_4 \u00e8 esso stesso uno spazio affine, avente come spazio vettoriale associato formula_4 stesso.\nformula_45 con la mappa formula_46 definita come\nMentre nella definizione alternativa la funzione formula_48 \u00e8 la semplice somma fra vettori in formula_4.\nPrime propriet\u00e0.\nSia formula_50 uno spazio affine associato a formula_51 formula_52-spazio vettoriale, allora:\nRiferimento affine.\nCome per gli spazi vettoriali dove \u00e8 possibile avere una base dello spazio, in uno spazio affine formula_55 si pu\u00f2 considerare un riferimento affine, ovvero un insieme di punti formula_56 dello spazio affinemente indipendenti tali che la loro combinazione affine generi tutto lo spazio, ovvero formula_57.\nSottospazi affini.\nSia formula_5 uno spazio affine associato a formula_51 formula_52-spazio vettoriale.\nUn sottoinsieme formula_61 si dice sottospazio affine se formula_62 induce uno spazio affine, ossia se formula_63 \u00e8 un sottospazio vettoriale di formula_4.\nSi dimostra inoltre che formula_65 \u00e8 un sottospazio affine se e solo se \u00e8 chiuso per combinazioni affini.\nUn \"sottospazio affine\" formula_66 di formula_9 \u00e8 un sottoinsieme rappresentabile come:\ndove formula_17 \u00e8 un punto fissato di formula_9 e formula_71 \u00e8 un sottospazio vettoriale di formula_4.\nGiacitura.\nLo stesso sottospazio pu\u00f2 essere definito in varie forme diverse come formula_73. \nIn tutte queste rappresentazioni, formula_17 pu\u00f2 variare (pu\u00f2 essere un punto qualsiasi di formula_66, a conferma che in geometria affine non ci sono \"punti privilegiati\"), ma formula_71 risulta essere sempre lo stesso: questo sottospazio di formula_4 \u00e8 chiamato giacitura (o spazio direttore) di formula_78\nLa giacitura \u00e8 definita intrinsecamente come\nLa \"dimensione\" di formula_66 \u00e8 definita come la dimensione di formula_81\nSottospazio generato.\nIl sottospazio affine generato da alcuni punti formula_82 in formula_83 \u00e8 il pi\u00f9 piccolo sottospazio che li contiene.\nRelazioni.\nDue sottospazi affini formula_84 sono detti:\nSottospazi affini in spazi vettoriali.\nPer quanto detto sopra, uno spazio vettoriale formula_4 \u00e8 anche affine, e quindi si \u00e8 definita anche la nozione di sottospazio affine di formula_4: in questo caso, un sottospazio affine \u00e8 il risultato di una traslazione di un sottospazio vettoriale formula_71 lungo il vettore formula_17. \nFormula di Grassmann.\nPer i sottospazi affini non vale la formula di Grassmann: questo \u00e8 il prezzo da pagare per aver liberato i sottospazi dalla costrizione di passare per un punto privilegiato. La geometria proiettiva risolve questo problema (cio\u00e8 recupera la formula di Grassmann) aggiungendo allo spazio dei \"punti all'infinito\"."}
{"id": "360209", "revid": "45927", "url": "https://it.wikipedia.org/wiki?curid=360209", "title": "10.000 m", "text": ""}
{"id": "360215", "revid": "1652635", "url": "https://it.wikipedia.org/wiki?curid=360215", "title": "Navata", "text": "La navata \u00e8 la suddivisione interna di un edificio di grandi dimensioni, sia civile sia religioso, per mezzo di una fila di colonne o di pilastri separati da arcate o architravi. Le navate furono adottate nell'architettura greca e romana per dividere edifici coperti a uso pubblico, quali portici (o \"stoai\"), e basiliche civili. Il grande vantaggio delle navate era quello di dividere lo spazio interno in pi\u00f9 sezioni che venivano coperte separatamente, quindi senza dover ricorrere a cupole e tetti mastodontici nel caso di edifici molto grandi.\nNegli edifici religiosi il corpo delle navate \u00e8 solitamente inscritto nel cosiddetto piedicroce. Le chiese infatti avevano spesso una pianta a croce latina, dove il corpo delle navate, che andava dal fondo dell'edificio alla crociera col transetto, occupava la parte inferiore della croce appunto. Non bisogna confondere, quindi, il piedicroce con la navata.\nStoria.\nCon l'ascesa del cristianesimo e l'abbandono del paganesimo ad opera dell'imperatore romano Teodosio I, i luoghi di culto gi\u00e0 esistenti, ovvero i templi romani e greci, entro i quali solamente il sacerdote officiante i riti religiosi poteva accedere (il popolo infatti rimaneva all'esterno di essi), non si rivelarono adatti per il nuovo culto, che si era ormai codificato con la celebrazione dell'eucaristia da avvenire al chiuso. Inoltre i cristiani avevano un marcato disprezzo verso la religione pagana, ed il riutilizzo di templi antichi come chiese fu molto limitato in tutta l'Europa e il Mediterraneo.\nCostantino I fu il primo a costruire nuove basiliche che si rifacevano alle basiliche civili, edifici polifunzionali dediti a varie attivit\u00e0 commerciali, forensi e politiche. Le basiliche cristiane, la cui architettura fu presto codificata, avevano navate come le basiliche civili, da tre a cinque. La navata centrale era pi\u00f9 alta, mentre le navate laterali erano pi\u00f9 basse e pi\u00f9 strette. La parte di navata centrale che emergeva oltre le navate laterali si chiama cleristorio, ed era particolarmente importante in epoca paleocristiana perch\u00e9 vi venivano collocate grandi finestre che inondavano la basilica di luce. La forma delle navate determin\u00f2 anche il profilo della facciata, detta \"a capanna\" per via degli spioventi digradanti sui lati.\nSopra le navate laterali, vennero spesso collocati i matronei cio\u00e8 la parte rialzata della chiesa riservata spesso alle donne (ma esistono anche \"matronei\" per la corte imperiale o altro).\nSimbolismo.\nIl termine \"navata\" racchiude un significato simbolico. Esso deriva non solo dalla struttura architettonica del soffitto che spesso nelle chiese romaniche e gotiche ha la forma di una carena capovolta, ma anche e soprattutto dalla \"barca\" da cui Ges\u00f9 ammaestrava le folle (\"Luca\" 5, 3), come anche dalla barca-chiesa che san Pietro apostolo\nguida nella tempesta (\"Matteo\" 8, 23-27; 14, 24-34) e che i vescovi continuano a guidare ovunque ed in ogni epoca. Nell'VIII secolo san Bonifacio scriveva che \"la Chiesa \u00e8 come una grande nave che solca il mare del mondo. Sbattuta com'\u00e8 dai diversi flutti di avversit\u00e0, non si deve abbandonare, ma guidare\". I padri della Chiesa indicano l'arca di No\u00e8 quale figura della Chiesa che accoglie tutti (Sant'Agostino, \"Contro Fausto\", 12, 15; Cirillo di Gerusalemme, \"Catechesi\", 17, 10; san Girolamo, \"Contro i luciferani\", 22).\nLa navata richiama il cammino da fare per giungere \"all'altare di Dio\" (\"salmo 43\",4). \u00c8 segno del pellegrinaggio che il popolo di Dio \u00e8 chiamato a compiere per giungere alla casa del suo Signore (salmo 84)."}
{"id": "360220", "revid": "124174662", "url": "https://it.wikipedia.org/wiki?curid=360220", "title": "Vader (gruppo musicale)", "text": "I Vader sono un gruppo death metal polacco fondato nel 1983.\nStoria.\nI Vader nascono a Olsztyn, in Polonia, nel 1983. Il nome del gruppo venne ispirato da Darth Vader (nome inglese di Dart Fener), \"un misterioso, brutale e oscuro\" personaggio di Guerre stellari. La band pubblica nel 1990 il primo demo, \"Morbid Reich\", celebre non solo per la qualit\u00e0, ma anche per aver venduto qualcosa come 10000 copie, cosa che lo rese uno dei demo di maggior successo nella storia del metal. Le canzoni di \"Morbid Reich\" appariranno poi sul loro album di debutto, \"The Ultimate Incantation\", pubblicato nel 1993 dalla Earache Records.\nIl loro secondo disco, \"De Profundis\" (1995), \u00e8 considerato il loro apice. Dopo alcuni cambi di formazione e leggeri mutamenti di stile, i Vader sono una dei pochi gruppi death metal in Europa rimasti sulla cresta dell'onda per tutti questi anni. Dopo \"De Profundis\", seguono la raccolta di cover \"Future of the Past\", e \"Black to the Blind\", pubblicati rispettivamente nel 1996 e nel 1997.\nNel 1998 i Vader riescono ottenere un contratto con la casa discografica Metal Blade Records, grazie alla quale nel maggio 2000 pubblicano il loro quarto album, \"Litany\". I seguenti album, \"Revelations\" (2002) e \"The Beast\" (2004), risultano meno ispirati rispetto ai precedenti. Nell'agosto del 2005 il batterista Krzysztof \"Doc\" Raczkowski, mor\u00ec per causa di un tumore a soli 35 anni.\nIl 5 settembre del 2006 \u00e8 stato pubblicato il settimo album in studio, \"Impressions in Blood\". Recentemente i Vader hanno composto Sword of the witcher canzone usata per il lancio pubblicitario del videogioco rpg The Witcher.\nNel 2007 i Vader hanno pubblicato un dvd, chiamato \"And Blood was Shed in Warsaw\", contenente il concerto tenuto a Varsavia il 12 febbraio dello stesso anno. L'anno successivo hanno prodotto due nuovi EP, \"Lead Us!!!\" e \"The Upcoming Chaos\", a supporto di \"XXV\", raccolta di brani ri-registrati che celebra il venticinquesimo anno dalla fondazione della band. Attualmente i Vader stanno attraversando una fase di notevole mutazione, in quanto sia Mauser che Daray hanno lasciato la band, rispettivamente per gli UnSun, gruppo gothic metal guidato dalla cantante Aya, e per i Dimmu Borgir, per i quali Daray svolge il compito di session-man per i concerti. Alla band si sono aggregati, per ora solo come session-man, il chitarrista Vogg dei Decapitated, il bassista Reyash e il batterista Pawel Jaroszewicz.\nNel 2009 i Vader hanno pubblicato un nuovo album, chiamato Necropolis.\nNel 2011, dopo l'ennesimo cambio di formazione, hanno pubblicato l'album \"Welcome to the Morbid Reich\".\nStile.\nI Vader sono uno dei pi\u00f9 famosi gruppi death metal in Europa. Il loro stile \u00e8 differente da quello dei loro colleghi statunitensi (anche se il loro approccio \u00e8 ugualmente basato su quell'estremismo musicale creato da gruppi come Slayer, Bulldozer e Celtic Frost). Per esempio, molti gruppi di questo genere compongono assoli non strettamente legati ai tradizionali principi musicali, abusando di effetti come il tremolo-bar. I Vader invece, sono pi\u00f9 legati alla tradizione della musica rock. Il gruppo si distingue anche per la voce di Piotr Wiwczarek, che non segue gli standard del genere, ma risulta pi\u00f9 simile a quella di gruppi thrash estremi come i Sepultura ed i gi\u00e0 citati Slayer, quindi pi\u00f9 chiara e comprensibile che il resto del death metal."}
{"id": "360221", "revid": "647919", "url": "https://it.wikipedia.org/wiki?curid=360221", "title": "Mohammed VI", "text": ""}
{"id": "360226", "revid": "1915706", "url": "https://it.wikipedia.org/wiki?curid=360226", "title": "Guanidina", "text": "La guanidina \u00e8 un composto cristallino con una forte alcalinit\u00e0 formata dall'ossidazione della guanina. \u00c8 utilizzata nella produzione di plastiche ed esplosivi. \u00c8 un composto molto simile all'urea ma presenta un gruppo imminico invece che uno chetonico.\nNell'urea il carbonio forma un legame doppio con l'ossigeno e un legame semplice con ciascuno dei due gruppi amminici NH2. Nella guanidina l'ossigeno \u00e8 sostituito dal gruppo imminico NH, e il carbonio forma un doppio legame con l'azoto.\nPresenza in natura.\nLa guanidina \u00e8 presente in natura nell'urina, come normale prodotto del metabolismo delle proteine. In modo analogo \u00e8 presente nel guano (escrementi di volatili), che le ha dato il nome e da cui pu\u00f2 essere estratta.\nCaratteristiche fisiche.\nA temperatura ambiente, la guanidina \u00e8 solida, ma ha un punto di fusione molto basso, 50\u00a0\u00b0C.\nLa guanidina \u00e8 solubile in acqua e in alcool.\nPropriet\u00e0 ed usi.\nLa guanidina \u00e8 un inibitore del canale del sodio (sodio-potassio ATPasi) molto potente. Per tale ragione la sua somministrazione nell'uomo pu\u00f2 provocare blocco cardiaco e tetania muscolare.\nLa guanidina \u00e8 il punto di partenza di numerosi composti di sintesi. Derivati molto famosi della guanidina sono la metformina e la fenformina, utilizzate molto in passato come ipoglicemizzanti del diabete di tipo 2.\nIn biochimica \u00e8 usata per lo studio delle proteine: soluzioni 3 o 6 molare (6M) sono efficacissime nello sconvolgere la struttura terziaria e secondaria delle proteine (denaturazione), provocandone immediata solubilizzazione."}
{"id": "360228", "revid": "1573940", "url": "https://it.wikipedia.org/wiki?curid=360228", "title": "Khentamentyu", "text": "Khentamentyu (anche \"Khentamenti\") \u00e8 una divinit\u00e0 egizia appartenente alla religione dell'antico Egitto. Dio ancestrale, era particolarmente venerato ad Abido, in Egitto. Si considera protettore dei morti (da cui il nome in italiano \"Primo degli Occidentali\", ossia i trapassati), e viene raffigurato come uno sciacallo.\nW17-N35:X1*Z4-R14-G4 \u1e96nt-imntyw - Khentamentyu\nDurante il Medio Regno venne assimilato ad Osiride, e il suo nome ne divenne un epiteto. Talvolta, in correlazione all'analogia nella raffigurazione zoomorfa, \u00e8 stato erroneamente associato anche ad Anubi.\nQ1:D4-W17-N35:X1*Z4-R14-G4 wsir-\u1e96nt-imntyw - Osiri-Khentamentyu"}
{"id": "360230", "revid": "1776051", "url": "https://it.wikipedia.org/wiki?curid=360230", "title": "Jeuss", "text": "Jeuss (toponimo tedesco) \u00e8 una frazione di 415 abitanti del comune svizzero di Morat, nel Canton Friburgo (distretto di Lac).\nStoria.\nGi\u00e0 comune autonomo che si estendeva per 1,77\u00a0km\u00b2, 2016 \u00e8 stato accorpato a Morat assieme agli altri comuni soppressi di Courlevon, Lurtigen e Salvenach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "360234", "revid": "1522738", "url": "https://it.wikipedia.org/wiki?curid=360234", "title": "Sheldon J. Plankton", "text": "Sheldon James Plankton \u00e8 uno dei personaggi principali della serie animata \"SpongeBob\" e l'antagonista principale del primo film cinematografico dedicato alla serie animata. Inizialmente era l'antagonista principale a tutti gli effetti visto che era intenzionato a dominare il mondo intero e a rendere tutti quanti suoi schiavi, ma nelle stagioni pi\u00f9 recenti \u00e8 diventato complessivamente meno malvagio, diventando pi\u00f9 un antieroe, inoltre si allea occasionalmente con SpongeBob quando devono affrontare un nemico comune o ha bisogno del suo aiuto, cosa che nelle vecchie puntate non accadeva e il rapporto tra i due si evolve da acerrimi nemici ad amici-nemici. Nel complesso, comunque, resta l'antagonista principale della serie.\nCaratteristiche del personaggio.\n\u00c8 un plancton con un solo occhio intelligente, brillante, competente, a volte arrogante ed estremamente ambizioso ma anche molto sfortunato e infantile. \u00c8 il proprietario del fast food Chum Bucket e per tale motivo \u00e8 nemico giurato di Mr. Krab, proprietario del fast food concorrente Krusty Krab, che ha molto pi\u00f9 successo (in effetti, il Chum Bucket \u00e8 sempre vuoto). Il Krusty Krab deve il suo successo al famoso Krabby Patty, un panino la cui ricetta \u00e8 segretissima. Plankton cerca sempre di rubare questa ricetta, mettendo a punto piani e progetti, geniali quanto demenziali senza per\u00f2 mai riuscirci, sia per una buona dose di sfortuna, sia perch\u00e9 alla fine SpongeBob e i suoi amici riescono a spuntarla sempre su di lui.\nBiografia del personaggio.\nNelle prime stagioni Plankton era il vero antagonista principale e per impossessarsi della ricetta, ha cercato spesso di corrompere, ingannare e raggirare SpongeBob SquarePants, per via del suo carattere ingenuo e sempliciotto, arrivando addirittura a fingersi suo amico (episodio \"Un Plankton per amico\"), dal momento che, in quanto cuoco, deve sapere la ricetta, ma senza riuscire poi ad ottenerla, poich\u00e9 Mr. Krab \u00e8 sempre intervenuto al momento giusto. Plankton ha addirittura prelevato il DNA di SpongeBob per fabbricare il suo secondo occhio, che gli avrebbe permesso finalmente di arrivare alla formula segreta, ma avendo anche il DNA di SpongeBob, di carattere allegro, spensierato e soprattutto troppo buono, anche Plankton \u00e8 diventato cos\u00ec.\nLa ricetta del Krabby Patty \u00e8 conservata in una bottiglietta dentro la cassaforte dell'ufficio del Krusty Krab.\nAnche Squiddi Tentacolo, vicino di casa di SpongeBob e cassiere poltrone e dannatamente infelice del Krusty Krab, \u00e8 stato pi\u00f9 volte avvicinato da Plankton per farsi rivelare da lui la ricetta, dal momento che Squiddi lavora nel fast food da 20 anni (in realt\u00e0 pur lavorando da cos\u00ec tanto tempo, Squiddi non \u00e8 mai venuto a conoscenza della ricetta del Krabby Patty). Nell'episodio \"Fricassea di pastura\" Squiddi, chiamato da Plankton per rinnovare lo stile del suo ristorante, ormai vecchio e nauseabondo, \u00e8 persino divenuto suo socio e dello stesso Chum Bucket.\nPlankton, nella sua prima apparizione, \u00e8 riuscito a sapere la ricetta del Krabby Patty, ipnotizzando SpongeBob, ma l'ha dimenticata avendo messo fame a SpongeBob. La famiglia dei Planktons \u00e8 molto grande, circa 500.000 membri, che nell'episodio \"La formula segreta\" riescono ad aprire la ricetta del Krabby Patty, ma quella sbagliata, dove dice che nel panino ci siano i Plankton tritati.\nSi scopre poi che furono proprio Krab e Plankton insieme ad inventare il Krabby Patty e che gli stessi Eugene e Sheldon erano stati grandi amici, compagni di infanzia e di scuola, entrambi presi in giro e derisi in ogni occasione (Plankton per la sua statura minuscola, Krab, che a quell'epoca era povero, per i suoi vestiti).\nLitigando per il fatto di alcune divergenze sulla modifica della formula i due si separarono. Plankton nell'andarsene sbatt\u00e9 la porta, facendo cadere per sbaglio degli ingredienti nell'impasto del Krabby Patty e dandogli quel gusto particolare. Nella prova dei gusti del giorno dopo, Krab ebbe la meglio per la modifica accidentale che gli fece Plankton, e lui giur\u00f2 che avrebbe preso a tutti i costi quella formula. Da quel momento inizi\u00f2 l'odio eterno e profondo che lega fino ad oggi i due personaggi, e il loro destino opposto: Krab divenne ricco grazie al Krusty Krab e ossessionato dal denaro, Plankton destinato a fallire miseramente ad ogni suo tentativo.\nIn un episodio Plankton afferma di avere finalmente reso il suo Chumpstick di un gusto molto pi\u00f9 buono del Krabby Patty e che finalmente avrebbe potuto prevalere su Mr. Krab. Tuttavia le ali gli vengono tarpate subito, in quanto false notizie sul giornale fatte da Krab su ordine di SpongeBob che si era dato al giornalismo, dichiaravano che Plankton per fare i suoi Chumpstick utilizzava le persone della cittadina. Nell'episodio \"L'ingrediente segreto\" Plankton, rivela che avendo rubato cos\u00ec tante volte il Krabby Patty, aveva imparato tutti i suoi ingredienti ad eccezione infatti dell'ingrediente segreto, che si rivela una salsa particolare.\nPlankton ha una \"computer-moglie\", di nome Karen, che ha spesso cercato di sostituire e rimpiazzare. Fra le altre \"mogli\" che Plankton ha avuto o ha cercato di avere si ricordano Mamma Krab, madre di Mr. Krab, e una nuova Karen, con un processore pi\u00f9 moderno della \"Karen classica\" ribattezzata Karen 2.0, ma alla fine Plankton \u00e8 tornato sempre dalla \"donna\" che pi\u00f9 pazientemente sopporta la sua vena malvagia e, quando essa sfocia in un fallimento, le sue autocommiserazioni. Tuttavia nelle stagioni pi\u00f9 recenti ha cominciato a trattare sua moglie meglio mostrando anche quanto si preoccupa per lei. Dalla settima stagione si scopre che Plankton \u00e8 partito in cerca di lavoro dopo l'ennesimo fallimento di rubare la formula del Krabby Patty, lasciando il Chum Bucket alla moglie Karen. Alla fine torner\u00e0, ansioso di sapere se Karen \u00e8 riuscita nel suo storico intento di rubare la formula segreta del Krabby Patty, ma la risposta sar\u00e0 comunque negativa."}
{"id": "360240", "revid": "104458", "url": "https://it.wikipedia.org/wiki?curid=360240", "title": "Kleinb\u00f6singen", "text": "Kleinb\u00f6singen (toponimo tedesco; ) \u00e8 un comune svizzero di 654 abitanti del Canton Friburgo, nel distretto di Lac.\nGeografia fisica.\nComprende una parte del Lago di Schiffenen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "360244", "revid": "729019", "url": "https://it.wikipedia.org/wiki?curid=360244", "title": "Autostrada Olimpijka", "text": "L'autostrada Olimpijka era il nome in gergo della progettata autostrada da Berlino a Mosca degli anni '70. Il motivo principale di questa costruzione era l'avvento delle Olimpiadi di Mosca del 1980, ma per allora era stato costruito solo un piccolo pezzo nell'ovest della Polonia (cio\u00e8 l'odierno tratto aperto dell'autostrada A2) e vari ponti e viadotti nel resto del tratto.\nLa costruzione di questa autostrada era divisa in due parti: la prima era da Wrze\u015bnia a Konin, mentre la seconda era da Niebor\u00f3w a Varsavia. Soltanto nel 1985 venne aperto al traffico il tratto da Wrze\u015bnia a S\u0142ugocin (lungo 34\u00a0km) che, nel 1989, venne ampliato fino a Konin. Della seconda parte vennero costruiti soltanto dei viadotti, dei ponti o delle vie nelle foreste che erano gi\u00e0 pronte per ospitare l'autostrada, alcune delle quali dov'era gi\u00e0 stato versato l'asfalto e dove oggi rimangono dei residui.\nUno dei punti pi\u00f9 interessanti sono le colonne che avrebbero dovuto fare da sostegno a una linea ferroviaria ad alta velocit\u00e0, anch'essa inesistente. Un'altra cosa curiosa \u00e8 il brevissimo tratto da Bolim\u00f3w a Wiskitki che \u00e8 segnalata dalla cartine stradali come un'eterna autostrada in costruzione e da altre come vera autostrada aperta al traffico, ma veramente \u00e8 una strada utilizzata dagli abitanti locali e il progetto dell'autostrada A2 ha utilizzato questo tratto per arrivare fino a Varsavia."}
{"id": "360246", "revid": "124939616", "url": "https://it.wikipedia.org/wiki?curid=360246", "title": "Nick Willis", "text": "Biografia.\nLa sua affermazione pi\u00f9 importante \u00e8 stata la conquista della medaglia d'argento alle olimpiadi di Pechino, nella specialit\u00e0 dei 1500 metri, come specificato oltre. Ha vinto la medaglia d'oro sui 1.500 metri ai Giochi del Commonwealth di Melbourne del 2006. In precedenza aveva partecipato sulla stessa distanza sia alle Olimpiadi di Atene 2004 sia ai Campionati del mondo di atletica leggera 2005, ma in entrambe le occasioni fu eliminato in semifinale.\nAi Campionati del mondo di atletica leggera 2007 ad Osaka avrebbe ottenuto lo stesso risultato, sempre sui 1.500, ma la squalifica dell'atleta francese Mehdi Baala gli ha permesso di arrivare in finale, dove tuttavia non ha preso medaglie. Ai Giochi olimpici di Pechino, con un grande recupero nel finale, coglie un inaspettato bronzo, dietro all'atleta del Bahrein Rashid Ramzi e al keniota Asbel Kiprop che, dopo oltre un anno, diventa argento in seguito alla squalifica per doping dell'atleta bahreinita. Ha inoltre ottenuto la medaglia di bronzo ai campionati del mondo indoor e ai giochi olimpici di Rio, sempre nei 1500 metri, sempre nello stesso anno (2016).\nIl 27 luglio 2012 \u00e8 stato portabandiera per la Nuova Zelanda alla cerimonia di apertura dei Giochi della XXX Olimpiade a Londra.\nVive alcune settimane in estate a Spoleto (Pg), dove, grazie all'amicizia di un personaggio sportivo locale, Piergiorgio Conti, ha trovato il luogo ideale per allenarsi e vivere in tranquilla serenit\u00e0 con la famiglia, composta dalla moglie Sierra e i due figli.\n\u00c8 anche conosciuto per essere detentore di un record di longevit\u00e0 sul miglio, infatti il 2022 sarebbe il 20\u00b0 anno consecutivo in cui Nick scende sotto i 4 minuti nella specialit\u00e0."}
{"id": "360251", "revid": "76963", "url": "https://it.wikipedia.org/wiki?curid=360251", "title": "George Nichols", "text": "Biografia.\nPioniere del cinema muto, oltre duecento i film interpretati, un centinaio quelli diretti; il suo nome \u00e8 principalmente legato a quello di Charlie Chaplin di cui fu direttore nelle sue prime apparizioni sullo schermo nelle commedie a due rulli della Keystone.\nGeorge Nichols fu attivo nel cinema fin dal 1908 come attore; alla Keystone, vi giunse come regista nel 1913, esule dalla Biograph Company come il collega Path\u00e9 Lehrman e altri attori, tra i quali Mabel Normand e Fred Mace, venuti a formare il nucleo storico della casa di produzione di Mack Sennett.\nFu regista di Mabel Normand e di Fatty, diresse Chaplin in quattro cortometraggi (\"Charlot entra nel cinema\", \"Charlot troppo galante\", \"Charlot aristocratico\" e \"Charlot innamorato\") prendendo il posto del collega \"Path\u00e9\" Lehrman che lo diresse nel suo debutto cinematografico. Il rapporto professionale tra i due non fu per\u00f2 felice.\nFuoriuscito dalla Keystone, raggiunse Path\u00e9 Lehrman nella casa di produzione da questi fondata nel tardo 1914, la \"L-KO Comedies\", per ritornare poi a collaborare con Sennett e Normand nella loro produzione, inerente al loro affare amoroso: \"Mickey\" (1918) e \"Molly O\"' del 1921.\nLa sua ultima apparizione sullo schermo fu in \"Sinfonia nuziale\" (\"The Wedding March\") del 1928, per la regia di Erich von Stroheim.\nIl figlio, George Nichols Jr., lo segu\u00ec nell'arte della regia cinematografica conquistandosi una fetta di rispettabilit\u00e0, fino a quando un incidente automobilistico nel 1939 ne interruppe l'esistenza.\nGeorge 'Pop' Nichols mor\u00ec il 20 settembre del 1927.\nFilmografia.\nSecondo l'Internet Movie Database, George Nichols interpret\u00f2 220 film tra il 1908 e il 1927 (l'ultima sua interpretazione usc\u00ec postuma nel 1928). Da regista, diresse dal 1911 al 1916, 91 film. Firm\u00f2 anche quattro sceneggiature."}
{"id": "360253", "revid": "21079", "url": "https://it.wikipedia.org/wiki?curid=360253", "title": "Reticolo modulare", "text": ""}
{"id": "360254", "revid": "1318658", "url": "https://it.wikipedia.org/wiki?curid=360254", "title": "Grande fraternit\u00e0 universale", "text": "La Grande Fraternit\u00e0 Universale, fondata da Serge Raynaud de la Ferriere, \u00e8 un'istituzione culturale a carattere internazionale ed \u00e8 attualmente presente in pi\u00f9 di 22 paesi. La sua sede \u00e8 a Caracas, Venezuela.\nI suoi statuti sono registrati legalmente in ognuna delle terre dove \u00e8 stabilita, ed \u00e8 registrata nelle Nazioni Unite come ONG (organizzazione non governativa). La Grande fraternit\u00e0 universale og GFU \u00e8 anche presente nella lista dell'UNESCO Charter e sotto la ECOSOC, e collabora con i loro programmi educativi. L'organizzazione non \u00e8 una setta, n\u00e9 una organizzazione politica. I suoi principi fondamentali sono Tolleranza, Verit\u00e0 e Pace.\nL'obiettivo principale del suo fondatore, Serge Raynaud de la Ferriere, fu quello di unire la scienza, l'arte e la religione, in un sistema completo atto allo sviluppo intellettuale, e all'educazione spirituale. Per raggiungere questo proposito, si ritiene necessaria la collaborazione di tutte le religioni, le organizzazioni scientifiche, culturali e filosofiche, siano esse a carattere esterno (essoterico) o interno (esoterico, iniziatico).\nFondamentalmente la GFU dichiara l'obiettivo di unire tutte le persone - senza distinzione di credo, nazionalit\u00e0, sesso o stato economico - che riconoscano la superiorit\u00e0 dello spirito sopra la materia e che siano disposte a lavorare per il benessere dell'umanit\u00e0, affinch\u00e9 un giorno possa regnare la pace nel cuore di tutti gli individui e cos\u00ec realizzare una Grande Fraternit\u00e0 Universale.\nI centri della Rete GFU propongono un progetto di \"sviluppo integrale\" che coniuga sia gli insegnamenti specifici di Raynaud de la Ferri\u00e8re sia quelli derivati dallo yoga, dall'astrologia e dal tantrismo. La Rete GFU vieta l'uso di pratiche spiritiche e \u201cpsichiche\u201d e insiste sul suo carattere non religioso e non settario."}
{"id": "360257", "revid": "1543377", "url": "https://it.wikipedia.org/wiki?curid=360257", "title": "Z machine", "text": "La Z machine (in italiano \"Macchina Z\") \u00e8 il pi\u00f9 grande generatore di raggi X del mondo, progettato per la sperimentazione sul comportamento dei materiali in condizioni estreme di temperatura e pressione. Installata presso i Sandia National Laboratories ad Albuquerque in Nuovo Messico, la \"Z machine\" \u00e8 utilizzata per la raccolta dati e la simulazione, con l'aiuto di modelli computerizzati, di armamenti nucleari.\nLa macchina opera rilasciando un impulso elettrico associato ad un campo magnetico. L'energia risultante dalla scarica di 20 milioni di ampere vaporizza una schiera di sottili fili di tungsteno e un potente campo magnetico comprime il plasma prodotto. Questo, collassando, produce a sua volta raggi X che creano un'onda d'urto sul materiale in esame. La potente fluttuazione all'interno del campo magnetico (o impulso elettromagnetico) genera anche corrente elettrica in tutti gli oggetti metallici presenti nella camera.\nIl nome \"Z machine\" deriva dal fatto che la corrente viaggia verticalmente verso l'oggetto in esame, lungo quello che convenzionalmente \u00e8 chiamato \"asse Z\", essendo gli assi \"X\" e \"Y\" orizzontali (vedi la voce Z-pinch).\nOriginariamente progettata per fornire un'alimentazione di 50 terawatts in un unico e veloce impulso, i progressi tecnologici hanno consentito di raggiungere i 290 terawatts, sufficienti per lo studio della fusione nucleare. La macchina libera in 70 nanosecondi 80 volte l'ammontare globale di potenza elettrica prodotta nel mondo. Tuttavia soltanto una piccola quantit\u00e0 di elettricit\u00e0 \u00e8 consumata per ogni prova (pari a quella impiegata in 100 abitazioni per due minuti). Inoltre, prima dell'inizio del processo, si procede lentamente alla ricarica dei generatori Marx.\nIl 7 aprile 2003 Sandia ha annunciato di aver realizzato la fusione del deuterio all'interno della \"Z machine\".\nIn seguito allo stanziamento di 60 milioni di dollari, nell'ambito del programma di rinnovamento annunciato nel 2004, la potenza in uscita della macchina verr\u00e0 portata a 350 terawatts, mentre l'output per i raggi X raggiunger\u00e0 2,7 megajoule.\nLa \"Z machine\" \u00e8 ora capace di spingere piccole piastre fino a 34 chilometri al secondo, pi\u00f9 della velocit\u00e0 di rivoluzione della Terra nella sua orbita attorno al Sole (30\u00a0km/s), e un valore tre volte superiore alla velocit\u00e0 di fuga dal pianeta (11,2\u00a0km/s).\nNel 2005, la \"Z machine\" ha prodotto plasma con temperature al di sopra dei 2 GK (109 K) o 2 miliardi di \u00b0C. Gli scienziati del progetto erano dubbiosi riguardo agli esiti delle sperimentazioni, ma dopo quattordici mesi di analisi con modelli computerizzati e ulteriori esami, hanno concluso che i risultati siano effettivamente validi. Si crede che il plasma ad alta temperatura sia stato prodotto dall'uso di una bobina leggermente pi\u00f9 grande del normale, composta da fili di acciaio poco pi\u00f9 spessi degli usuali fili di tungsteno."}
{"id": "360258", "revid": "287204", "url": "https://it.wikipedia.org/wiki?curid=360258", "title": "\u02bfAmr ibn al-\u02bf\u0100\u1e63", "text": "Biografia.\n\u02bfAmr b. al-\u02bf\u0100\u1e63 b. W\u0101\u02beil b. H\u0101shim b. Sa\u02bf\u012bd b. Sahm al-Qurash\u012b al-Sahm\u012b era un commerciante, come i suoi contribuli dei Quraysh di Mecca. A lungo rimase pagano e ostile all'Islam, predicato nella sua citt\u00e0 natale dal profeta Maometto. Secondo la tradizione fece parte con Suhayl ibn \u02bfAmr della delegazione incaricata di recarsi presso il cristiano Negus etiopico che aveva concesso ospitalit\u00e0 a uno sparuto gruppo di musulmani che Maometto aveva voluto emigrassero (si parla infatti di \"piccola Egira\") in Abissinia per ripararli dalle persecuzioni dei pagani meccani pi\u00f9 esagitati.\nLa sua missione tuttavia fall\u00ec ma, allorch\u00e9 \u02bfAmr decise pi\u00f9 tardi (629-30) di convertirsi, nello stesso preciso momento in cui si era deciso ad identico passo anche il vincitore dei musulmani a Uhud (vedere Battaglia di Uhud), Kh\u0101lid ibn al-Wal\u012bd, Maometto accolse questo suo antico accanito nemico con gioia, introducendolo nella cerchia dei suoi pi\u00f9 ascoltati consiglieri e collaboratori. Di tale scelta non si dovette mai pentire. \u02bfAmr si distinse per le sue qualit\u00e0 organizzatrici e per il suo coraggio, conducendo un'efficace azione in Oman per il neo-costituito Stato islamico (\"Umma\").\nMorto il profeta Maometto, \u02bfAmr ibn al-\u02bf\u0100\u1e63 fu chiamato a partecipare, forse gi\u00e0 dal primo califfo Ab\u016b Bakr, ma certamente dal secondo califfo \u02bfUmar b. al-Khaab, alle operazioni militari dirette contro la Siria.\nQui egli condusse a buon fine la conquista dei territori siti sulla riva occidentale del fiume Giordano, prese parte alla battaglia di Ajn\u0101dayn e alla Battaglia del Yarmuk.\nDalla Palestina egli pens\u00f2 di spingersi nel 640 verso l'Egitto (allora unito dall'istmo al continente asiatico) e, dopo aver preso Pelusio/Farama, piomb\u00f2 sulla fortezza bizantina di Babilonia. Dopo un assedio non facile la conquist\u00f2 e il fatto di aver piantato nei pressi le tende ( \"fus\u0101\" ) dei suoi soldati dette all'accampamento cos\u00ec creato il nome che sar\u00e0 poi portato dalla citt\u00e0 che vi si svilupp\u00f2 (nucleo della futura Cairo).\nOttenuta per accordo col suo patriarca Ciro (nelle fonti arabe chiamato \"Muqawqis\") la citt\u00e0 di Alessandria, dell'Egitto (\"Mi\u1e63r\") cos\u00ec conquistato divenne il primo governatore ( \"w\u0101l\u012b\" ).\nRimosso dall'incarico dal terzo califfo, \u02bfOthm\u0101n b. \u02bfAff\u0101n, \u02bfAmr divenne consigliere di Mu\u02bf\u0101wiya b. Abi Sufy\u0101n, allora governatore della Siria, e lo aiut\u00f2 nel successivo suo gravissimo dissenso col quarto califfo \u02bfAl\u012b b. Ab\u012b \u1e6c\u0101lib nel corso della Battaglia di Siffin, suggerendogli di fermare un combattimento che si stava profilando come catastrofico per Mu\u02bf\u0101wiya con l'espediente di innalzare sulla punta delle lance fogli del Corano, appellandosi cos\u00ec a un giudizio divino che la sua fazione aveva peraltro precedentemente rifiutato.\nPartecip\u00f2 come arbitro di parte all'incontro di D\u016bmat al-Jandal e, certamente, a quello di Adhru, venendo premiato da Mu\u02bf\u0101wiya con una seconda nomina a governatore d'Egitto. Qui egli oper\u00f2 con l'identica cupidigia che aveva caratterizzato la sua precedente esperienza, forte dell'ottimo gettito che l'Egitto garantiva (11 milioni di dirham annui, col \"khar\u0101j\" che ammontava alla cifra oscillante tra 1 e 4 milioni di dirham).\nMor\u00ec a Fus\u1e6d\u0101\u1e6d nel 663/664, ultranovantenne.\nLa sua Moschea - la cui costruzione si pretende da parte di alcuni Cairoti essere la pi\u00f9 antica del Cairo, malgrado sia stata invece eretta tra l'876 e l'879, quindi in pieno periodo abbaside - \u00e8 collocata sulla linea di confine fra la parte antica della citt\u00e0 fortemente abitata da Copti (che l\u00ec hanno edificato, sulle rovine dell'antica fortezza di Babilonia il loro rinomato Museo Egiziano Copto di Archeologia (), lett. \"Museo egiziano cristiano di Archeologia\" ) e quella contigua a prevalenza musulmana ed \u00e8 questo il motivo delle frizioni che talora si manifestano tra le due comunit\u00e0 egiziane."}
{"id": "360259", "revid": "339392", "url": "https://it.wikipedia.org/wiki?curid=360259", "title": "Amr ibn el-As", "text": ""}
{"id": "360264", "revid": "31465", "url": "https://it.wikipedia.org/wiki?curid=360264", "title": "Generatore eolico ad asse verticale", "text": ""}
{"id": "360265", "revid": "1543377", "url": "https://it.wikipedia.org/wiki?curid=360265", "title": "Diagramma di Mollier", "text": "Il diagramma di Mollier \u00e8 un diagramma termodinamico che rappresenta l'entalpia di un sistema (che pu\u00f2 essere una miscela o di una sostanza chimica) in funzione di altre grandezze termodinamiche. Esempi di grandezze termodinamiche indicate nel diagramma possono essere il volume, la temperatura e la pressione del sistema.\nNel caso in cui l'asse delle ordinate del diagramma riporti l'entalpia (h) e l'asse delle ascisse riporti l'entropia (s), si parla in maniera pi\u00f9 specifica di diagramma entalpia-entropia o diagramma h-s.\nIl diagramma di Mollier \u00e8 cos\u00ec chiamato dal nome del fisico e ingegnere austriaco Richard Mollier, che lo introdusse per la prima volta nel 1906.\nApplicazioni.\n\u00c8 particolarmente usato il diagramma di Mollier della miscela aria-acqua, che ne rappresenta l'entalpia in funzione dell'entropia, del volume, della pressione, della temperatura e del titolo di vapore, riportando sull'asse delle ordinate l'entalpia e sull'asse delle ascisse l'entropia o il titolo di vapore. Tale diagramma \u00e8 il corrispondente europeo dell'anglo-americano diagramma psicrometrico, in quanto entrambi contengono le identiche informazioni, ma rappresentate in maniera differente.\nI diagrammi di Mollier della miscela aria-acqua vengono spesso utilizzati per la progettazione e l'analisi di centrali elettriche, turbine a vapore, compressori e sistemi di refrigerazione.\nDiagramma h-s.\nLettura del diagramma h-s.\nPer leggere il diagramma h-s occorre individuare su di esso dei punti che descrivono lo stato iniziale e quello finale di una trasformazione.\nOccorre che siano noti due parametri che individuano univocamente sul diagramma un punto che definisce lo stato del vapore-acqua. Si individuano gli altri punti noti e si tracciano, congiungendo i punti, le linee che rappresentano le trasformazioni che il vapore subisce.\nIl diagramma \u00e8 rappresentato su un piano cartesiano dove compaiono in ascissa l'entropia, e in ordinata l'entalpia.\nLe due funzioni di stato sono correlate attraverso un'equazione che esprime la variazione entalpica formula_1, in funzione di una corrispondente variazione entropica formula_2:\n\"dU\" \u00e8 la variazione di energia interna del sistema: dal primo principio della termodinamica sappiamo che la variazione di energia interna \u00e8 la somma tra il calore assorbito dal sistema e il lavoro compiuto dal sistema sull'ambiente (positivi se acquistati, negativi se ceduti; o criterio egoistico).\nDal secondo principio della termodinamica ricaviamo dQrev = TdS:\nRappresentazione di una curva isobara.\nLavorando a pressione costante si ottiene una curva isobara e l'equazione diventa:\nSi ricava che la pendenza della curva isobara \u00e8 la temperatura del sistema:\n\u00c8 quindi possibile osservare l'andamento delle isobare nel diagramma di Mollier sapendo che entalpia e entropia sono legate alla temperatura dalle seguenti relazioni:\nConsideriamo per esempio il diagramma di Mollier relativo all'acqua:\nDurante un passaggio di stato \u00e8 possibile determinare la composizione\nrelativa delle due fasi mediante la regola della leva.\nLa temperatura sale fino al punto di ebollizione, in cui l'isobara torna ad essere una retta.\nNel diagramma di Mollier sono rappresentate anche delle isoterme, che durante i passaggi di stato coincidono con le isobare.\nDiagramma t-x o h-x.\nIl diagramma t-x \u00e8 un particolare diagramma di Mollier in cui nell'asse delle ordinate \u00e8 riportata la temperatura (t) e nell'asse delle ascisse \u00e8 riportato il titolo di vapore (x).\nEsso \u00e8 ottenuto a partire dal diagramma h-x (o i-x dove h o i rappresentano l'entalpia) opportunamente deformato. Sul grafico h-x vengono rappresentate le isoterme, a questo punto si prende a riferimento l'isoterma a 0\u00a0\u00b0C che intercetta l'asse delle entalpie al valore 0kJ/kg, il grafico viene quindi stirato facendo ruotare l'isoterma a 0\u00a0\u00b0C fino a farla diventare orizzontale, mantenendo fissa l'ordinata. Il grafico che ci si presenta adesso riporta sulla nuova ascissa (parallela all'isoterma a 0\u00a0\u00b0C) i valori del titolo di vapore (le cui rette isotitolo sono rimaste parallele e verticali) mentre sulle ordinate abbiamo i valori di temperatura.\nNel caso della miscela aria-acqua \u00e8 perfettamente equivalente al diagramma psicrometrico di Carrier, al quale ci si pu\u00f2 ricondurre tramite delle semplici trasformazioni geometriche..\nNello specifico, le curve in blu presenti in figura, si riferiscono all'umidit\u00e0 relativa - indicata con \u03c6 o con U.r. - dove al valore 1 corrisponde il 100% di umidit\u00e0 ovvero la curva di saturazione, le curve in rosso invece sono relative alle isoterme, mentre le nere oblique alle isoentalpiche. In diagrammi pi\u00f9 completi sono segnati oltre alla temperatura di bulbo secco, quella di bulbo umido, la pressione di vapore ed il volume specifico dell'aria umida.\nCome si legge il diagramma.\nEssendo questo grafico ottenuto da una trasformazione del diagramma h-x, facendo eccezione per il titolo di vapore, le altre grandezze non sono leggibili su rette parallele agli assi coordinati (il cui valore \u00e8 solitamente presente sull'asse come su un classico piano cartesiano).\nPossiamo considerare il diagramma come la sovrapposizione di due piani: quello t-x (dove le isotitolo sono rette verticali e le isoterme sono approssimabili a rette orizzontali) e quello h-\u03c6 (dove l'entalpia \u00e8 rappresentata su rette quasi parallele, oblique rispetto alle isoterme e l'umidit\u00e0 relativa \u00e8 rappresentata secondo le curve caratteristiche).\nSu questo diagramma \u00e8 dunque possibile estrapolare 4 informazioni differenti: t, h, \u03c6 ed x. Facendo riferimento all'immagine, per ciascun punto del diagramma tracciando la verticale siamo in grado di trovare la quantit\u00e0 di vapore presente per kg di aria secca, seguendo le linee rosse (isoterme) troviamo la temperatura, seguendo le linee nere oblique (isoentalpiche) troviamo il valore dell'entalpia ed infine con le curve in blu possiamo ricavare dell'umidit\u00e0 relativa.\nInoltre, in maniera del tutto analoga a quanto si fa con il diagramma di Carrier, si \u00e8 in grado di estrapolare il punto di rugiada: prendendo un punto sul diagramma, si porta la verticale fino all'intersezione con la curva di saturazione (\u03c6=100%) dopodich\u00e9 si segue l'isoterma che ci indicher\u00e0 la temperatura desiderata. La temperatura di bulbo umido si trova invece partendo dal punto e seguendo l'isoentalpica fino alla curva di saturazione e poi l'isoterma per trovare il valore."}
{"id": "360266", "revid": "31465", "url": "https://it.wikipedia.org/wiki?curid=360266", "title": "Generatore eolico ad asse orizzontale", "text": ""}
{"id": "360267", "revid": "1869787", "url": "https://it.wikipedia.org/wiki?curid=360267", "title": "Beda il Venerabile", "text": " \u00c8 famoso come studioso e autore di numerose opere, tra le quali la pi\u00f9 conosciuta \u00e8 la \"Historia ecclesiastica gentis Anglorum\" (Storia ecclesiastica del popolo degli Inglesi), che gli ha valso il titolo di \"Padre della storia inglese\".\n\u00c8 stato dichiarato santo e dottore della Chiesa dalla Chiesa cattolica. La memoria liturgica \u00e8 il 25 maggio (nella messa tridentina \u00e8 il 27 maggio); nel Rito ambrosiano la memoria liturgica \u00e8 il 23 maggio. Citato da Dante Alighieri nella \"Divina Commedia\", scrisse su molti altri argomenti, dalla musica alla poesia, ai commentari biblici.\nIl motto riportato nello stemma di papa Francesco, \"Miserando atque eligendo\", \u00e8 tratto da un passo delle \"Omelie\" di Beda il Venerabile (Om. 21; CCL 122, 149-151).\nBiografia.\nEntrato nel monastero di Wearmouth all'et\u00e0 di 7 anni, divenne diacono a 19 e sacerdote a 30 anni. Non \u00e8 chiaro se fosse di famiglia nobile. Fu educato dagli abati Benedetto Biscop e Ceolfrid, e fu forse quest'ultimo ad accompagnarlo a Jarrow nel 682. Qui trascorse il resto della sua vita dividendo il suo tempo tra lo studio, l'insegnamento, la scrittura e l'assolvimento delle funzioni monastiche. Beda \u00e8 stato un personaggio di grande cultura, interessato agli studi e cresciuto con una formazione ampia e articolata, che va dalle materie scientifiche alle materie umanistiche fino agli scritti antichi. Abile anche nelle lingue dalle sue produzioni possiamo evincere che Beda conoscesse il greco ed il latino, e grazie a queste sue conoscenze ha potuto attingere agli scritti di Cicerone, Virgilio, Lucrezio, Ovidio, Terenzio e i Padri della Chiesa, per le sue ricerche ma soprattutto per lo studio della Bibbia.\nBeda non intraprende la carriera ecclesiastica e si dedica per tutta la vita agli studi e all'insegnamento. I suoi libri vengono velocemente diffusi in tutte le biblioteche del tempo poco dopo la pubblicazione, e sono fin da subito apprezzati da studiosi e maestri ottenendo ampio riconoscimento e fama.\nBeda si contraddistingue tra i suoi contemporanei per un approccio atipico e rivoluzionario alla spiegazione delle Sacre Scritture: si rif\u00e0 infatti agli autori antichi, latini e non, e alle conoscenze scientifiche del suo tempo, talvolta anche agli autori e ai culti pagani, che diventano per lui il mezzo per spiegare al popolo la Bibbia ed i principi chiave del cristianesimo. Frutto del suo lavoro di scrittura sono infatti non solo opere teologiche ma anche opere con intento pedagogico.\nTra i suoi lavori Beda scrive anche una storia documentata del suo monastero, dal 681 al 716, che si pu\u00f2 trovare sotto il nome di Historia abbatum.\nLa morte di Beda avviene nel 735 a Jarrow, dove ha vissuto e dove inizialmente viene sepolto. Per volere del Re d'Inghilterra Edoardo il Confessore, e penultimo re degli Anglosassoni, le spoglie del Santo vengono spostate nel 1022 nella cattedrale di Darham, dove tutt'ora risiedono. \nTra i meriti accademici del Santo troviamo anche la suddivisione della storia dell'uomo in Dopo Cristo e Avanti Cristo; questo metodo di conteggio del tempo nasce dalla ferma convinzione di Beda che Cristo sia il centro della storia, a prescindere da ci\u00f2 che sar\u00e0, e dall'intuizione che per orientarsi nei secoli vissuti dall'umanit\u00e0 \u00e8 necessario individuare un punto di svolta riconoscibile per tutti ed insindacabile. Nonostante sia stato il primo ad utilizzarla, la divisione Avanti Cristo e Dopo Cristo \u00e8 diventata poi prassi comune.\nPi\u00f9 di dodici secoli dopo la sua morte, il suo pensiero \u00e8 stato preso in considerazione dal Concilio Vaticano II come base della redazione della Costituzione dogmatica Lumen gentium e del decreto Ad gentes sull\u2019attivit\u00e0 missionaria.\nPapa Francesco ha scelto come suo motto un verso tratto dall\u2019Omelia 21 di Beda che tratta l'episodio della vocazione episcopale di San Matteo: \u201cVidit ergo Iesus publicanum et quia miserando atque eligendo vidit, ait illi Sequere me\u201dmotto (Vide Ges\u00f9 un pubblicano e siccome lo guard\u00f2 con sentimento di amore e lo scelse, gli disse: Seguimi). Il Sommo Pontefice da questo verso ha tratto la frase incisa sullo stemma pontificio: \u201cMiserando atque eligendo\u201d che letteralmente pu\u00f2 essere tradotto come \u201cdi cui aver misericordia e da eleggere\u201d. \nTestimonianza autobiografica.\nQuasi tutto ci\u00f2 che conosciamo della vita di Beda \u00e8 quanto \u00e8 raccontato da lui stesso nella sua \"Historia\". Le sue parole, scritte nel 731, quando la morte era ormai vicina, gettano luce sulla composizione dell'opera attraverso la quale \u00e8 pi\u00f9 ricordato nel mondo. Scrive egli stesso:\nDopo questo, Beda inserisce una lista, o \"Indiculus\", dei suoi precedenti scritti, e alla fine conclude la sua grande opera con le seguenti parole:\nVenerazione.\nIl titolo \"Venerabilis\" sembra essere stato associato al nome di Beda gi\u00e0 due generazioni dopo la sua morte.\nLa sua importanza per la religione cattolica fu riconosciuta in pieno solo nel 1899, quando fu dichiarato Dottore della Chiesa, con il nome di \"San Beda il Venerabile\".\nSull'epiteto di \"venerabile\" viene riportata una leggenda agiografica secondo cui un \"monaco somaro\", volendo comporre l'epitaffio di Beda, non sarebbe stato in grado di portare a termine il compito, lasciando incisa una frase mutila: \"Hac sunt in fossa Bedae... ossa\". La mattina dopo, tuttavia, trov\u00f2 che gli angeli avevano completato il lavoro interrotto riempiendo la lacuna con la parola \"venerabilis\". La leggenda, tuttavia, \u00e8 riportata solo da Thomas Fuller ma di essa non si registra alcuna menzione in fonti e \"auctoritates\" di epoche precedenti.\nIl titolo \u00e8 usato da Alcuino di York, Amalario e apparentemente da Paolo Diacono, e il concilio di Aquisgrana dell'835 lo descrive come \"venerabilis et modernis temporibus doctor admirabilis Beda\" (\"il venerabile e meraviglioso dottore dei nostri tempi Beda\").\nA questo decreto fece riferimento specifico la petizione che il cardinale Nicholas Patrick Stephen Wiseman e i vescovi inglesi indirizzarono alla Santa Sede nel 1859, chiedendo che Beda fosse dichiarato dottore della Chiesa.\nLa questione era gi\u00e0 stata dibattuta prima del tempo di Benedetto XIV, ma fu solo il 13 novembre 1899 che Leone XIII decret\u00f2 che la festa di \"San Beda il Venerabile\" con il titolo di \"Doctor Ecclesiae\" fosse celebrata da tutta la Chiesa cattolica il 25 maggio.\nUn culto locale di san Beda si era mantenuto a York e nel nord dell'Inghilterra durante il Medioevo, ma la sua festa non era osservata in genere al sud dello stesso paese, dove era seguito il rito di Sarum.\nOpere.\nSecondo la \"Catholic Encyclopedia\", gli scritti di Beda mostrano una profonda conoscenza del suo tempo e del passato, conoscenza ottenuta dalla lettura dei libri delle biblioteche di Wearmouth e di Jarrow, che contenevano dai 300 ai 500 volumi ed erano tra le pi\u00f9 grandi d'Inghilterra. Una delle sue fonti pi\u00f9 importanti \u00e8 la \"Storia dei Bretoni\" di Gildas, scritta poco prima del 547. \nBeda fu un grande esperto in letteratura patristica e nei suoi scritti si ritrovano citazioni di Plinio il Giovane, Virgilio, Lucrezio, Ovidio, Orazio e di altri autori classici, malgrado qualcuno all'epoca disapprovasse queste conoscenze.\nConosceva anche il greco e un po' di ebraico. Il suo latino \u00e8 semplice e privo di affettazione, ma fluido nella narrazione.\nBeda utilizzava il metodo di interpretazione allegorica ed aveva un atteggiamento \"moderno\" di fronte all'interpretazione dei miracoli. Si riteneva che fosse dotato di molto buon senso, simpatia, amore alla verit\u00e0 e all'imparzialit\u00e0, sincera misericordia e capacit\u00e0 di mettersi al servizio degli altri.\nGli scritti di Beda sono classificati in scientifici, storici e teologici.\nTra gli scritti scientifici troviamo trattati di grammatica (scritti per i suoi allievi), un'opera sui fenomeni naturali (\"De Rerum Natura\") e due sulla cronologia (\"De temporibus\" e \"De temporum ratione\").\nLa sua opera \"Dconti e temporum ratione\" ha un'appendice che contiene la sua tabella per il calcolo della Pasqua nell'lntervallo di tempo AD 532-1063. Questa tabella di Pasqua contiene un ciclo pasquale di 532 anni fondato su un ciclo lunare metonico di 19 anni. \u00c8 un'estensione esatta della tabella pasquale di Dionigi il Piccolo.\nTra gli scritti di intento pedagogico ritroviamo ad esempio il \"Liber de loquela per gestum digitorum\", capitolo del \"De temporum ratione,\" pensato per insegnare al popolo a fare i conti aiutandosi con le dita, pratica oggi data per scontata ma poco diffusa allora. Il metodo di conto con le dita ideato dal monaco permetteva di arrivare fino a 999, ed ancora oggi \u00e8 molto studiato e seguito, oltre ad essere diventato uno dei testi base della dattilonomia. Questa pratica di conto viene sempre pi\u00f9 usata ed insegnata, tanto che durante il medioevo il Santo diventa famoso in tutto il mondo come \"colui che insegna a fare i conti con le dita\". Questo, insieme al suo personale metodo di didattica che utilizza per spiegare le Sacre Scritture diventano il suo marchio di fabbrica, promuovendo un'immagine di un uomo dedito all'aiuto degli altri e all'insegnamento dei Misteri, saggio e rassicurante. Oltre a ci\u00f2 vi sono anche composizioni letterarie tra cui racconti e poemi. Ha composto il primo martirologio storico ed \u00e8 considerato il pi\u00f9 grande esegeta della Chiesa di Occidente grazie ai suoi trattati, alle sue raccolte di omelie e la sua Bibbia con commentari, utilizzata dagli enti ecclesiastici fino al 1966. Sempre in questo ambito, tra le sue pubblicazioni troviamo anche il libretto De orthographia, una sorta di manuale molto semplice per insegnare l'ortografia, rimarcando ancora una volta la voglia e l'impegno del Santo nella condivisione e divulgazione del sapere a chi non poteva accedervi. \u00e8 infatti ricordato come uno dei pi\u00f9 grandi comunicatori dell'Alto Medioevo. \nPer quanto riguarda le origini della tabella di Pasqua di Beda, bisogna riconoscere che deve la sua raffinata struttura metonica ai lavori dei suoi predecessori computistici, come Anatolius (verso l'anno 260), che invent\u00f2 il primo ciclo lunare metonico di 19 anni (da non confondere con il ciclo metonico, del quale questo ciclo lunare \u00e8 una applicazione nel calendario giuliano), il vescovo Teofilo di Alessandria (verso l'anno 390), Anniano (verso l'anno 412), che fu il primo a scoprire che la sua sequenza di date di domenica pasquale basata sul suo ciclo lunare metonico di 19 anni ha un periodo di 532 anni, il vescovo Cirillo di Alessandria, che (verso l'anno 425) adott\u00f2 il ciclo metonico lunare di 19 anni di Anniano, e Dionigi il Piccolo (verso l'anno 525). Questo chiarisce che la tabella di Pasqua di Beda il Venerabile \u00e8 provenuta dal computus paschalis dal terzo al settimo secolo.\nBeda fece anche un calcolo approssimato dell'et\u00e0 della Terra e inizi\u00f2 a dividere gli anni nei due evi: prima di Cristo e dopo Cristo.\nScrisse che la Terra \u00e8 rotonda \"come una palla da gioco\".\nIn ambito storico a proposito del mito del Colosseo e di Roma, gi\u00e0 nel VII secolo aveva profetizzato sul destino dell'Urbe, legato alla fine del mondo:\nLa profezia, in realt\u00e0, era precedente ai tempi di Beda, e faceva riferimento non all'anfiteatro, ma al colosso neroniano, nuovamente dedicato al dio Sole e ricollocato da Adriano tra l'anfiteatro e il Tempio di Venere e Roma.\n\"Storia ecclesiastica\".\nLa pi\u00f9 importante e conosciuta delle sue opere \u00e8 la \"Historia ecclesiastica gentis Anglorum\" (\"Storia ecclesiastica del popolo degli Angli\"), in 5 libri (circa 400 pagine), che narra la storia dell'Inghilterra, sia dal punto di vista politico che ecclesiastico, dal tempo di Cesare alla data di composizione (731). Questo suo lavoro \u00e8 particolarmente rilevante per gli studiosi, perch\u00e8 la storia dell'Inghilterra qui non \u00e8 solo riportata ma anche esaminata minuziosamente, criticata e commentata con estrema attenzione ai fatti e con lo sguardo limpido di un uomo del tempo.\nAltre opere.\nLa sua edizione della Bibbia fu molto importante e fu utilizzata dalla Chiesa anglicana fino al 1966. Quest'opera non \u00e8 la copia di una precedente versione ma \u00e8 il risultato di molte ricerche per ciascuno dei libri della Bibbia.\nSue altre opere importanti sono le vite degli abati di Wermouth e Jarrow e le vite in versi e in prosa di Cutberto di Lindisfarne.\nLa maggior parte dei suoi scritti \u00e8 di tipo teologico e consiste in commentari di tipo esegetico di libri dell'Antico e Nuovo Testamento, fra cui i famosi \"Proverbia\" di Re Salomone dal Libro dei Proverbi, in omelie e in trattati su brani della Sacra Scrittura.\nLa sua ultima opera, completata sul letto di morte, fu la traduzione in lingua anglosassone del \"Vangelo secondo Giovanni\"."}
{"id": "360268", "revid": "115370379", "url": "https://it.wikipedia.org/wiki?curid=360268", "title": "Hot Lips Page", "text": "Conosciuto come solista e cantante dalla potente voce, Oran \u201c'Hot Lips'\u201d Page fu uno dei pi\u00f9 grandi trombettisti jazz del midwest. Educato alla musica dalla madre, insegnante di piano, Page a dodici anni suonava gi\u00e0 la tromba, il sassofono e il clarinetto. Le sue prime apparizioni come musicista professionista datano alla met\u00e0 degli anni 1920, quando da giovane Page viaggi\u00f2 per il Southwest accompagnando cantanti blues come Ma Rainey, Bessie Smith e Ida Cox, con cui si spinse fino ad Atlanta e New York.\nLa sua influenza principale era Louis Armstrong, oltre a tronbettisti locali quali Harry Smith (Kansas City) e Benno Kennedy (San Antonio) che Page stesso ricord\u00f2 in diverse occasioni. Dal 1928 al 1931 Page fu un membro dei leggendari Blue Devils; nel 1932 si un\u00ec all'orchestra di Bennie Moten. Nel 1935 (dopo la morte di Moten), Page, come altri musicisti dell'orchestra di Moten, si trasfer\u00ec a Kansas City dove si esibiva con piccoli gruppi. Allo stesso tempo, Page lavorava al Reno Club, nella parte centrale di Kansas City assieme a Jimmy Rushing e al primo nucleo dell'orchestra di Count Basie. Nel 1936, alla vigilia del successo nazionale di Basie, Page si un\u00ec al manager di Louis Armstrong, Joe Glaser, e si trasfer\u00ec a New York per intraprendere la carriera solistica, in cui per\u00f2 non realizz\u00f2 mai un successo paragonabile a quello ottenuto come musicista d'orchestra.\nPage rimase tuttavia una figura molto nota della scena jazz, soprattutto di quella di New York, in cui fu presente come leader di piccoli gruppi negli anni 1940 e 1950: esiste una sua registrazione del 1941, in una jam session al Minton's, in cui suona in uno stile protoboppistico. La sua cifra stilistica, comunque, rimase sempre quella dello swing, di cui era considerato un maestro: come tale si esib\u00ec anche in tre tour europei, nel 1949, 1951 e 1952.\nLa sua salute inizi\u00f2 a declinare nel 1953: nel 1954 sub\u00ec un infarto e fu ospedalizzato. Mor\u00ec sette giorni dopo, per complicazioni insorte a causa di una polmonite, a soli 46 anni."}
{"id": "360269", "revid": "599013", "url": "https://it.wikipedia.org/wiki?curid=360269", "title": "Collina dei Camaldoli", "text": "La Collina dei Camaldoli, con i suoi 457 metri sul livello del mare, \u00e8 il rilievo pi\u00f9 alto della citt\u00e0 di Napoli. Si estende tra il comune di Napoli e i comuni di Marano di Napoli e Quarto.\nLa sua origine viene fatta risalire a circa 35.000 anni fa, in seguito a violente eruzioni che colpirono tutta l'area vulcanica dei Campi Flegrei.\nDescrizione.\nI due versanti sono caratterizzati da differenze sostanziali: il versante sud \u00e8 caratterizzato da rupi scoscese composte da rocce di tufo; il versante nord \u00e8 in lieve declivio ed \u00e8 ricoperto da un folto bosco ceduo.\nDalla sommit\u00e0 sul lato che d\u00e0 sul quartiere di Soccavo si gode una splendida ed ampia vista su gran parte della Campania, che abbraccia i golfi di Napoli, Pozzuoli e Gaeta, il Vesuvio, la penisola sorrentina, la lunga dorsale di Capo Posillipo che si prolunga in mare con l'isola di Nisida, fino al Circeo, il massiccio di Roccamonfina, l'arcipelago delle isole ponziane, l'altopiano del Matese e alle spalle della collina dei Camaldoli, troviamo la cittadina di Marano di Napoli. \nSul punto pi\u00f9 alto della collina \u00e8 stato fondato nel 1585 l'edificio dell'Eremo dei Camaldoli che attualmente ospita le suore brigidine.\nIl clima.\nIl clima \u00e8 in genere mite di tipo sublitoraneo tirrenico, ma non mancano episodi di freddo anche considerevoli nei mesi invernali (nel febbraio 1929 la temperatura scese fino a -7.0). Ad ogni modo, vista la sua quota, la zona oltre i 350\u00a0m s.l.m. rileva temperature mediamente di circa 3-4 gradi inferiori a quelle delle zone basse della citt\u00e0. Oggi la collina \u00e8 meta degli appassionati della neve a Napoli: infatti, spesso vi si recano per assistere ad un rovescio a carattere nevoso, specie dai 250 m s.l.m. in su. Le nevicate principali negli ultimi anni sono state quelle del 5 febbraio 2003, del periodo 26 - 29 gennaio, del 16 febbraio e 1\u00ba marzo 2005 e del 18 febbraio 2009.\nMemorabile la nevicata del gennaio 1985 quando la zona dei Camaldoli rimase anche isolata per l'impraticabilit\u00e0 pressoch\u00e9 totale delle strade coperte da 20\u00a0cm di neve e ghiaccio. Da sottolineare anche una tardiva nevicata il 15 aprile 2001. Attualmente la pi\u00f9 recente risale al 27 febbraio 2018, giorno in cui una forte ondata di freddo causata dal Burian si \u00e8 abbattuta su tutta la provincia di Napoli.\nIl rischio idrogeologico.\nLa collina dei Camaldoli \u00e8 sottoposta a vincolo idrogeologico sul versante Pianura-Soccavo. L'intera collina \u00e8, sulla base di studi geologici, parte di un grande cono eccentrico il cui asse va individuato al centro dei Campi Flegrei ed in particolare nella zona di Agnano.\nLa configurazione di cui farebbe parte la collina, quindi, apparterrebbe al recinto di un grande apparato vulcanico denominato \"Archiflegreo\". Di questo grande relitto geologico rimarrebbero oggi le pareti della collina dei Camaldoli, la cui zona sud \u00e8 denominata \"Verdolino\" e rappresenta l'area di studio per la geologia dei Campi Flegrei.\nIl \"Vallone del Verdolino\" \u00e8 una struttura vulcano-tettonica che ha condizionato l'assetto idrografico della Collina dei Camaldoli, catturando una linea di impluvio estranea agli effetti drenanti del declivio est ed \u00e8, pertanto, un chiaro esempio di condizionamento strutturale.\nNell'area sono stati individuati fenomeni di frana a carico della copertura piroclastica sciolta. Il pericolo di eventi franosi, tipo quelli che hanno colpito il comune di Sarno (SA) nel 1998, \u00e8 da non sottovalutare e lo sfruttamento intensivo dei ripidi versanti pu\u00f2 solo peggiorare la situazione. Le cave e le costruzioni edilizie hanno innescato fenomeni di erosione lineare, ribaltamenti e crolli delle pareti tufacee.\nLa vegetazione.\nAll'interno del bosco dei Camaldoli e su parte della collina \u00e8 possibile incontrare diverse specie botaniche, tra cui: la ginestra, il giglio di san Giuseppe, il ranuncolo, il ciclamino, la pervinca, il castagno.\nStoria.\nAntichissime sono le origini di Camaldoli, la cui primitiva denominazione era \"Monte Prospetto\". Tale nome risalirebbe alla prospettiva che si gode dall'Eremo, essendo costruito con facciata principale sul lato che d\u00e0 su Soccavo, e visibile fin dal mare, non appena una nave entra in porto.\nIl nome attuale deriva dall'eremo camaldolese che vi fu insediato nel XVII secolo da Matteo di Capua, Principe di Conca feudatario di Vico Equense e proprietario del terreno forestale donato, sul quale grazie a successivi lasciti vennero edificate la nuova chiesa (sulle rovine di una pi\u00f9 antica, risalente al VI secolo), la foresteria e le celle degli eremiti.\nI Camaldolesi ne furono espulsi nel 1807 da Giuseppe Bonaparte, re di Napoli, che soppresse gli ordini religiosi possidenti e contemplanti, acquisendone il patrimonio alle propriet\u00e0 reali.\nAl ritorno dei Borbone i fondi non tornarono agli originari possessori, ma furono venduti ad esponenti della nobilt\u00e0; l'eremo torn\u00f2, tuttavia, ai monaci benedettini Camaldolesi. \nNel 1866 l'eremo venne nuovamente espropriato, questa volta dai Savoia, che per\u00f2 lo restituirono all'ordine, che ancora lo tiene, nel 1885. \nAll'inizio del 1998, i Camaldolesi sono stati sostituiti da un gruppo di suore Brigidine, provenienti dalla Svezia.\nLa chiesa, opera di Domenico Fontana, sorse nel 1585, sostituendo l'antica chiesetta eretta dal vescovo Gaudioso nel VI secolo d.C., dedicata alla Trasfigurazione di N.S. e soprannominata \"Prospetto\". Il nuovo tempio fu chiamato Santa Maria \"Scala Coeli\", ma il popolo continu\u00f2 ad adoperare l'antica denominazione di \"San Salvatore \"a Prospetto\"\".\nAll'interno della Chiesa, un altare maggiore disegnato da Cosimo Fanzago, sculture di Salvatore Franco e affreschi di Angelo Mozzillo; nelle cappelle, tele di Cesare Fracanzano (\"Assunzione della Vergine\" e \"Santi\"), Luca Giordano (\"Sacra Famiglia col Padre Eterno\", \"Immacolata Concezione\"), e di Antiveduto Gramatica, artista caravaggesco. Ai piedi dell'altare, sotto i resti del pavimento maiolicato, sono sepolte le spoglie di Giovanni d'Avalos, figlio di Alfonso III d'Avalos Marchese del Vasto.\nIl Parco urbano.\nIl \"Parco Urbano dei Camaldoli\" (istituito nel 1980) \u00e8 parte integrante della collina dei Camaldoli ed \u00e8 stato completato nel 1996, anno in cui \u00e8 stato aperto al pubblico. La sua superficie \u00e8 di circa 135 ettari di superficie boschiva.\nIl Parco ha tre ingressi: su via Sant'lgnazio di Loyola, su viale privato RAI e a partire dal 2010 su via Camaldolilli.\nIl Belvedere grande, situato a pochi metri dall'Eremo, \u00e8 un punto panoramico su Napoli, il Vesuvio e l'Eremo stesso. \u00c8 anche un punto di avvistamento di rapaci. \u00c8 inoltre possibile osservare un insieme di rilievi riferibili a edifici vulcanici dell'area flegrea (il Cratere degli Astroni) o relitti degli stessi (monte Sant'Angelo e monte Spina che delimitano la conca di Agnano, sede di uno specchio lacustre bonificato nel 1870), e, in secondo piano, la collina di Posillipo che borda la caldera di tufo di Fuorigrotta e Bagnoli.\nIl Parco \u00e8 famoso anche per la presenza di alberi di castagno, infatti \u00e8 una meta richiesta nei mesi in cui le castagne sono mature, per effettuare la raccolta delle stesse."}
{"id": "360270", "revid": "114608222", "url": "https://it.wikipedia.org/wiki?curid=360270", "title": "Diomedea exulans", "text": "L'albatro urlatore (\"Diomedea exulans\", 1758) \u00e8 un uccello appartenente alla famiglia dei Diomedeidae. \u00c8 l\u2019uccello attualmente vivente con apertura alare pi\u00f9 ampia, seguito dal congenere albatro reale.\nDescrizione.\nLa lunghezza del corpo \u00e8 di 105\u2013140\u00a0cm, dal peso tra i 6\u201311\u00a0kg e ha un'apertura alare in media tra i 270\u00a0cm ai 350\u00a0cm, ma nel 1965 \u00e8 stato trovato un esemplare di albatro urlatore con un'apertura alare di 363\u00a0cm, cosa che ha permesso di scrivere questo volatile nel Guinness dei primati come animale vivente con la maggior apertura alare. Queste caratteristiche gli permettono di essere un ottimo volatore. \nIl colore dell'uccello \u00e8 bianco, il retro \u00e8 attraversato da bande nere o marrone, il lato superiore delle ali \u00e8 scuro.\nVivono in media per 30 anni.\nBiologia.\nL'albatro urlatore \u00e8 un uccello marino che raramente si ferma a terra, limitando le sue soste esclusivamente alla nidificazione. Si nutre di calamari, piccoli pesci e rifiuti gettati in mare dalle navi, mangiando al punto di non riuscire pi\u00f9 a volare e a essere costretto a riposarsi nell'acqua. Per questi motivi secondo le credenze marinaresche, questo uccello girava in circolo osservando l'acqua senza mai fermarsi dormendo in volo ignorando le avversit\u00e0 atmosferiche. Bench\u00e9 le grandi ali favoriscano un volo aggraziato e lo aiutino a sfruttare al massimo le correnti marine, esse lo ostacolano nel decollo dal mare e nell'atterraggio, costringendolo a prendere lunghe rincorse.\nRiproduzione.\nA causa della loro longevit\u00e0 non si riproducono prima dei 7-8 anni anche se sono in grado di riprodursi almeno all'et\u00e0 di 3-4 anni; l'accoppiamento avviene ogni due anni e gli esemplari di questa specie sono monogami.\nCostruiscono grandi nidi larghi circa un metro alla base e circa mezzo metro in cima servendosi di vegetazione e terriccio.\nDeposita un solo uovo: esso \u00e8 bianco con qualche punto, \u00e8 lungo 18\u00a0cm e pesa circa mezzo chilo. Per la riproduzione si raduna in colonie sulle isole pi\u00f9 remote degli oceani nell'emisfero australe nei mesi tra novembre e dicembre. La cova dura circa 3 mesi, durante la quale i genitori si danno il cambio per cercare cibo. Dopo la schiusa il piccolo diviene autosufficiente in nove mesi.\nDistribuzione e habitat.\nEssendo una specie pelagica, vive principalmente in mare. Sfruttando le correnti marine \u00e8 in grado di compiere pi\u00f9 di 500\u00a0km in un giorno. Per la nidificazione sceglie le isole Crozet, isole del Principe Edoardo, Georgia del Sud e isole Sandwich meridionali, isole Kerguelen e l'Isola Macquarie."}
{"id": "360276", "revid": "550667", "url": "https://it.wikipedia.org/wiki?curid=360276", "title": "Vanchiglia", "text": "Borgo Vanchiglia (\"Borgh Vanchija\" in piemontese) \u00e8 uno dei quartieri storici di Torino, situato tra il confine nord-est del centro storico cittadino e la confluenza dei fiumi Po e Dora Riparia, appartenente alla Circoscrizione 7.\nGeneralmente (e amministrativamente) si associa al quartiere Borgo Vanchiglia anche la zona detta Vanchiglietta (\"Vanchij\u00ebtta\"), ovvero la lingua di terra in prossimit\u00e0 della confluenza tra il fiume Po e il fiume Dora Riparia, zona di urbanizzazione pi\u00f9 recente, che si estende a nord-est lungo il principale corso Belgio, partendo dall'asse di corso Regina Margherita fino al punto di congiungimento dei due fiumi.\nAll'interno vi sono sia il grande Parco Colletta che il Parco Crescenzio, quindi l'area dell'ex-Stazione Merci, pi\u00f9 l'area del Campus Luigi Einaudi (ex Italgas).\nTutta la zona Vanchiglia-Vanchiglietta \u00e8 quindi delimitata:\nSuperficie e popolazione.\nTutto il quartiere, comprendente Borgo Vanchiglia e Vanchiglietta, ha una superficie di e, in base ai dati demografici del 2006, conta circa abitanti ( Vanchiglia, Vanchiglietta), di cui circa stranieri. I dati del 1981 riportavano per\u00f2 42300 abitanti; questo calo significativo dei residenti non deve per\u00f2 trarre in inganno: la trasformazione del quartiere da popolare a quartiere di prestigio ha certamente aumentato i vani non destinati all'abitazione, ma \u00e8 soprattutto la vicinanza dell'universit\u00e0 ad aver aumentato enormemente il numero delle case affittate a studenti fuori sede. Questi, pur abitando la maggior parte del proprio tempo in zona, non risultano nei dati anagrafici relativi alla popolazione residente.\nOrigine del nome.\nDi tradizione antica, il toponimo \"Vanchiglia\" risale quantomeno al Medioevo quando la zona era conosciuta con nomi quali \"Wanchillia\", \"Val Quilia\", \"Vinquilla\" o \"Vinchilla\". L'etimologia del nome tuttavia \u00e8 incerta per gli studiosi, considerando il lungo evolvere del toponimo e il proliferare di varianti, e molteplici sono le ipotesi sul suo significato.\nSecondo alcune fonti si tratta di un derivato del sostantivo \"vench\", termine piemontese che allude al \"vinco\", variet\u00e0 di salice che cresce tipicamente lungo i corsi d'acqua e negli ambienti umidi: il suffisso \"-iglia\", in tal senso, pare assumere valore collettivo e indicherebbe una localit\u00e0 caratterizzata da una moltitudine di vinchi. A conferma di questa ipotesi, documenti del XVII secolo riportano il nome nella forma \"Vinchilia\" (o \"Vinchillia\"), riconducibile in maniera ancor pi\u00f9 manifesta al termine \"vinco\" - \"vanchiglia\" potrebbe nascere da una corruzione vernacolare del letterale \"vinchiglia\". Ipotesi affini, tuttavia, associano il toponimo al termine \"giunco\" (nel senso di \"valle dei giunchi o dei canneti\") o, ancora, a una corruzione dialettale di \"fanghiglia\", alludendo ad ogni modo alle caratteristiche morfologiche e geomorfologiche del territorio nel periodo precedente al suo insediamento.\nDi altra natura, invece, \u00e8 la teoria secondo cui Vanchiglia nasca dall'agglutinazione di \"val aquilia\" (variante medievale del latino \"vallis aculia\"), dal significato di \"valle appuntita\", in riferimento alla forma dell'area posta alla confluenza dei fiumi Po e Dora: un'ipotesi, quest'ultima, che ricalca altri toponimi extra moenia della Torino antica, per quanto anch'essi di dubbia origine (es. il rione di Valdocco nella sua presunta etimologia latina).\nDa non escludere, infine, una possibile etimologia germanica alla base del toponimo, tenendo presente soprattutto la variante antica \"Wanchillia\" (riportata in un documento del 997) che pare tradire un'origine non latina nell'utilizzo della \"w\"; anche qui torna utile Valdocco come termine di paragone, toponimo che secondo alcuni nasconderebbe un'origine germanica (dalla radice \"wald\", ovvero \"bosco\" o, pi\u00f9 letteralmente, \"gualdo\").\nStoria.\nLa tradizione vuole che nei pressi di Vanchiglia vi fosse il centro di \"Taurinia\" o \"Taurasia\", l'insediamento originario dei Taurini che abitavano queste terre prima dell'arrivo dei Romani:\nDurante l'alto Medioevo, questa zona si trovava al di fuori delle cinta murarie della cittadella, a pochi passi dalle porte romane \"decumana\" e \"Fibellona\" (l'attuale Piazza Castello); l'urbe terminava immediatamente al di l\u00e0 dei Giardini Reali, voluti da Emanuele Filiberto I di Savoia nel XV secolo, attraverso un bastione militare il cui nome, d'origine incerta ma intuibile, fu chiamato la \"contrada del cannon d'oro\" (la zona di Via Montebello), dalla quale inizia il vero e proprio centro storico della citt\u00e0.\nIl Borgo fu quindi delimitato a sud-ovest dal Corso San Maurizio, un viale fatto alberare da Vittorio Emanuele I nel 1818 in onore del santo del III secolo, protettore di Casa Savoia.\nVanchiglia si dovette quindi sviluppare maggiormente verso la confluenza del Po e della Dora tra il XVIII e il XIX secolo, costituito soprattutto da casette fatiscenti erette su terreni e viottoli paludosi, in cui l'acqua del fiume filtrava senza posa, tanto da venir denominata la \"contrada del moschino\" (zanzara), ma anche \"contrada dle pules\" (pulci), laddove sorgevano le attuali via Bava e via Napione. In misere e insalubri casette vi abitavano lavandai, barcaioli, artigiani e contadini. Tuttavia, i terreni paludosi risultavano anche fertili; nel 1852, il cronista Davide Bertolotti la descriveva in questi termini:\nSoltanto nel 1872, il sindaco Rignon dispose l'abbattimento di tutto il fatiscente borgo, preoccupato della grave precariet\u00e0 igienica (vi era da poco stato il colera). La riqualificazione del quartiere era comunque in atto gi\u00e0 da circa dieci anni. Nel 1862-1866 sorse infatti, la Chiesa di Santa Giulia, oggi fulcro del quartiere stesso, opera neogotica di Giovanni Battista Ferrante e voluta dalla marchesa e venerabile Giulia Colbert Falletti di Barolo, ivi sepolta. \nIl quartiere crebbe quindi nella sua forma odierna, estendendosi contemporaneamente alla zona Vanchiglietta. Nel 1899, l'esimio otorinolaringoiatra conte Giuseppe Gradenigo vi fond\u00f2 anche un piccolo ospedale, gestito dalle suore Figlie della carit\u00e0 di San Vincenzo de' Paoli, tuttora esistente.\nAgli inizi del XX secolo, a causa della presenza di vari opifici (ad alcune vie sono stati dati i nomi di alcuni comuni biellesi, in omaggio al territorio piemontese noto per i tessuti) meccanizzati, ma anche di nuove fabbriche e di nascenti industrie, Vanchiglietta fu uno dei primi quartieri con le ciminiere, tanto da guadagnarsi il caratteristico soprannome popolare di \"Borgh d\u00ebl fum\" (Borgo del fumo).\nSorsero, ad esempio, la prima \"Societ\u00e0 del gaz\", fondata da Luigi Grassi, inizialmente funzionante a derivati del carbone, quindi le primissime fabbriche Venchi, la Cigala &amp; Bertinetti, le prime carrozzerie Farina. Altre ipotesi, meno certe, darebbero il soprannome \"d\u00ebl fum\" alla foschia derivata dai due fiumi, o alla vicinanza con la storica Regia Manifattura Tabacchi, che tuttavia si trova nell'adiacente quartiere di Regio Parco.\nAnni recenti.\nLa favorevole posizione centrale e la vicinanza alle sedi dell'Universit\u00e0 di Torino, hanno portato, sia a Vanchiglia che a Vanchiglietta, ad una graduale trasformazione in quartieri residenziali. Negli anni pi\u00f9 recenti, Borgo Vanchiglia si \u00e8 affermato come uno dei poli propulsivi della creativit\u00e0 artistica e commerciale torinese. Alle botteghe artigiane, ancora presenti, si sono affiancate diverse realt\u00e0 artistico-culturali di diverso ambito, come l'architettura, il design, la scultura, la pittura, il teatro, la musica, il cinema. Da pochi anni il Borgo \u00e8 diventato teatro di realt\u00e0 contrastanti tra la crisi economica che ha colpito i piccoli negozi ed i nuovi locali dedicati alla vita notturna giovanile, una questione che rimane ancor oggi oggetto di discussione aperta con i residenti in merito alla \"movida\".\nServizi.\nUniversit\u00e0.\nSul lungo Po Siena si trova il moderno Campus Universitario \"Luigi Einaudi\", progettato dallo studio di Norman Foster ed inaugurato nel 2012.\nNatura ed aree verdi.\nNel quartiere si trova il Parco Colletta, polmone verde a ridosso della confluenza dei fiumi Po e Dora, dotato di una serie di infrastrutture sportive. Inoltre il lungo Po ed il lungo Dora sono attrezzati con piste ciclabili, collegate tra loro all'interno di ampie aree verdi. \nA ridosso del Parco Colletta si trova il Parco \"Roberto Crescenzio\", mentre su Corso Belgio si trova il Giardino \"Terenzio Magliano\".\nAree verdi attrezzate con giochi si trovano anche in piazza Enrico Toti, in piazza Desiderato Chiaves e nel nuovo spazio di Via Benevento.\nSport.\nAll'interno del Parco Colletta e nelle immediate vicinanze si trovano diverse strutture e societ\u00e0 sportive:"}
{"id": "360278", "revid": "228587", "url": "https://it.wikipedia.org/wiki?curid=360278", "title": "Z-machine", "text": "La Z-machine, o macchina Z, \u00e8 una macchina virtuale sviluppata da Joel Berez e Marc Blank nel 1979, e fu usata da Infocom per le sue avventure testuali.\nInfocom compilava il codice dei giochi in file contenenti istruzioni per la macchina Z (chiamati \"story file\", o file Z-code), e poteva quindi portare i giochi su una nuova piattaforma semplicemente scrivendo un emulatore di macchina Z per tale piattaforma. Con il grande numero di home computer in uso all'epoca, questo era vantaggioso rispetto alla scrittura di codice nativo.\nLa \"Z\" di macchina Z sta per \"Zork\", il primo gioco di avventura della Infocom. \nI file Z-code di solito hanno nomi che terminano in \".z1\", \".z2\", \".z3\", \".z4\", \".z5\", o \".z6\" (qualche volta in \".dat\"), dove il numero \u00e8 il numero di versione della macchina Z sul quale \u00e8 previsto che il file venga eseguito, come \u00e8 specificato nel primo byte dello story file. \nPer un certo periodo \u00e8 stato comune usare l'estensione \".zip\" (\"Z-machine Interpreter Program\") per i file contenenti z-code, ma l'estensione \u00e8 usata molto pi\u00f9 comunemente per i file di archivio zip. I file che usano la versione uno o due dell'interprete sono molto rari; sono noti solo due file che usano la versione 1 della macchina Z, e due che usano la versione due. Le versioni successive permettono l'uso di funzionalit\u00e0 sempre pi\u00f9 complesse, fino ad arrivare alla gestione di un po' di grafica nella versione sei.\nIl compilatore (chiamato \"Zilch\") usato dalla Infocom per produrre gli story file non \u00e8 mai stato reso disponibile, sebbene esista ancora della documentazione del linguaggio (chiamato \"ZIL\", per \"Zork Implementation Language\") utilizzato.\nNegli anni novanta, Graham Nelson ha stilato uno standard della Z-machine, basato su studi dettagliati dei file della Infocom.\nNel 1993 Graham Nelson ha pubblicato la prima versione del suo compilatore Inform, capace di generare story file in formato Z-machine.\nLa maggior parte dei file generati da Inform usano la versione 5.\nInform ha avuto da allora un grande seguito nella comunit\u00e0 della fiction interattiva o delle avventure testuali e, di conseguenza, una grossa porzione di storie interattive prodotte attualmente \u00e8 distribuito come story file per Z-machine. La richiesta di poter creare file di gioco pi\u00f9 grandi ha spinto Graham Nelson a specificare le versioni 7 ed 8 della Z-machine, sebbene la versione 7 sia usata raramente. A causa di come vengono gestiti gli indirizzi, gli story file in versione 3 possono essere lunghi al massimo 128Kb, quelli in versione 5 possono arrivare a 256KB, e quelli in versione 8 possono arrivare a 512Kb. Anche se le dimensioni possono sembrare piccole per gli standard attuali, nel caso di avventure testuali queste dimensioni permettono di creare comunque giochi molto elaborati.\nI programmi di interpretazione di file Z-code sono disponibili per una gran variet\u00e0 di piattaforme. In effetti, dal momento che ci sono interpreti disponibili per macchine molto vecchie (Apple II, TRS-80, Sinclair) e portatili (come Palm OS e Nintendo Game Boy) fino alla maggior parte delle piattaforme moderne, si pu\u00f2 sostenere che lo Z-code sia uno dei linguaggi per computer pi\u00f9 portabili."}
{"id": "360279", "revid": "1318658", "url": "https://it.wikipedia.org/wiki?curid=360279", "title": "Vanchiglia (disambigua)", "text": ""}
{"id": "360282", "revid": "1226", "url": "https://it.wikipedia.org/wiki?curid=360282", "title": "The Legend of Zelda - Twilight Princess", "text": ""}
{"id": "360283", "revid": "22828", "url": "https://it.wikipedia.org/wiki?curid=360283", "title": "Migrazioni", "text": ""}
{"id": "360287", "revid": "1652635", "url": "https://it.wikipedia.org/wiki?curid=360287", "title": "Difensore", "text": "Il difensore, in alcuni sport di squadra, \u00e8 il giocatore che viene chiamato a difendere la propria squadra dall'azione degli attaccanti della squadra avversaria.\nBaseball.\nNel baseball i difensori hanno lo scopo di impedire agli avversari di fare punto, per poterlo fare devono eseguire tre out in ogni inning. \nIn difesa la disposizione dei giocatori \u00e8 tale da coprire pi\u00f9 terreno di gioco possibile, vengono chiamati interni o \"infielders\" i quattro giocatori limitrofi alle basi (tranne il lanciatore e il ricevitore) ed esterni od \"outfielders\" i tre giocatori pi\u00f9 lontani da casa base.\nCalcio.\nNel calcio il difensore \u00e8 un giocatore preposto alla fase difensiva della propria squadra ed \u00e8 schierato, in un determinato modulo insieme ad altri difensori, nell'ultima linea prima della propria porta e quindi anche prima del portiere. Il suo compito \u00e8 quello di evitare alla squadra avversaria di avvicinarsi alla porta o comunque di fare gol.\nCalcio a 5.\nNel calcio a 5 il difensore \u00e8 quel giocatore che ha compiti prevalentemente di copertura e fase difensiva.\nFootball americano.\nIn una partita di football americano si fronteggiano, alternandosi in campo, i difensori contro gli attaccanti delle due squadre avversarie. Mentre l'obiettivo dell'attacco \u00e8 quello di segnare punti e di conquistare terreno, la difesa (in inglese americano \"defense\") ha come scopo quello di arrestare l'avanzata degli attaccanti e di impossessarsi del pallone. Occasionalmente anche la difesa pu\u00f2 segnare punti; questo avviene quando un giocatore difensivo, sottraendo la palla agli avversari, la conduce in touchdown, la ricopre nell'end zone, oppure placca il portatore di palla all'interno della sua end zone (cosiddetta azione di Safety). Gli schemi difensivi di base pi\u00f9 utilizzati sono la formazione 3-4 (tre difensori in prima linea, quattro pi\u00f9 arretrati e i restanti quattro di rincalzo contro i lanci e le corse) e la 4-3.\nOgni giocatore \u00e8 spiccatamente specializzato nel ricoprire un determinato ruolo in campo; tra i difensori troviamo:\nPallanuoto.\nI difensori sono, dopo il centrovasca, i giocatori pi\u00f9 arretrati. Spesso \u00e8 da loro che viene eseguito il tiro a rete. A loro \u00e8 assegnato il compito di essere i primi a ripiegare in fase difensiva.\nPallavolo.\nIl libero, nella pallavolo, \u00e8 un giocatore che indossa una divisa di colore diverso da quella degli altri giocatori, mantenendo lo stesso modello.\nLa rotazione del libero comincia quando la squadra avversaria conquista il punto nel turno di battuta di uno dei due centrali, generalmente, e si conclude con il passaggio del libero dalla seconda alla prima linea, in cui torna in campo il centrale.\nIn alcuni casi invece il libero pu\u00f2 essere utilizzato al cambio dell'opposto.\nAlcune squadre utilizzano due liberi: uno per la difesa e uno per la ricezione, che si alternano fra la fine di un'azione e l'inizio di quella successiva.\nGeneralmente, sono decisamente pi\u00f9 bassi dei loro compagni, sono pi\u00f9 agili e pi\u00f9 propensi degli altri alla corsa veloce.\nNon possono effettuare un colpo di attacco nella zona compresa tra la rete e la linea dei 3 metri."}
{"id": "360289", "revid": "830939", "url": "https://it.wikipedia.org/wiki?curid=360289", "title": "Richard Mollier", "text": "Dopo aver frequentato il Ginnasio a Trieste, inizi\u00f2 gli studi di matematica e fisica presso l'Universit\u00e0 di Graz, continuando poi presso la Technische Fachschule di Monaco di Baviera. Present\u00f2 le sue prime pubblicazioni come docente esterno di Meccanica Teorica. Dopo un breve periodo di lavoro a Gottinga, succedette a Gustav Zeuner nel 1897 come Professore di Ingegneria Meccanica presso la Technischen Hochschule di Dresda. La sua pubblicazione del 1904 Neue Diagramme zur Technischen W\u00e4rmelehre semplific\u00f2 notevolmente i calcoli che coinvolgevano processi termodinamici. Le sue nuove tabelle e diagrammi per le trasformazioni termodinamiche del vapore acqueo, tra cui il diagramma h-s, vennero pubblicati per la prima volta nel 1906 e apparvero in sei successive edizioni fino al 1932, cos\u00ec come procedeva il suo lavoro di aggiornamento per riflettere i nuovi sviluppi.\nNella conferenza di Termodinamica tenutasi a Los Angeles nel 1923, si decise di chiamare, in suo onore, come \"diagramma Mollier\" qualsiasi diagramma termodinamico che utilizzasse l'Entalpia h come uno dei suoi assi.\nI diagrammi h-s sono abitualmente utilizzati per la progettazione di centrali elettriche (fossili o nucleari), compressori, turbine a vapore, sistemi di refrigerazione, condizionamento d'aria e attrezzature per visualizzare i cicli di lavoro di sistemi termodinamici."}
{"id": "360293", "revid": "767487", "url": "https://it.wikipedia.org/wiki?curid=360293", "title": "Glamorama", "text": "Glamorama \u00e8 il quarto romanzo di Bret Easton Ellis, pubblicato nel 1998 in America per la casa editrice Knopf.\nEsso segue \"Meno di zero\" (1985), \"Le regole dell'attrazione\" (1987) e \"American Psycho\" (1990), ciascuno dei quali \u00e8 divenuto un film. In Italia l'opera \u00e8 edita da Einaudi, nella traduzione di Katia Bagnoli. Si tratta del libro pi\u00f9 lungo dello scrittore losangelino e di quello dalla gestazione pi\u00f9 lunga: sette anni.\nTrama.\nIl protagonista \u00e8 Victor Ward (che figurava gi\u00e0 tra i personaggi di \"Le regole dell'attrazione\"), modello professionista ventisettenne che si barcamena tra problemi economici, un'agenda fitta di impegni, amici ed amanti di ambo i sessi rigorosamente glamour. Nel giro di trentasei ore, il suo mondo solo apparentemente dorato va per\u00f2 in pezzi; e Victor, favorito ma forse anche sospinto da trame oscure, si imbarca per l'Europa, alla ricerca di una ex fidanzata divenuta modella ed attrice.\nComincia cos\u00ec un caleidoscopio di luoghi e di intrighi, dove i volti \"fictional\" si mescolano a quelli reali, in una sorta di compendio della cultura pop. Nella sovrapposizione, quasi esponenziale dell'intreccio, si fa largo una riflessione sulla cultura dell'immagine che dalla cultura pubblicitaria, a sorpresa, giunge fino al terrorismo. Referenti nella saggistica per questi argomenti sono le opere di autori come Baudrillard o Debord.\nMentre il racconto precipita, si moltiplicano le grandi metafore tramite cui Glamorama descrive il cuore, mercantile ed immateriale, del mondo contemporaneo. Immagini, che coinvolgono i temi del doppio, della seduzione come forma di propaganda nazista, della confusione tra ruolo ed identit\u00e0 e tra accadimento e reality show. Si tratta delle molte forme che assume il motivo tipicamente ellisiano della sparizione, grande metafora dell'esistenza nell'evo del postmoderno. Lo stile che caratterizza la prosa di Ellis \u00e8 riconoscibile in particolare \u00e8 nel tono dei dialoghi, simili, fin dagli esordi, allo spirito delle sit-com e dei videoclip. A un livello superiore di analisi, poi, emerge ancora una volta la capacit\u00e0 di sguardo sociologico, e quella di tradurla in scena secondo modalit\u00e0 accattivanti e compiaciute. \nUna forma di ambiguit\u00e0, a pi\u00f9 livelli, che anche per questo romanzo ellisiano ha condotto a letture equivoche e polemiche. Glamorama, seppure non meno esplicito nella sua denuncia dei \"mali del secolo\" rispetto ad \"American Psycho\", ha comunque avuto migliore fortuna. La sua violenza \u00e8 anzitutto di genere metaforico, e soprattutto non tocca precipuamente classi sociali determinate, come ad esempio le donne.\nTraspozione cinematografica.\nIl cineasta Roger Avary, che ha gi\u00e0 realizzato una trasposizione da Bret Easton Ellis (\"Le regole dell'attrazione\") \u00e8 da tempo impegnato nel progetto di un film tratto da \"Glamorama\". Il cast sarebbe composto, tra gli altri, da Kip Pardue (gi\u00e0 Victor Ward ne \"Le regole dell'attrazione\"), Shannyn Sossamon, Shannen Doherty, Vince Vaughn, Estella Warren e Robert Sean Leonard. Avary nel 2004 aveva anche realizzato il lungometraggio \"Glitterati\", destinato solo a proiezioni private, che nelle intenzioni del regista doveva essere un ponte tra il precedente film \"Le regole dell'attrazione\" e il futuro film tratto da \"Glamorana\". Il film, inizialmente annunciato per il 2005, ha subito diversi rimandi e non ci sono informazioni su un futuro inizio delle riprese.\nIl contenzioso con \"Zoolander\".\nEllis pavent\u00f2 un'azione legale contro i produttori del film \"Zoolander\", uscito nel 2001, rei a suo dire di aver plagiato \"Glamorama\". Alla fine le parti raggiunsero un accordo extra-giudiziale, il quale imped\u00ec allo scrittore di discutere pubblicamente della vicenda."}
{"id": "360300", "revid": "767487", "url": "https://it.wikipedia.org/wiki?curid=360300", "title": "Hywel Dda", "text": ""}
{"id": "360301", "revid": "399", "url": "https://it.wikipedia.org/wiki?curid=360301", "title": "Murazzi del Po", "text": "I Murazzi (\"ij Murass\" in lingua piemontese) sono gli approdi, le arcate e le rimesse delle barche localizzate sulla sponda ovest del Po, in prossimit\u00e0 del centro storico di Torino.\nL'origine del nome \u00e8 collegata agli imponenti argini (muri) costruiti nel corso del XIX secolo per preservare la citt\u00e0 dalle piene del fiume.\nStoria.\nOrigine e sviluppo.\nIl primo tratto dei \"Muri\" (quello lungo corso Cairoli e lungo Po Diaz) fu costruito tra il 1833 e il 1835, su progetto di Carlo Bernardo Mosca, in variante e aggiunta al progetto originario del 1808-1809 di Joseph La Ram\u00e9e Pertinchamp. Il tratto successivo (accanto al Lungo Po Cadorna) venne realizzato tra il 1872 e il 1877, in concomitanza con l'abbattimento del fatiscente Borgo del Moschino.\nFino agli anni cinquanta del XX secolo, i locali ricavati all'interno di questi margini erano utilizzati per il rimessaggio delle barche da pesca. Nel successivo ventennio, l'inquinamento fluviale ha portato al progressivo abbandono della zona da parte dei pescatori: questa situazione port\u00f2 a una forte dequalificazione dell'area.\nDagli anni settanta del Novecento ad oggi.\nA partire dalla seconda met\u00e0 degli anni settanta, fu intrapresa una politica di forte rilancio dell'area, operando in diverse direzioni:\nNel giro di pochi anni, i Murazzi sono quindi diventati uno dei luoghi della \"movida\" torinese e di aggregazione giovanile fra i pi\u00f9 importanti della citt\u00e0, raggiungendo anche fama nazionale ed internazionale. \nNel 2012 una inchiesta della Magistratura torinese ha portato alla progressiva chiusura della maggior parte dei locali e delle birrerie presenti nei due lati dei Murazzi, per varie irregolarit\u00e0 amministrative ed igienico-sanitarie, chiusura che perdura per la maggior parte di essi ancora nell'anno 2017.\nNel 2014 la Commissione Toponomastica comunale ha deliberato l'intitolazione dei tratti dei Murazzi a nord e a sud del ponte Vittorio Emanuele I rispettivamente ai cantautori torinesi Fred Buscaglione e Gipo Farassino: la cerimonia di intitolazione si \u00e8 svolta il 28 settembre 2017, alla presenza delle autorit\u00e0 comunali e dei familiari.\nNel 2022 all'incirca la met\u00e0 delle arcate dei Magazzini Devalle (sul lato destro dei Murazzi) riaprir\u00e0 al pubblico con attivit\u00e0 di somministrazione."}
{"id": "360303", "revid": "1527037", "url": "https://it.wikipedia.org/wiki?curid=360303", "title": "Avianca", "text": "Avianca (\"Aerov\u00edas del Continente Americano S.A\") \u00e8 una compagnia aerea colombiana con sede a Bogot\u00e0 mentre il suo hub principale \u00e8 l'Aeroporto di Bogot\u00e0-El Dorado.\n\u00c8 la seconda compagnia aerea pi\u00f9 antica al mondo dopo KLM e la pi\u00f9 antica compagnia aerea delle Americhe.\nStoria.\nSCADTA: 1919\u20131940.\nLa compagnia aerea \u00e8 stata fondata il 5 dicembre 1919 dai colombiani Ernesto Cortissoz Alvarez-Correa (il primo presidente della compagnia aerea), Rafael Palacio, Crist\u00f3bal Restrepo, Jacobo Correa e Aristides Noguera e dai tedeschi Wilhem Schnurbusch, Werner K\u00e4merer, Stuart Hosie e Albert Tietjen con il nome di Sociedad Colombo-Alemana de Transportes A\u00e9reos (SCADTA). Il primo volo effettuato \u00e8 stato tra Barranquilla e la vicina citt\u00e0 di Puerto Colombia usando un Junkers F.13 con 57 passeggeri. Questo e un altro velivolo dello stesso tipo erano costruiti su un piano completamente meccanico, i cui motori dovevano essere modificati per funzionare in modo efficiente a seconda del clima del paese. C'erano nove aeromobili nella flotta con un raggio totale di 850\u00a0km che potevano trasportare fino a quattro passeggeri e due membri dell'equipaggio. A causa delle caratteristiche topografiche del paese e della mancanza di aeroporti in quel periodo, due aerei Junkers furono adattati per fare atterraggi nell'acqua nei fiumi vicino a diverse citt\u00e0 utilizzando dei galleggianti. Usando questi dispositivi, Helmuth von Krohn fu in grado di effettuare il primo volo interno sulla Colombia il 20 ottobre 1920, seguendo il corso del fiume Magdalena impiegando otto ore e richiedendo quattro atterraggi di emergenza in acqua. A seguito della fondazione della compagnia aerea, lo scienziato e filantropo tedesco Peter von Bauer si interess\u00f2 al vettore e contribu\u00ec con l'acquisto di un decimo dell'azienda; inoltre ottenne concessioni dal governo colombiano per gestire la divisione di trasporto aereo del paese che inizi\u00f2 nel 1922. Questo nuovo contratto permise a SCADTA di iniziare ad operare le sue prime rotte internazionali che inizialmente coprivano destinazioni in Venezuela e negli Stati Uniti. All'inizio del 1940, Peter von Bauer vendette le sue quote della compagnia aerea alla Pan American World Airways.\nAerov\u00edas Nacionales de Colombia: 1940\u20131994.\nIl 14 giugno 1940, SCADTA, si \u00e8 fusa con la compagnia aerea regionale Servicio A\u00e9reo Colombiano (SACO) costituendo la nuova Aerov\u00edas Nacionales de Colombia S.A. o Avianca. Vi parteciparono cinque colombiani: Rafael Mar\u00eda Palacio, Jacobo A. Corea, Cristobal Restrepo e Aristides Noguera, nonch\u00e9 i cittadini tedeschi Albert Teitjen, Werner Kaemerer e Stuart Hosie, mentre il posto di primo presidente di Avianca venne ricoperto da Mart\u00edn del Corral. Avianca sostiene la storia di SCADTA come propria. Nel 1946, Avianca inizi\u00f2 i voli per Quito, Lima, Panama City, Miami, New York e l'Europa, usando Douglas DC-4 e Douglas C-54 Skymaster mentre nel 1951, la compagnia acquis\u00ec i Lockheed 749 Constellations e i 1049 Super Constellations. Nel 1961, l'aerolinea prese in leasing due Boeing 707 per operare le sue rotte internazionali e il 2 novembre dello stesso anno ne acquist\u00f2 un altro esemplare. Nel 1976, Avianca divenne la prima compagnia aerea latinoamericana ad operare un Boeing 747 per trasporto passeggeri e nel 1979 per trasporto cargo.\nFusione e alleanza: 1994\u20132002.\nNel 1994, Avianca, la compagnia aerea regionale SAM e l'operatore di elicotteri Helicol si sono fusi, avviando il nuovo sistema operativo di Avianca. Questo accordo consentiva servizi specializzati nel trasporto merci (Avianca Cargo) e servizi postali, nonch\u00e9 una flotta pi\u00f9 moderna, composta da Boeing 767-200, Boeing 767-300, Boeing 757-200, McDonnell Douglas MD-83, Fokker 50 e gli elicotteri Bell.\nAlleanza SUMMA: 2002\u20132004.\nDopo gli attacchi dell'11 settembre del 2001; Avianca, SAM Colombia e ACES Colombia si unirono per creare l'Alleanza Summa, che ha iniziato le operazioni di fusione il 20 maggio 2002. Tuttavia, nel novembre 2003, l'Alleanza Summa \u00e8 stata sciolta in quanto ACES Colombia \u00e8 stata liquidata mentre SAM Colombia \u00e8 stata acquisita da Avianca.\nAmerican Continent Airways: 2004\u20132009.\nIl 10 dicembre 2004, Avianca ha presentato la domanda di protezione fallimentare attraverso il Chapter 11, ottenendo un sostegno finanziario dal consorzio brasiliano Synergy Group e dalla Federazione nazionale dei coltivatori di caff\u00e8 di Colombia, che consent\u00ec alla compagnia aerea di ottenere fondi per 63 milioni di dollari nei 13 mesi successivi al ritiro dal fallimento. Di consegna la compagnia aerea \u00e8 entrata nel gruppo Synergy Group, unendosi a OceanAir e VIP Ecuador mentre il nome legale completo della societ\u00e0 \u00e8 stato cambiato da Aerov\u00edas Nacionales de Colombia a Aerov\u00edas del Continente Americano, mantenendo l'acronimo di Avianca. Nel 2009, OceanAir e VIP sono state ridenominate rispettivamente in Avianca Brasil e Avianca Ecuador.\nFusione Avianca-TACA: 2009\u20132013.\nNel 2009, fu annunciato che Avianca si sarebbe fusa con TACA creando l'AviancaTaca Holdings. La quale, divenne una delle pi\u00f9 grandi compagnie aeree della regione, con 129 aerei e voli verso oltre 100 destinazioni. Il 1\u00ba gennaio 2011, la compagnia aerea ha deciso di ritirare i Fokker F100 e di sostituirli con 10 Airbus A318-100 noleggiati da GECAS. Il 21 giugno 2012 Avianca e TACA entrarono in Star Alliance, ci\u00f2 comport\u00f2 la conclusione dell'accordo di codeshare con Delta Air Lines a favore di United Airlines.\nAvianca Holdings S.A. : 2013\u20132021.\nTACA e le altre compagnie aeree del gruppo AviancaTaca hanno cambiato la loro denominazione in Avianca il 28 maggio 2013 quando gli azionisti hanno approvato la modifica della ragione sociale da AviancaTaca Holdings S.A. in Avianca Holdings S.A. Il 21 novembre 2017 sono iniziate le operazioni di volo di Avianca Argentina mentre nel marzo 2019 sono iniziate le operazioni di volo di Avianca Express con una flotta di ATR-72 per i voli regionali. A causa delle difficolt\u00e0 finanziarie di Avianca Brasil, la societ\u00e0, aveva debiti nel confronto di Fraport per 14,5 milioni di real brasiliani negli aeroporti di Porto Alegre e di Fortaleza. Inoltre a met\u00e0 marzo 2019 Azul Linhas A\u00e9reas, propose di acquistare la divisione brasiliana ma ad aprile dello stesso anno, annull\u00f2 l'offerta che caus\u00f2 la chiusura di quest'ultima.\nAvianca Group: 2021\u2013presente.\nAl 31 dicembre 2019, la compagnia aerea aveva accomulato 7,3 miliardi di dollari per debiti. Tra marzo e maggio del 2020, a seguito della pandemia di COVID-19, il vettore aereo ha subito un blocco delle attivit\u00e0 operative da parte del governo colombiano, il quale ha chiuso gli spazi aerei. In conseguenza di ci\u00f2, il 10 maggio 2020 Avianca Holdings S.A. e 23 debitori affiliati hanno presentato istanza di fallimento al Chapter 11 presso il tribunale distrettuale meridionale di New York negli Stati Uniti ai sensi del caso n. 20-11133.\nStruttura aziendale.\nSede\nLa sede principale di Avianca si trova in Avenida El Dorado, tra Avenida la Esmeralda e Gobernaci\u00f3n de Cundinamarca, situata nella zona di Ciudad Salitre a Bogot\u00e0. L'edificio si trova vicino alla Grand Station mentre la sua sede precedente era in Avenida El Dorado n. 93-30.\nAccordi commerciali.\nA settembre 2020 Avianca ha accordi di codeshare con le seguenti compagnie:\nAlleanze\nIl 21 giugno 2012 Avianca \u00e8 entrata a far parte di Star Alliance.\nFlotta.\nA dicembre 2020 la flotta Avianca risulta composta dai seguenti aerei:\nFlotta storica.\nNel corso degli anni Avianca ha operato con i seguenti modelli di aeromobili:\nProgramma fedelt\u00e0.\nIl programma frequent flyer di Avianca e delle sue filiali \u00e8 LifeMiles, esso premia la fedelt\u00e0 dei clienti. L'iscrizione \u00e8 gratuita e puoi registrarti online, inoltre i membri LifeMiles guadagnano miglia ogni volta che volano con i membri di Star Alliance, filiali Avianca o utilizzano il servizio in alcuni hotel, vendite al dettaglio, noleggio auto e partner di carte di credito.\nLifeMiles ha tre livelli Elite:"}
{"id": "360304", "revid": "1543377", "url": "https://it.wikipedia.org/wiki?curid=360304", "title": "Area metropolitana di Catania", "text": "Larea metropolitana di Catania, istituita con legge regionale 9/1986 e successivo decreto presidente Regione 10/8/1995, \u00e8 una conurbazione dovuta alla continuit\u00e0 urbana ed alla forte interazione sociale ed economica di alcuni comuni della Citt\u00e0 metropolitana di Catania, in particolare disposti nell'area sud dell'Etna, ed il capoluogo stesso.\nL'area metropolitana di Catania \u00e8 la pi\u00f9 densamente popolata della Sicilia (805,15 ab/km\u00b2). Conta una popolazione di 777.745 abitanti, e si estende su una superficie di 939 km\u00b2.\nNon esiste attualmente alcun Ente che amministri questa area metropolitana, n\u00e9 nessun'altra in Italia.\nEsiste una pi\u00f9 vasta conurbazione, descritta dal Censis nel 42\u00ba Rapporto annuale sulla situazione sociale del Paese come Sistema lineare della Sicilia orientale, ed inserita tra le \"Medie Aree Metropolitane\" italiane, con una popolazione di 1.693.173 abitanti, una superficie di 2411.7 km\u00b2 ed una densit\u00e0 di 702.1 abitanti per km\u00b2. L'area in questione risulta essere la pi\u00f9 estesa e popolosa conurbazione della Sicilia, e tra le maggiori in Italia. La citt\u00e0 di Catania ne \u00e8 il principale centro e polo funzionale.\nComposizione.\nLe caratteristiche per la definizione dell'area metropolitana sono state previste da una apposita normativa, ed applicate anche per Palermo e Messina e prevedono:\nQuesta la tabella che comprende i 27 comuni inseriti nell'area metropolitana, secondo lo statuto provinciale, al titolo I, articolo 2, comma 3:\nInfrastrutture e trasporti.\nAll'interno dell'Area Metropolitana di Catania ha sede un Aeroporto Internazionale, l'Aeroporto di Catania-Fontanarossa, principale scalo del Meridione.\nLa densit\u00e0 di popolazione e l'intensit\u00e0 degli scambi hanno inoltre favorito una infrastrutturazione stradale ed autostradale. Allacciate alla tangenziale di Catania sono: \nPer quanto riguarda le ferrovie, la stazione di Catania Centrale \u00e8 l'importante stazione della linea costiera Messina-Catania-Siracusa origine delle linee Catania-Caltagirone e Catania-Palermo (da quest'ultima si dirama, nella stazione di Caltanissetta Xirbi, la linea Caltanissetta-Agrigento). \u00c8 connessa al deposito locomotive e raccordata con il Porto di Catania. Le linee sono gestite da RFI che sta realizzando il cosiddetto passante ferroviario di Catania i cui lavori sono in corso.\nAdiacente alla stazione di Bicocca, principale scalo merci della zona, \u00e8 in corso di realizzazione l'Interporto di Catania Bicocca grande complesso intermodale in fase di costruzione nell'area posta a sud della citt\u00e0 di Catania tra la stazione di Bicocca e la zona industriale di Catania.\nLa ferrovia Circumetnea collega diversi paesi pedemontani etnei con il capoluogo; nel tratto urbano \u00e8 in corso di interramento diventando metropolitana di Catania, in esercizio con 8.8 km e11 stazioni e in corso di ampliamento.\nPer quanto riguarda i trasporti marittimi il principale approdo \u00e8 il porto di Catania, scalo mercantile, passeggeri, crocieristico e diportistico. Esistono inoltre vari approdi minori dedicati alle marinerie locali ed al diporto nautico: il porto di Caito (Porto Rossi), il porto di Ognina (Porto Ulisse), il porto di Aci Castello, il porto di Aci Trezza, il porto di Capomulini."}
{"id": "360311", "revid": "30610", "url": "https://it.wikipedia.org/wiki?curid=360311", "title": "John Edward Lloyd", "text": "Considerato il primo storico a studiare in profondit\u00e0 le origini del Galles, raccolse i propri studi nell'opera \"Una storia del Galles dalle origini alla conquista edoardiana\" (1911). Un altro suo lavoro di grande importanza fu \"Owain Glynd\u0175r\" (1931). \nPer gli importanti risultati raggiunti nei suoi studi, fu nominato cavaliere nel 1934. Sotto la sua direzione fu compilata la prima edizione del \"Dictionary of Welsh Biography\", sebbene sia stata pubblicata solo dopo la sua morte (1950)."}
{"id": "360312", "revid": "86599", "url": "https://it.wikipedia.org/wiki?curid=360312", "title": "Cratere Cay", "text": "Cay \u00e8 un cratere presente sulla superficie di Tritone, il principale satellite di Nettuno; il suo nome deriva da quello di Cay, una divinit\u00e0 Maya."}
{"id": "360313", "revid": "599013", "url": "https://it.wikipedia.org/wiki?curid=360313", "title": "Cay", "text": ""}
{"id": "360314", "revid": "1318658", "url": "https://it.wikipedia.org/wiki?curid=360314", "title": "Andvari", "text": ""}
{"id": "360315", "revid": "1318658", "url": "https://it.wikipedia.org/wiki?curid=360315", "title": "Amarum", "text": ""}
{"id": "360317", "revid": "86599", "url": "https://it.wikipedia.org/wiki?curid=360317", "title": "Cratere Ilomba", "text": "Ilomba \u00e8 un cratere presente sulla superficie di Tritone, il principale satellite di Nettuno; il suo nome deriva da quello di Ilomba, un serpente acquatico presente nella mitologia Lozi (una popolazione dello Zambia)."}
{"id": "360325", "revid": "1610933", "url": "https://it.wikipedia.org/wiki?curid=360325", "title": "Albatro urlatore", "text": ""}
{"id": "360336", "revid": "287204", "url": "https://it.wikipedia.org/wiki?curid=360336", "title": "Velazquez", "text": ""}
{"id": "360341", "revid": "1522738", "url": "https://it.wikipedia.org/wiki?curid=360341", "title": "Daniels (personaggio)", "text": ""}
{"id": "360348", "revid": "36426", "url": "https://it.wikipedia.org/wiki?curid=360348", "title": "Omaggio a Goya", "text": "Omaggio a Goya \u00e8 un dipinto a olio su masonite di 140 \u00d7 210\u00a0cm realizzato nel 1987 dal pittore Salvatore Fiume.\nNel 1960 si era recato in Spagna ed aveva ottenuto al Museo del Prado il permesso di realizzare delle copie di Goya e di Vel\u00e1zquez. \"Omaggio a Goya\" non \u00e8 una copia, ma un'interpretazione dell'opera del grande maestro spagnolo, che sta senz'altro a testimoniare di quanto Fiume ritenga importante la lezione del passato e la sua comprensione per poter operare nel presente, ma anche di quanto l'artista, attraverso lo studio del linguaggio pittorico, cerchi di comprendere e catturare l'intelletto, la passione, la forza creatrice e la grandezza artistica dell'uomo che l'ha prodotto. A questa fase di ricerca e di appropriazione della forza espressiva, ne segue un'altra di citazione, confronto, combinazione degli elementi attraverso i quali Fiume perviene ad un altro ciclo pittorico: quello \"delle Ipotesi\".\nNel quadro si possono chiaramente distinguere le influenze de \"La Maja vestida\" e de \"La famiglia di Carlo IV\"."}
{"id": "360349", "revid": "2161204", "url": "https://it.wikipedia.org/wiki?curid=360349", "title": "Les Paul", "text": "\u00c8 stato il creatore della celebre chitarra che porta il suo nome (Gibson Les Paul). A lui \u00e8 inoltre accreditata l'invenzione della registrazione multitraccia e di effetti come il delay.\n\u00c8 al diciottesimo posto nella lista dei 100 migliori chitarristi secondo Rolling Stone.\nBiografia.\nSi avvicina alla musica all'et\u00e0 di otto anni, imparando a suonare l'armonica a bocca. Da questo strumento musicale egli passer\u00e0 allo studio del banjo e, infine, nel 1928, si avvicina allo studio della chitarra.\nNegli anni quaranta egli inventa la registrazione multitraccia (progetter\u00e0 il primo banco di registrazione a 8 tracce) e la tecnica delle incisioni sovrapposte (o sovraincisione): incidendo uno sopra l'altro i suoni da lui creati (basso-armonia e contrappunto) giunge a risultati eccellenti, tanto da diventare celebre con il nome di \"Les Paul e le sue cento chitarre\".\nIn questo periodo egli si avvale spesso della voce di Mary Ford, sua moglie, per creare con lei il celeberrimo duo che usufruiva di una Mary Ford a tre voci, oggi normale amministrazione, ma a quei tempi una vera e propria rivoluzione tecnica.\n\u00c8 curioso un incidente che paralizz\u00f2 il braccio destro di Les Paul.\nLui per\u00f2 ebbe l'idea di farsi mantenere il braccio paralizzato nella posizione giusta per suonare la chitarra.\nLa sua Gibson Les Paul \u00e8 oggi una delle pi\u00f9 famose chitarre al mondo. Tra i chitarristi che utilizzano e che utilizzavano la sua Gibson i pi\u00f9 famosi sono: Eric Clapton, Mark Knopfler, Jimmy Page (chitarrista dei Led Zeppelin), Jeff Beck, Gary Rossington (chitarrista dei Lynyrd Skynyrd), Slash (ex chitarrista dei Velvet Revolver e chitarrista dei Guns N' Roses), Joe Perry (chitarrista degli Aerosmith), Steve Howe (chitarrista e cantante degli Yes), Zakk Wylde (chitarrista e cantante dei Pride &amp; Glory, poi Black Label Society e Ozzy Osbourne), James Dean Bradfield (Manic Street Preachers), Sergio Pizzorno (Kasabian), Franco Mussida (chitarrista della Premiata Forneria Marconi), Steve Hackett (ex chitarrista dei Genesis), Ace Frehley e Tommy Thayer (rispettivamente ex e attuale chitarrista nei Kiss), Neil Young, Steve Jones (chitarrista dei Sex Pistols), King Buzzo dei Melvins, Bob Marley, Duane Allman, The Edge, Ray Toro, Robert Fripp, Adam Jones (chitarrista dei Tool), Aaron Lewis degli Staind, Gary Moore, Alex Lifeson (Rush), Joe Bonamassa, Billie Joe Armstrong (chitarrista e cantante dei Green Day),e Pete Townshend degli The Who).\nIl 12 agosto 2009, Les Paul muore all'et\u00e0 di 94 anni per le complicazioni di una polmonite all'Ospedale di White Plains, New York."}
{"id": "360357", "revid": "125688026", "url": "https://it.wikipedia.org/wiki?curid=360357", "title": "Gekkonidae", "text": "I Gekkonidi (Gekkonidae ) sono una famiglia di piccoli rettili comunemente noti come gechi.\nDescrizione.\nCaratteristiche somatiche.\nLa maggior parte dei gechi nei paesi temperati \u00e8 di colore grigio o beige, maculata cos\u00ec finemente da ricordare la gomma. Molte specie possono cambiare colore per mimetizzarsi o per altri scopi, adattandosi per esempio all'ambiente circostante. Altre specie, caratteristiche dei paesi caldi, possono avere colori brillanti, specialmente quelle con abitudini prevalentemente diurne. I gechi sono i soli rettili dei paesi temperati dotati di voce, emettono cio\u00e8 un verso, che non \u00e8 un sibilo. \nApparato visivo.\nLe specie notturne godono di un'eccellente vista al buio. I loro occhi sono 350 volte pi\u00f9 sensibili alla luce di quelli umani.\nSi distinguono specie con palpebre fisse, saldate a formare una capsula trasparente (Gekkoninae, Teratoscincinae, e Diplodactylinae), e specie che posseggono palpebre mobili (Aleuroscalabotinae e Eublepharinae).\nZampe.\nL'interesse della comunit\u00e0 scientifica nei confronti delle propriet\u00e0 di adesione superficiale delle zampe del geco nasce dalla possibilit\u00e0 che la comprensione dei fenomeni che la causano, possa portare alla riproduzione di questi in sistemi artificiali e in nuovi tipi di adesivi. Ci\u00f2 che rende possibile queste propriet\u00e0 adesive \u00e8 la morfologia delle zampe, le quali sono composte da una complessa gerarchia che in ordine da meso a micro comprende:\nLe lamellae sono delle strutture soffici lunghe 1-2 mm che sono direttamente attaccate alle dita della zampa dell'animale, sono facilmente comprimibili e si adattano facilmente alle rugosit\u00e0 superficiali. dalle lamellae poi si estendono dei peli curvi detti setae che ricoprono le lamellae con una densit\u00e0 superficiale di 14000 setae per millimetro quadro. le setae sono tipicamente 30-130 um in lunghezza e 5-10 um di diametro e sono composti maggiormente da Beta-Cheratina e in minor parte da alfa -Cheratina. Dopodich\u00e9 da ogni seta si estendono da 100 a 1000 spatulae con un diametro di circa 0,1- 0,2 um. Ciascuna spatula ha una punta larga approssimativamente 0,2-0,3 um e 0,5 um, 0,5 in lunghezza e 0,01 um di spessore.\nIn totale l'area di appoggio di due zampe del geco \u00e8 di circa 22 mm2, i quali sono ricoperti da circa 3 milioni di setae che producono una forza di adesione di circa 20N.\u00a0 queste forze sono il risultato della sommatoria delle forze di interazione debole superficiale tra ciascuna spatula e la superficie.\nGrazie a queste strutture straordinarie i gechi possono aderire al vetro smerigliato, su superfici di arseniuro di gallio lisce a livello molecolare, su sostanze idrofile e idrofobe, oltre che nel vuoto o sott'acqua. Le propriet\u00e0 chimiche del teflon, caratterizzato da bassissime interazioni di van der Waals, lo rendono l'unica superficie conosciuta sulla quale le zampe del geco non sono in grado di aderire.\nI sistemi di adesione alle superfici di altre creature, come insetti e ragni presentano strutture simili a quelle della pelle delle zampe del geco. La microstruttura usata da coleotteri, mosche, ragni e gechi \u00e8 simile. Ci\u00f2 che per\u00f2 \u00e8 significativo \u00e8 che all\u2019aumentare della massa della creatura, il raggio delle strutture a contatto con la superficie diminuisce. Questo permette ad un maggior numero di setae di essere impacchettate in una singola unit\u00e0 di area, andando quindi ad aumentare la dimensione lineare di contatto e la forza di adesione. La densit\u00e0 di strutture terminale di adesione \u00e8 per metro Quadro aumenta proporzionalmente all\u2019aumento della massa delle creature. Infatti, si pu\u00f2 ottenere l\u2019equazione di una curva che fitta in maniera adeguata tutte le specie di animali che sfruttano questo sistema di adesione in funzione della loro massa\nformula_1\nI gechi sono gli animali pi\u00f9 pesanti che mostrano questo meccanismo di adesione e quindi sono quelli con il maggior numero di elementi terminali (spatulae). I ragni e I gechi possono generare adesioni a \u201ca secco\u201d molto alte, mentre coleotteri e mosche aumentano le loro capacit\u00e0 adesive secernendo liquidi all\u2019interfaccia di contatto.\nSuperfici ruvide e rigide sono in grado di fornire aree di contatto molto piccolo per qualsiasi tipo di superfice vi si voglia accoppiare, infatti, l\u2019effettiva area di contatto \u00e8 da due a sei ordini di grandezza inferiore rispetto a all\u2019area di contatto apparente. La suddivisione dei punti di contatto \u00e8 un fattore predominante per l\u2019aumento delle forze di contatto. Per calcolare le forze di adesione in ambiente secco e per valutare l\u2019importanza della suddivisone dei punti di contatto si pu\u00f2 usare un approccio energetico. Se consideriamo la punta della spatula una semisfera di raggio R, le forze adesive per un singolo punto possono essere scritte usando la teoria di JKR (Johnson-Kendall-Roberts) come:\nformula_2\nDove formula_3 \u00e8 il lavoro di adesione (energia per unit\u00e0 di area). Questa equazione mostra come le forze di adesione di un singolo punto di contatto sono proporzionali ad una dimensione lineare del contatto. Per un\u2019area costante divisa in un gran numero, n, di punti di contatto o setae, il raggio di un elemento di contatto R1 \u00e8 dato da R1 = R/\u221an.\nPerci\u00f2 l\u2019equazione delle forze di adesione si pu\u00f2 modificare per punti di contatto totali e ottenere\nformula_4\nIl cui risultato ci dice che la forza di adesione totale non \u00e8 altro che la forza di adesione di un singolo punto moltiplicata per la radice quadrata del numero di punti.\nPeeling.\nNonostante I gechi siano in grado di produrre incredibili forze di adesione, posseggono anche la capacit\u00e0 di staccare a piacimento le zampe dalle superfici su cui sono adesi tramite la cosiddetta azione di \u201cpeeling\u201d. Questo meccanismo di distacco \u00e8 facilitato dall\u2019inclinazione delle spatulae. A causa delle grandi forze di adesione e dai meccanismi da cui dipendono i gechi hanno sviluppato un complesso movimento della zampa durante il movimento. La chiave fondamentale di questo movimento \u00e8 il ripiegamento stesso delle dita della zampa che al momento dell\u2019adesione, per garantirne la massima efficacia, presentano le setae ad un angolo di 30\u00b0 rispetto alla superficie. Il geco \u00e8 quindi capace di staccare la zampa dalla superficie di adesione andando a modificare l\u2019angolo tra le setae e la superficie, e per angoli superiori a 30\u00b0 si avr\u00e0 il distacco della zampa.\nLa forza di peeling \u00e8 data dalla formula\nformula_5\ndove b \u00e8 la larghezza del nastro adesivo usato per la simulazione delle spatulae della zampa, e \u03b8 \u00e8 l'angolo tra il vettore della forza di peeling e la superficie.\nSelf-Cleaning.\nLe zampe del geco presentano anche un'interessantissima propriet\u00e0 di auto-pulizia che dipende sempre dalla struttura gerarchica da cui sono costituite.\nI contaminanti naturali, come quelli artificiali sono un\u2019inevitabile minaccia ad una corretta ed efficacie adesione del geco alle superfici. Le particelle diffuse nell\u2019atmosfera, in genere sono dell\u2019ordine delle decine di micrometri (PM10), mentre quelle che si trovano sul suolo possono anche essere pi\u00f9 grandi. Ad una prima analisi, potrebbe essere intuitivo pensare che la grande forze di adesione che \u00e8 in grado di produrre la zampa del geco favorisca l\u2019attaccamento di queste particelle di sporco alle spatulae e che non ci possa essere nessun modo per poi eliminarle senza l\u2019intervento di una pulizia meccanica da parte del geco. Tuttavia, non si sono mai osservati nei gechi questo tipo di comportamenti (pulizia delle zampe come nel caso di coleotteri o mosche), e non usano neanche delle sostanza appiccicose (saliva) per l\u2019eliminazione delle particelle di sporco. Le zampe del geco si auto puliscono con l\u2019uso ripetuto delle stesse. Questo meccanismo \u00e8 conosciuto come autopulizia o \u201cself-cleaning\u201d. L\u2019interazione tra una particella di polvere sferica e una parete o una spatula pu\u00f2 essere espressa come: \nformula_6\nCon p e w che si riferiscono rispettivamente alla particella e alla parete, Apw \u00e8 la costante di Hamaker, Rp \u00e8 il raggio della particella e Dpw \u00e8 la distanza di separazione tra la particella e il muro. In modo simile, l\u2019energia di interazione tra una particella e una spatula a punta semisferica \u00e8\u00a0 \nformula_7\nIl rapporto tra le due energie di interazione N \u00e8 dato da \nformula_8\nQuando l\u2019energia richiesta per separare una particella dal muro \u00e8 maggiore di quella necessaria a separare la particella dalla spatula avviene il meccanismo di self-cleaning.\nBiologia.\nSi nutrono di insetti (sono insettivori) e a volte anche di frutta e nettare. Spesso si aggirano intorno alle luci artificiali, sempre circondate da insetti, dove trovano abbondanti quantit\u00e0 di prede. Per cacciare, rimangono completamente fermi fissando la preda e scattano rapidissimi all'attacco dopo alcuni secondi o addirittura minuti di attesa. Quando interagiscono con altri gechi emettono caratteristici versi, simili a gridolini o squittii. La maggior parte dei gechi \u00e8 dotata di speciali cuscinetti sulle zampe che consentono loro di arrampicarsi su superfici verticali lisce, o addirittura sui soffitti delle case, con facilit\u00e0.\nRiproduzione.\nAlcune specie si generano per partenogenesi, fenomeno che vede la femmina in grado di riprodurre senza l'ausilio del maschio. Questa particolarit\u00e0 \u00e8 il motivo della grande abilit\u00e0 di diffusione dei gechi su nuove isole.\nTassonomia.\nLa famiglia Gekkonidae comprende i seguenti generi:\nIn Italia vivono due specie:\nAltre due specie presenti in Italia, in precedenza assegnate a questa famiglia, sono:\nNomi comuni.\nLe varie specie di gechi sono spesso conosciute con un nome comune o volgare, che differisce dal nome scientifico. Lo stesso nome volgare pu\u00f2 indicare pi\u00f9 specie, che magari non sono distinguibili a osservatori non esperti, oppure la stessa specie pu\u00f2 essere nota con differenti nomi volgari."}
{"id": "360358", "revid": "125605508", "url": "https://it.wikipedia.org/wiki?curid=360358", "title": "Geografia della Lettonia", "text": "La Lettonia \u00e8 situata in un'area compresa fra i 55\u00b040' e i 58\u00b005' latitudine Nord e i 20\u00b058' e 28\u00b014' longitudine est affacciata sulla parte orientale del mar Baltico tra l'Estonia e la Lituania.\nIl 98% della superficie del territorio ha un'altitudine inferiore ai 200 m s.l.m.\nIl paese ha circa 12.000 corsi d'acqua, solo 17 di questi superano i 100\u00a0km di lunghezza. Vi sono anche circa 3.000 laghi tutti di dimensioni modeste. gran parte del territorio (42 %) \u00e8 coperto da foreste.\nIl paese ha uno sviluppo costiero di 531\u00a0km, le coste sono sabbiose. Il golfo di Riga ghiaccia nei mesi invernali mentre sulla costa occidentale i porti di Liep\u0101ja e Ventspils rimangono accessibili tutto l'anno.\nLe risorse naturali sono scarse.\nDati generali.\nConfini.\nConfina a nord con l'Estonia per 339\u00a0km, a est con la Russia per 217\u00a0km, a sud-est con la Bielorussia per 141\u00a0km e a sud con la Lituania per 453\u00a0km,si affaccia sul mar baltico che al centro forma un'ampia insenatuta:il golfo di Riga.\nLe coste occidentali del paese si affacciano sul mar Baltico e nella parte nord-occidentale si apre il golfo di Riga.\nSuperficie.\nLa sua superficie \u00e8 di 64.589\u00a0km\u00b2\nMorfologia.\nLa morfologia della Lettonia, come quella dei paesi confinanti si \u00e8 formata in gran parte nell'era quaternaria e nella glaciazione del pleistocene quando terra e detriti furono spinti dai ghiacciai a formare colline e ondulazioni.\nIl 75% del territorio del paese \u00e8 costituito da pianure con lievi ondulazioni che forniscono terreno adatto per i pascoli, il restante 25% \u00e8 costituito da basse colline.\nIl 10 % circa della superficie \u00e8 coperto da paludi e aree umide, il 42% \u00e8 invece coperto da foreste.\nLe coste sono basse e sabbiose ricche di dune e con frequenti lagune e laghi, i porti sono tutti in corrispondenza di estuari di fiumi.\nIdrografia.\nFiumi.\nLa Lettonia ha una fitta rete di fiumi rilevanti sia per la storia sia per l'economia del paese. Il fiume pi\u00f9 lungo \u00e8 il Daugava (Dvina occidentale), che ha rappresentato un'importante via di comunicazione per millenni. Vi hanno navigato le trib\u00f9 locali e in seguito i Vichinghi, i russi e altre popolazioni europee per scopi commerciali ma anche per conquistare i territori sulle sue rive. \nIl Daugava \u00e8 lungo 1.020\u00a0km e nasce nelle colline di Valday nell'oblast russo di Tver', scorre attraverso la Bielorussia e poi devia verso la Lettonia nel territorio della quale scorre per 370\u00a0km prima di sfociare nel Golfo di Riga. \nAll'ingresso in Lettonia ha una larghezza di circa 200 e giunge ai 650/750 metri a Riga mentre all'estuario \u00e8 largo ben 1.5\u00a0km.\nClima.\nTemperatura e precipitazioni.\nIl clima lettone \u00e8 influenzato dalla corrente nord-atlantica, le temperature medie invernali vanno dai -2.8\u00a0\u00b0C di Liep\u0101ja, sulla costa occidentale ai -6.6\u00a0\u00b0C della citt\u00e0 di Daugavpils situata nella parte sud-orientale del paese. Le temperature medie estive (luglio) vanno dai 16.7\u00a0\u00b0C di Liepaja ai 17.6\u00a0\u00b0C di Daugavpils.\nLa vicinanza col mare fa s\u00ec che vi sia un'elevata umidit\u00e0 e precipitazioni abbondanti, la media annuale della citt\u00e0 di Riga \u00e8 di 566\u00a0mm, all'anno vi sono mediamente 180 giorni di pioggia, 44 di nebbia e solo 72 giorni di sole. Per circa 82 giorni all'anno il paese \u00e8 innevato.\nFonti e bibliografia.\nIn parte tradotto da:\nDati numerici presi da:"}
{"id": "360362", "revid": "1543377", "url": "https://it.wikipedia.org/wiki?curid=360362", "title": "Giuseppe Volpi", "text": "Ministro plenipotenziario fascista, governatore della Tripolitania italiana (1921-25), Ministro delle finanze (1925-1928), primo procuratore di San Marco (1927-1947), presidente della Biennale di Venezia (1930-1943) e presidente di Confindustria (1934-1943).\nBiografia.\nIl padre Ernesto, da giovane (all'et\u00e0 di 15-16 anni), partecip\u00f2 come garibaldino alle battaglie della guerra d'indipendenza del 1860. Laureato in ingegneria civile a Padova, lavor\u00f2 in diverse parti del paese (Siena, Pisa, Salerno, Foggia e Milano) prima di tornare a Venezia, dove era nato nel 1845 e dove svolse le sue mansioni per conto del Comune. Giuseppe era il quarto figlio di Ernesto e di Luigia Adriana Emilia De Mitri (1848-1886), appartenente alla piccola nobilt\u00e0 di provincia. Gli altri fratelli erano Giovanni, Maria e Caterina. Un'altra bambina, Caterina, la terza nata, mor\u00ec pochi giorni dopo la nascita. La madre scomparve quando Giuseppe aveva solo 9 anni. Il fratello maggiore, Giovanni, caporale dell'esercito, mor\u00ec nella battaglia di Adua il 1\u00ba marzo 1896 e il suo corpo non venne mai ritrovato.\nUniversit\u00e0.\nNel 1896 inizi\u00f2 gli studi in giurisprudenza presso l'Universit\u00e0 di Padova. Contemporaneamente avvi\u00f2 una collaborazione come corrispondente del giornale \"La Capitale\" di Venezia, ma in quel momento il suo orizzonte professionale non sembrava andasse oltre le opportunit\u00e0 offerte a qualsiasi laureato in giurisprudenza. Tent\u00f2, senza successo, tra il 1896 e il 1897, un concorso presso la Corte dei conti. Pi\u00f9 promettente sembrava invece la carriera nel mondo delle assicurazioni. Insieme a Ugo Pantaleo (con la garanzia del padre di quest'ultimo, Giovanni, proprietario della ditta omonima) assunse la rappresentanza dell'agenzia di Venezia della societ\u00e0 di assicurazioni vita francese l'Urbaine con uno stipendio fisso di 150 lire al mese, oltre alle provvigioni. La scomparsa del padre, nel 1898, costrinse Volpi ad abbandonare gli studi. Di fronte a un avvenire divenuto all'improvviso alquanto pi\u00f9 complicato, si lanci\u00f2 con grande decisione nel mondo degli affari.\nLe prime attivit\u00e0.\nLe attivit\u00e0 della Urbaine proseguivano piuttosto bene, visto che divenne ispettore della compagnia, fu aggiunto anche il ramo incendi e la zona di attivit\u00e0 venne ampliata a tutto il Veneto. Nel contempo diede slancio ad alcune iniziative che erano state avviate da tempo dal padre. Dapprima potenzi\u00f2 e miglior\u00f2 due pubblicazioni a carattere economico-commerciale, la \"Guida economico-commerciale di Venezia\" e la \"Guida economico-commerciale del Veneto\", fondate dal genitore nei primi anni Ottanta e che nel 1897 Ernesto Volpi aveva ceduto al figlio. Per dare maggiore solidit\u00e0 a questa iniziativa costitu\u00ec un'apposita societ\u00e0 editrice e di pubblicit\u00e0, \"L'Aquila\", grazie a un prestito del socio Giovanni Pantaleo, e assunse un collaboratore per sviluppare le attivit\u00e0 della \"Guida\".\nLa societ\u00e0 Volpi &amp; C.\nNel 1899 costitu\u00ec la sua prima societ\u00e0, la Volpi &amp; C. (i soci iniziali erano Silvio Rottigni e Ugo Pantaleo), che fu anche la sola che port\u00f2 il suo nome fra tutte quelle che avrebbe fondato lungo l'intera carriera di imprenditore. Mettendo a frutto i rapporti di amicizia che il suo fondatore aveva sviluppato con uomini politici ungheresi (Adolf Strausz e Julio Lukacs, entrambi deputati al Parlamento di Budapest), la Volpi &amp; C. crebbe molto velocemente. Essa operava nell'import-export di prodotti agricoli con l'Ungheria e fu a lungo l'unica societ\u00e0 italiana ufficialmente riconosciuta per tali attivit\u00e0 dal Museo Commerciale Ungherese, la struttura del ministero del Commercio ungherese che si occupava di sviluppare i contatti economico-commerciali con l'estero. Nel 1900 si rec\u00f2 per la prima volta in Serbia, dove strinse rapporti di amicizia con l'allora ministro delle finanze Milovan Milovanovi\u0107, pi\u00f9 tardi primo ministro, e con Milenko Vesni\u0107, pi\u00f9 tardi ambasciatore serbo a Roma. In Serbia fece parte di un comitato, presieduto da Milovanovi\u0107, per la costituzione di un'agenzia commerciale serba in Italia e per una banca italo-serba a Belgrado.\nGrazie all'insieme di attivit\u00e0 riusc\u00ec ad accumulare una piccola fortuna (dal padre eredit\u00f2 molto poco, se si esclude la casa di famiglia all'angolo del canale in Campo dei Frari), che negli anni successivi invest\u00ec con molta oculatezza in altre attivit\u00e0. Negli stessi anni aveva costituito con l'avvocato Giovanni Pantaleo (padre dell'amico Ugo e finanziatore di alcune importanti attivit\u00e0 del Volpi) una societ\u00e0 mineraria per lo sfruttamento di un giacimento di antracite in Carnia. Le prospettive dell'affare dovevano essere piuttosto buone, se Volpi riusc\u00ec a convincere il senatore Niccol\u00f2 Papadopoli, che aveva sviluppato gi\u00e0 diversi interessi in campo economico a Venezia (era azionista e amministratore della Societ\u00e0 veneziana di navigazione a vapore e della Societ\u00e0 Cellina per lo sfruttamento delle risorse idriche nel Veneto) a divenire socio della societ\u00e0 versando 250.000 lire.\nAttivit\u00e0 diplomatica e il Montenegro.\nAbile nel costruirsi una rete di contatti sia in Italia sia all'estero (tra l'altro fu dapprima, nel 1903, vice-console e poi, dal 1905, console onorario di Serbia, una posizione che in quegli stessi anni ottenne anche per lo stato di San Marino), divenne, ancora molto giovane, il punto di riferimento per un gruppo di imprenditori, uomini d'affari e possidenti veneziani (Piero Foscari, Niccol\u00f2 Papadopoli, Amedeo Corinaldi, Ruggero Revedin, Roberto Paganini) per diverse iniziative economiche.\nAll'estero la pi\u00f9 importante si concretizz\u00f2 in Montenegro tra il 1902 e il 1903, quando Volpi aveva appena 25 anni. Subentrando a un ambizioso progetto avviato da Foscari che prevedeva la costruzione di una ferrovia, di un porto, lo sfruttamento di miniere e risorse forestali, Volpi realizz\u00f2 un vasto accordo con il governo montenegrino, trattando direttamente con il re Nicola I del Montenegro, padre della Regina Elena di Savoia, e con l'allora principe Danilo II del Montenegro, oltre che con i ministri competenti. Nel 1903 venne costituita la Regia Cointeressata dei tabacchi del Montenegro, una societ\u00e0 di cui Volpi divenne amministratore delegato, che garantiva alle casse dello stato balcanico entrate sicure dall'attivit\u00e0 di coltivazione del tabacco, una delle risorse pi\u00f9 ricche del paese, mentre l'impresa produceva in esclusiva tabacco e sigari per le esportazioni nei due stabilimenti aperti ad Antivari e a Podgorica.\nDue anni pi\u00f9 tardi, nel 1905, venne fondata la Compagnia di Antivari, di cui Volpi fu direttore e poi amministratore delegato. Tale societ\u00e0 si incaric\u00f2 di svolgere i complessi lavori per la realizzazione del porto di Antivari e per la costruzione di una ferrovia che dal porto sarebbe risalita fino a Virpazar, una localit\u00e0 sul Lago di Scutari, dove le merci avrebbero proseguito per raggiungere la linea ferroviaria, all'epoca in costruzione, che doveva collegare Vienna e i Balcani a Costantinopoli. In entrambe le operazioni Volpi venne sostenuto dalla Banca Commerciale Italiana. Nei primi anni del secolo Volpi aveva conosciuto Giuseppe Toeplitz, all'epoca direttore centrale dell'istituto di credito, inviato a Venezia per aprire la locale filiale della banca milanese, e attraverso di lui era entrato in una relazione umana e professionale molto stretta con l'amministratore delegato della banca, Otto Joel.\nNel 1902 trasform\u00f2 in Societ\u00e0 Italiana per le miniere d'Oriente un sindacato costituito a Venezia con i soci abituali per lo sfruttamento delle miniere in Anatolia, al confine tra Turchia e Bulgaria. Direttore della societ\u00e0 fu Bernardino Nogara, con il quale avrebbe in seguito condiviso molte delle iniziative a Costantinopoli.\nLa SADE.\nNel 1904 Volpi si lanci\u00f2 in un nuovo affare molto promettente e non meno complesso, quello elettrico. Insieme al conte Ruggero Revedin inizi\u00f2 ad acquisire alcuni piccoli impianti elettrici a Palmanova, Cividale e a Belluno. Nel 1905 costitu\u00ec una nuova impresa, la Societ\u00e0 Adriatica di Elettricit\u00e0 (SADE), dotata di un capitale iniziale di 2,5 milioni di lire, dentro la quale trovarono spazio gli impianti gi\u00e0 acquisiti e integrati fra loro. Era solo il primo passo per la costruzione di uno dei maggiori colossi italiani del settore. Come in altre circostanze, il capitale di rischio sottoscritto da Volpi fu relativamente contenuto (vers\u00f2 inizialmente poche decine di migliaia di lire), ma anche in questa circostanza il non ancora trentenne imprenditore seppe riunire attorno a s\u00e9 la quasi totalit\u00e0 degli investitori che aveva coinvolto nell'affare montenegrino, oltre alla filiale veneziana della Banca Commerciale. Gi\u00e0 prima dello scoppio della prima guerra mondiale la SADE era uno dei maggiori gruppi elettrici del paese, controllando l'intero Nord-Est e avendo propaggini che, comprendendo tra l'altro Bologna, scendevano lungo la costa adriatica fino alle Puglie.\nGuerra italo-turca.\nNel 1912, con la Guerra italo-turca, i suoi contatti nel mondo ottomano e nei Balcani fecero di Volpi l'uomo ideale per prendere parte alle discussioni per il trattato di pace con la Turchia. Nominato ministro plenipotenziario da Giolitti, fu uno dei negoziatori italiani (gli altri due erano Pietro Bertolini e Guido Fusinato) che discussero i termini di un accordo con i rappresentanti di Costantinopoli per diverse settimane a Ouchy, un quartiere di Losanna, in Svizzera. L'accordo, noto come pace di Ouchy o Trattato di Losanna, venne raggiunto nell'ottobre del 1912, grazie anche al lavoro che Bernardino Nogara conduceva per conto dei negoziatori a Costantinopoli. Il trionfale ritorno in Italia dei tre negoziatori diede un'inattesa notoriet\u00e0 a Volpi, trasformandolo in una personalit\u00e0 pubblica.\nAltre attivit\u00e0.\nNel 1913, oltre a rivestire la carica di presidente della SADE, Volpi era vicepresidente delle Officine Galileo di Firenze (un\u2019impresa che fabbricava strumenti ottici di precisione per le navi da guerra ed era anche la principale fornitrice in questo campo del ministero della Marina) e consigliere in un'altra decina di societ\u00e0, tra cui la Compagnia Italiana Grandi Alberghi (CIGA) di cui era uno dei maggiori azionisti dal 1907-08. La CIGA era gi\u00e0 allora proprietaria dell\u2019Hotel Excelsior al Lido di Venezia, l\u2019albergo che avrebbe rappresentato a lungo il fiore all\u2019occhiello della societ\u00e0.\nLo scalo industriale di Porto Marghera.\nNel 1917 fu tra i protagonisti della realizzazione del nuovo Porto Marghera e dopo il primo conflitto mondiale acquist\u00f2 prestigiose catene alberghiere, gestendo a Venezia il Grand Hotel e l'Excelsior. Fu Presidente dell'Assonime dal 1919 al 1921, chiamando nel ruolo di segretario Felice Guarneri.\nMassone e fascista.\nFece parte della massoneria, assieme a Cesare Rossi, Giacomo Acerbo e Giovanni Marinelli. Ader\u00ec al fascismo e dal 1922 al 1925 fu governatore della Tripolitania italiana. In questa veste avall\u00f2 le azioni di dura repressione ordinate dal generale Rodolfo Graziani contro i ribelli libici. Nel 1925 gli fu concesso il titolo di conte di Misurata da Vittorio Emanuele III. Dal 1925 al 1928 fu Ministro delle finanze del governo Mussolini: la sua azione governativa fu tesa ad avvicinare i capitalisti al fascismo.\nConfindustria.\nFu presidente della Confindustria dal 1934 al 1943. In tale veste, Volpi si fece promotore degli interessi del capitalismo italiano presso il regime, assicurando in cambio il sostegno e la collaborazione del mondo industriale al fascismo e al progetto politico mussoliniano, considerato dai vertici del mondo produttivo italiano come modernizzatore e funzionale ai propri interessi. La sua politica inaugur\u00f2 la fase \"dirigista\" del Governo Mussolini, caratterizzata da un intervento diretto, diffuso e pervasivo dello Stato nell'economia: provvedimenti antinflazionistici e di rivalutazione della lira, attrazione di investitori stranieri bilanciata da un protezionismo a tutela della manifattura italiana,la Quota 90. Tale sostegno inizi\u00f2 a venir meno nel 1943, quando le gravi distruzioni apportate alle infrastrutture e agli impianti industriali italiani dall'offensiva angloamericana - e la coscienza che la guerra fosse irrimediabilmente perduta - misero in crisi il quadro politico ed economico del Paese.\n1938: l'apice.\nNel 1938 divenne presidente del consiglio di amministrazione delle Assicurazioni Generali al posto del dimissionario Edgardo Morpurgo, che, in quanto ebreo, dovette cedere la guida dell'istituto assicurativo a causa delle leggi razziali. Negli stessi anni nei quali fu al vertice della Confindustria fu anche presidente della Biennale di Venezia e, in tale ambito, fu il principale promotore della 1\u00aa Esposizione Internazionale d'Arte Cinematografica, oggi conosciuta come Mostra internazionale d'arte cinematografica di Venezia, e protagonista delle iniziative culturali della locale Fabbriceria del Duomo di San Marco. Per questa ragione il premio al miglior attore e quello alla miglior attrice (le \"Coppe Volpi\") portano il suo nome. Anche un altro premio attribuito dalla giuria della Mostra, la medaglia d'oro del Senato, ha origine dal suo ruolo di senatore, nominato nel 1922.\nLa crisi del 1943.\nNei primi mesi del 1943, avvertendo il formarsi di una sempre pi\u00f9 vasta e trasversale opposizione alla prosecuzione della guerra, all'alleanza con Hitler, e al suo stesso governo nei vertici politici e finanziari del Paese, Mussolini procedette a un vasto rimpasto del suo governo (tra le vittime pi\u00f9 illustri Galeazzo Ciano e Alessandro Pavolini) e rimosse Volpi dalla presidenza di Confindustria, sostituendolo il 30 aprile con il direttore generale, Giovanni Balella.\nPer questo motivo Volpi non pot\u00e9 prender parte alla seduta del Gran consiglio del fascismo (nel quale sedeva di diritto il presidente di Confindustria) che, nella notte tra il 24 e il 25 luglio decret\u00f2 la fine del regime. Dell'evento Volpi fu informato, a quanto pare, solo la mattina successiva da Dino Grandi, al quale era legato da personale amicizia, e che fu tra i principali ispiratori della caduta del regime fascista; proprio in quel periodo Volpi cominci\u00f2 a presentare i primi sintomi della malattia che nel giro di pochi anni spense le sue facolt\u00e0 intellettive e lo condusse alla morte.\nTent\u00f2 due volte di fuggire in Svizzera (il 26 luglio e il 16 ottobre), senza tuttavia riuscirci. Il giorno prima del suo secondo tentativo di fuga, deleg\u00f2 la cura delle sue aziende al conte Vittorio Cini, che nel frattempo era stato arrestato e inviato a Dachau. La SADE fu gestita dall'ingegnere Achille Gaggia dal dicembre 1943 al 1945.\nFu quindi arrestato dalle SS e trattenuto per qualche giorno nella prigione di via Tasso, ma visto il peggioramento delle sue condizioni, per intervento diretto del maresciallo Rodolfo Graziani, fu liberato e riconsegnato alla famiglia, dopo di che si rifugi\u00f2 in Svizzera.\nIl dopo guerra.\nNel dopoguerra sub\u00ec una serie di procedimenti giuridici per le sue responsabilit\u00e0 durante il regime fascista. Il suo stato gli imped\u00ec di presentarsi davanti ai giudici, ma, grazie all'amnistia Togliatti e alle testimonianze a suo favore di autorevoli personalit\u00e0 antifasciste, fu prosciolto da ogni accusa. Dopo una vita passata ai vertici del Partito Fascista, la SADE presieduta da Achille Gaggia contribu\u00ec infatti a finanziare la resistenza veneta, con una somma stimata dagli 11 ai 13 milioni di lire, vendendo anche le azioni del Gazzettino di sua propriet\u00e0.\nUltimi anni.\nFu tra i promotori, come titolare della SADE, della costruzione della diga del Vajont. Acquist\u00f2 e restaur\u00f2 Villa Barbaro di Maser, dimora cinquecentesca opera di Andrea Palladio e inserita nei siti patrimonio dell'umanit\u00e0 dell'UNESCO nel 1996, originariamente posseduta dalla famiglia Barbaro. Il suo funerale fu celebrato da Angelo Roncalli (futuro papa Giovanni XXIII) e la sua tomba dal 1954 si trova nella Basilica dei Frari a Venezia.\nVita familiare.\nGiuseppe Volpi raffigurata in un dipinto (1906) da Vittorio Matteo Corcos, immortalata da D'Annunzio nel romanzo \"Il fuoco\", da cui ebbe due figlie: \nIn seconde nozze spos\u00f2 l'algerina Nathalie El Kanoni (nota anche come Leonia Kanoni, Nathalie El Kanoui o Nathalie El Kanui, e detta Natalia, Lilly, Lily o Lili) (Orano, 28 novembre 1899 - Venezia, 29 dicembre 1989), precedentemente sposata con il gioielliere francese Jacques Lacloche. Dall'unione nacque nel 1938 Giovanni Volpi."}
{"id": "360363", "revid": "2559733", "url": "https://it.wikipedia.org/wiki?curid=360363", "title": "Giuseppe Volpi di Misurata", "text": ""}
{"id": "360365", "revid": "86599", "url": "https://it.wikipedia.org/wiki?curid=360365", "title": "Cratere Kurma", "text": "Kurma \u00e8 un cratere presente sulla superficie di Tritone, il principale satellite di Nettuno; il suo nome deriva da quello della divinit\u00e0 Vi\u1e63\u1e47u quando appare sotto forma di una tartaruga (K\u016brma, appunto)."}
{"id": "360366", "revid": "86599", "url": "https://it.wikipedia.org/wiki?curid=360366", "title": "Cratere Mazomba", "text": "Mazomba \u00e8 un cratere presente sulla superficie di Tritone, il principale satellite di Nettuno; il suo nome deriva da quello di Mazomba, un pesce di considerevoli dimensioni presente nella mitologia Chaga (popolazione della Tanzania)."}
{"id": "360367", "revid": "86599", "url": "https://it.wikipedia.org/wiki?curid=360367", "title": "Cratere Ravgga", "text": "Ravgga \u00e8 un cratere presente sulla superficie di Tritone, il principale satellite di Nettuno; il suo nome deriva da quello di Ravgga, una divinit\u00e0 finnica a forma di pesce, che rivela la fortuna agli avventori."}
{"id": "360368", "revid": "86599", "url": "https://it.wikipedia.org/wiki?curid=360368", "title": "Cratere Tangaroa", "text": "Tangaroa \u00e8 un cratere presente sulla superficie di Tritone, il principale satellite di Nettuno; il suo nome deriva da quello di Tangaroa, divinit\u00e0 del mare e della pesca presso i M\u0101ori."}
{"id": "360369", "revid": "86599", "url": "https://it.wikipedia.org/wiki?curid=360369", "title": "Cratere Vodyanoy", "text": "Vodyanoy \u00e8 un cratere presente sulla superficie di Tritone, il principale satellite di Nettuno; il suo nome deriva da quello di Vodyanoy, uno spirito acquatico presente nelle mitologie slave."}
{"id": "360370", "revid": "1318658", "url": "https://it.wikipedia.org/wiki?curid=360370", "title": "Vodyanoy", "text": ""}
{"id": "360371", "revid": "46291", "url": "https://it.wikipedia.org/wiki?curid=360371", "title": "Symphytum", "text": "Symphytum \u00e8 un genere di piante della famiglia delle Boraginacee.\nComprende specie distribuite in Europa e Asia occidentale, di cui alcune vengono coltivate come piante ornamentali.\nDescrizione.\nPiante perenni, generalmente ispide. \nI fiori, portati in piccole cime terminali senza brattee, hanno calici divisi fino a 1/4 o fin quasi alla base, accrescenti.\nLa corolla pu\u00f2 avere colorazioni diverse, (violetto, rosa cangiante al blu, giallo pallido, bianca) con tubo cilindrico, lembo tubuloso campanulato e lobi, da triangolari a semicircolari, molto pi\u00f9 corti che il resto della corolla stessa; la fauce \u00e8 guarnita con 5 lunghe scaglie, di solito con papille marginali. \nGli stami sono inclusi, inseriti a circa la met\u00e0 del tubo, con i filamenti lunghi non pi\u00f9 di una volta e mezza le antere. \nGli stili sono eserti, lo stimma \u00e8 piccolissimo e intero. \nLe nucule ovoidi, erette, qualche volta curve, di solito sono verrucose e spesso rugose, concave alla base e con uno spesso anello a guisa di collare.\nTassonomia.\nIl genere comprende 27 specie.\nSpecie in Italia.\nSecondo il Pignatti, sul territorio italiano se ne rinvengono 5 specie:"}
{"id": "360372", "revid": "1318658", "url": "https://it.wikipedia.org/wiki?curid=360372", "title": "Tangaroa", "text": ""}
{"id": "360373", "revid": "1318658", "url": "https://it.wikipedia.org/wiki?curid=360373", "title": "Ravgga", "text": ""}
{"id": "360374", "revid": "1494169", "url": "https://it.wikipedia.org/wiki?curid=360374", "title": "Mazomba", "text": ""}
{"id": "360376", "revid": "228587", "url": "https://it.wikipedia.org/wiki?curid=360376", "title": "Ilomba", "text": ""}
{"id": "360377", "revid": "125932036", "url": "https://it.wikipedia.org/wiki?curid=360377", "title": "Bomba Zar", "text": "La Bomba Zar (Tsar Bomba o RDS-220) \u00e8 stato il pi\u00f9 potente ordigno all'idrogeno mai sperimentato. La bomba, il cui nome in codice era \"Big Ivan\", fu progettata in Unione Sovietica da un gruppo di fisici coordinati da Andrej Sacharov tra luglio e fine ottobre del 1961. L'energia che avrebbe dovuto liberare, stando alla fase progettuale, doveva essere di 100 Mt, cio\u00e8 circa , ma per il test venne utilizzata una versione depotenziata da 50 Mt (o 57 a seconda delle stime effettuate in passato, corrispondenti a 238,5 PJ).\nIl test venne eseguito il 30 ottobre 1961, con effetti devastanti: fu osservato un raggio di distruzione totale di 35\u00a0km.\nCaratteristiche.\nLa \"Bomba Zar\" era una bomba H di tipo Teller-Ulam da 50 Mt, ovvero 3125 volte l'energia emanata da Little Boy (la bomba atomica utilizzata dagli Stati Uniti su Hiroshima), oppure 10 volte la potenza combinata di tutti gli esplosivi convenzionali usati nella seconda guerra mondiale.\nUna bomba ad idrogeno a tre stadi possiede il primo a fissione per innescare il secondo, caratterizzato a sua volta da una fusione nucleare di atomi leggeri quali l'idrogeno. L'energia sviluppata innesca cos\u00ec il terzo stadio, composto da un'altra fissione nucleare.\nNel progetto iniziale della \"Bomba Zar\", i primi tre stadi avrebbero dovuto sviluppare un'energia pari a 100 Mt, ma ci\u00f2 avrebbe provocato successivamente troppe ricadute di materiale radioattivo sulle zone circostanti, in maggioranza appartenenti al territorio sovietico. Per limitare tale fenomeno, detto \"fallout\", il terzo stadio venne modificato sostituendo lo strato di uranio 238 con del piombo, in modo tale da rallentare i processi di fusione rapida e di conseguenza sviluppare un'energia inferiore ai 100 Mt previsti originariamente. La Bomba Zar, quindi, venne ridotta a 50 Mt e produsse circa il 97% dell'energia totale solamente con la fusione nucleare del secondo stadio, diventando in questo modo una delle bombe nucleari pi\u00f9 \"pulite\" mai create, in quanto determin\u00f2 una quantit\u00e0 molto bassa di ricadute rispetto al suo rendimento.\nSecondo lo storiografo Robert Hutchinson, la bomba fu realizzata a scopo puramente politico e propagandistico, visto che la sua importanza militare era ridotta: armi di carica inferiore erano comunque in grado di produrre danni catastrofici, anche se meno estesi. I progettisti dell'ordigno erano per lo pi\u00f9 fisici rinomati dell'Accademia delle Scienze dell'Unione Sovietica, quali Juli Borisovich Khariton, Andrej Dmitrievi\u010d Sacharov, Evsej Rabinovich, Viktor Adamskii, Yuri Babayev, Yuri Smirnov e Yuri Trutnev. Poco dopo il test, Sacharov incominci\u00f2 la sua campagna contro le armi nucleari, che culmin\u00f2 con l'attribuzione del Premio Nobel per la pace nel 1975.\nLa progettazione e costruzione.\nIl 10 luglio 1961 il premier sovietico Nikita Khru\u0161\u010d\u0451v diede il via al progetto nella versione \"full scale\" da 100 megatoni e il 9 agosto 1961 rilasci\u00f2 una dichiarazione nella quale affermava che l'Unione Sovietica fosse in grado di costruire e sperimentare una bomba da 100 megatoni. La dichiarazione scaten\u00f2 forti proteste internazionali, in quanto un ordigno di tale potenza avrebbe determinato un'elevata ricaduta di materiale radioattivo. Per questo motivo la versione che fu poi fatta esplodere fu da 50 megatoni e con fallout ridotto.\nAll'inizio di ottobre, Sacharov giunse a Mosca per discutere i calcoli teorici effettuati per la bomba da 100 megatoni, ma dopo il suo ritorno ad Arzamas-16 (la citt\u00e0 chiusa sede del programma nucleare militare sovietico, oggi Sarov), nacquero seri dubbi circa la progettazione, nonostante il dispositivo fosse quasi pronto per la spedizione. Secondo lo stesso Sacharov la bomba avrebbe avuto delle caratteristiche rischiose, mentre Evsej Rabinovich si convinse che l'ordigno non avrebbe funzionato. Nacque un dibattito fra Sacharov e Rabinovich, che infine diede ragione a quest'ultimo. Tuttavia, entrambe le parti utilizzarono calcoli statistici e approssimazioni per avvalorare le proprie tesi, e fu quindi difficile determinare con certezza quale argomentazione fosse quella corretta.\nA partire da quel giorno il progetto venne completamente rivisto, finch\u00e9 il 24 ottobre (solo 6 giorni prima della prova vera e propria) la relazione finale venne completata e le specifiche vennero inviate ai costruttori della bomba. All'interno del rapporto era presente la seguente dichiarazione:\nDopo il completamento della bomba, l'officina venne smantellata ed il pianale su cui era stata costruita venne camuffato come un normale treno merci. Successivamente l'ordigno venne portato fino all'aeroporto dove venne caricato su un Tupolev Tu-95 pilotato dal maggiore Andrej E. Durnovcev: l'aereo fu opportunamente modificato poich\u00e9 la bomba era cos\u00ec grande e pesante (27 tonnellate racchiuse in 8 m di lunghezza e 2,1 m di diametro) che fu necessario rimuovere i portelloni del vano bombe e i serbatoi secondari della fusoliera, inoltre quasi tutta la superficie esterna fu rivestita con una speciale vernice riflettente per evitare il surriscaldamento del velivolo a detonazione avvenuta. Durante il volo, il Tu-95 venne accompagnato da un Tupolev Tu-16 dotato di strumenti scientifici e di videocamere per l'analisi del test. L'ordigno, invece, venne equipaggiato con un grande paracadute in modo tale da rallentare la discesa e permettere la fuga del bombardiere dal luogo di detonazione.\nIl test e gli effetti.\nLa bomba fu sganciata il 30 ottobre 1961 alle ore 11:32 (secondo il fuso orario di Mosca) nella baia di Mitju\u0161icha, sull'isola di Novaja Zemlja, a nord del circolo polare artico. Fu fatta esplodere a 4.000 metri dal suolo (4.200 dal mare) e, dopo un lampo molto intenso di luce, si gener\u00f2 una palla di fuoco che si espanse fino a un diametro di quasi 8 chilometri: si avvicin\u00f2 al suolo per poi risalire e raggiungere l'altitudine alla quale il Tu-95 si era trovato al momento del rilascio dell'ordigno. Nel frattempo incominci\u00f2 a sollevarsi il fungo, mentre l'onda d'urto cominci\u00f2 a propagarsi circolarmente.\nLa pressione dello scoppio raggiunse un picco di circa 21 bar (300 psi), sei volte quella di Hiroshima, e il \"fungo\" causato raggiunse l'altezza di 64 chilometri. Nonostante il cielo fosse nuvoloso, il lampo venne visto a 1.000 chilometri di distanza. Uno dei testimoni rifer\u00ec di aver percepito l'abbagliamento (anche attraverso gli occhiali protettivi) e il surriscaldamento della pelle alla distanza di 270\u00a0km.\nL'onda d'urto venne registrata nell'insediamento di Dikson a 700\u00a0km, mentre vennero danneggiate le imposte in legno delle case sino a 900\u00a0km dall'ipocentro fino in Finlandia. Tutti gli edifici presenti sull'isola di Severnyj, realizzati in mattoni e legno, situati a 55\u00a0km di distanza dall'impatto vennero completamente distrutti. In alcuni distretti posti a centinaia di chilometri, le case in legno vennero rase al suolo, mentre quelle in pietra persero il tetto, le finestre e le porte.\nIn alcuni casi, l'irregolare propagazione dell'onda d'urto in esplosioni atmosferiche di eccezionale potenza pot\u00e8 provocare danni sino a 1.000 chilometri di distanza.\nLe radiazioni prodotte ionizzarono l'aria e interruppero le comunicazioni radio per quasi un'ora. Il pilota del Tupolev diede immediatamente al comando situato nella penisola di Kola l'informazione che l'esplosione era avvenuta, ma per i successivi 40 minuti i progettisti non poterono sapere alcuna informazione sull'esito del test. Solo quando il contatto radio con la base di Novaja Zemlja venne ristabilito i fisici poterono chiedere informazioni sulla quota della nube e capire che tutto era andato come previsto. Durnovtsev fu promosso al grado di tenente colonnello e insignito del titolo di Eroe dell'Unione Sovietica per il suo comportamento durante la missione. L'onda sismica generata dall'esplosione fece tre volte il giro della Terra. Nonostante l'esplosione fosse stata innescata nell'atmosfera, l\"'U.S. Geological Survey\" misur\u00f2 una magnitudo sismica compresa tra 5,0 e 5,25 con un'onda d'urto propagata e percepita in tutto il mondo. Se fosse stato lasciato il terzo stadio in uranio per ulteriori 50 Mt, la bomba avrebbe da sola aumentato del 25% il totale dei residui fissili rilasciati nell'atmosfera dal 1945.\nDibattito sull'energia liberata.\nPoco dopo il test del 30 ottobre, gli Stati Uniti misurarono l'energia liberata come circa 57 megatoni, cio\u00e8 240 PJ. Questo valore circol\u00f2 per 30 anni come il dato effettivo del dispositivo, citato da fonti occidentali e dallo stesso governo sovietico. Tuttavia, a partire dal 1991 \u00e8 stato possibile verificare i documenti dell'URSS scoprendo che in questi compare sempre la cifra di 50 megatoni, cio\u00e8 210 PJ, e non 57. Tra questi \u00e8 possibile trovare la lista ufficiale russa di tutti i test nucleari, il registro dei progetti realizzati dal laboratorio Arzamas-16 (al tempo diretto da Yuli Khariton) e i racconti personali dei fisici che progettarono la bomba, quali Viktor Adamskii e Yuri Smirnov.\nGli Stati Uniti poterono misurare con buona precisione gli effetti della bomba in quanto, grazie all'annuncio del test da parte di Chru\u0161\u010d\u0451v, venne rapidamente organizzata l'operazione \"Speedlight\" con a capo Hebert Scoville (presidente della Joint Atomic Energy Intelligence Committee) e Gerald Johnson (assistente del segretario della difesa per l'energia nucleare). Un KC-135 Stratotanker venne modificato per trasportare equipaggiamenti elettromagnetici a banda larga e speciali sistemi ottici, tra i quali un fotometro. Le modifiche vennero effettuate da una speciale unit\u00e0 al Wright-Patterson Air Force Base e completate il 27 ottobre. Il giorno del test, volando sopra l'Artico, \"Speedlight\" pot\u00e9 avvicinarsi abbastanza al punto di detonazione dell'ordigno.\nIl profilo di emissione della luce raccolto dal fotometro sarebbe stato utilizzato per calcolare l'energia emessa, mentre gli apparecchi di monitoraggio elettromagnetico avrebbero captato i segnali emessi da ogni differente fase della bomba, permettendo la misurazione dei singoli interstadi.\nLa differenza tra 50 e 57 megatoni non \u00e8 una deviazione cos\u00ec insolita tra energia liberata nominale e misurata. Per esempio, i calcoli effettuati sulla bomba di Hiroshima diedero risultati variabili tra i 12 kt ed i 16 kt, nonostante gli Stati Uniti conoscessero l'energia nominale in dettaglio avendo effettuato un test in precedenza (Trinity Test)."}
{"id": "360378", "revid": "104458", "url": "https://it.wikipedia.org/wiki?curid=360378", "title": "Kriechenwil", "text": "Kriechenwil (toponimo tedesco; fino al 1959 Dicki) \u00e8 un comune svizzero di 420 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "360380", "revid": "125826443", "url": "https://it.wikipedia.org/wiki?curid=360380", "title": "Centro storico di Torino", "text": "Il Centro (\"\u00cbl S\u00e8nter\" in piemontese) \u00e8 il quartiere centrale e pi\u00f9 antico della citt\u00e0 di Torino, nel quale sono localizzati il maggior numero di monumenti e di luoghi storici; dal 1985 costituisce, insieme alla Crocetta, la Circoscrizione 1 della citt\u00e0.\n\u00c8 delimitato:\nStoria.\nQuadrilatero Romano.\nIl centro della citt\u00e0 di Torino coincide pressappoco con il perimetro tipico del \"Castrum\" e della relativa colonia di \"Augusta Taurinorum\", ovvero la prima struttura urbanistica a \"scacchiera\", fondata dagli antichi romani intorno al 28 a.C., e che si estende per circa 5\u00a0km\u00b2. Il relativo disegno topografico \u00e8 ancora riconoscibile nell'assetto viario di gran parte della citt\u00e0, e cio\u00e8 con vie ortogonali, perfettamente parallele e perpendicolari. Sono altres\u00ec rimasti alcuni importanti resti della originaria cinta romana.\nL'area detta del Quadrilatero Romano torinese quindi, viene intesa come l'interno delle antiche mura romane, essenzialmente delimitata dagli attuali Corso Regina Margherita/Porta Palazzo, tutta Via della Consolata, il tratto Via Cernaia/Via S. Teresa, Piazza Castello/Via Roma, sebbene oggi venga intesa, con questo nome, soltanto la parte occidentale del suddetto \"castrum\". L'asse est-ovest, detto \"decumano maximus\" (corrispondente all'attuale Via Garibaldi), nel passato fu chiamato \"via Dora Grossa\", poich\u00e9 sede di un corso idrico al centro della stessa via, in vari punti ancor visibile: esso collegava la cosiddetta \"Porta\" \"Principalis Dextera\", detta in seguito Porta Fibellona (i cui resti si trovano ora inglobati in Palazzo Madama di piazza Castello, evoluzione dell'antico Castello Acaja-Savoia nel Medioevo) con la \"Porta\" \"Principalis Sinistra\" (o altrimenti detta \"Porta Segusina\"), perch\u00e9 conduceva verso la Val di Susa, situata all'incrocio tra le attuali vie Garibaldi-Via della Consolata, oggi inesistente: a pochi metri da quell'incrocio \u00e8 presente soltanto la Piazzetta Susina (o \"Segusina\"), piazzetta con obelisco che fu poi chiamata Piazza Savoia. Quella che invece verr\u00e0 chiamata l'attuale zona di Porta Susa, si trova pi\u00f9 a ovest.\nPerpendicolare al \"decumano maximus\" poi, c'era il \"cardo maximus\", sull'asse all'incirca nord-sud, e corrispondente all'attuale Via San Tommaso, il quale collegava la \"Porta Decumana\", conservatasi nelle sue strutture fondamentali (le ancor visibili \"Porte Palatine\" e alcuni resti intorno a Porta Palazzo), con la \"Porta Praetoria\", sita in Via Santa Teresa angolo via San Tommaso e oggi inesistente. Il tracciato degli altri \"cardi\", sviluppato sull'asse di Via Porta Palatina e via San Tommaso, oggi non risulta chiaramente riconoscibile a causa di interventi di epoca medievale che lo hanno parzialmente cancellato. A fianco delle Porte Palatine, inoltre, sorgeva un antico teatro romano, ora parzialmente coperto della \"manica nuova\" del Palazzo Reale e parzialmente annesso al Museo di antichit\u00e0. Secondo una ricostruzione plausibile, l'area attualmente occupata da piazza Palazzo di Citt\u00e0, l'antica \"piazza delle Erbe\", per via del mercato chi vi si teneva, sarebbe stata la sede del \"forum\" della cittadina romana.\nOltre alle gi\u00e0 citate Porte Palatine e a Palazzo Madama, rimangono resti delle mura romane a fianco delle Porte Palatine stesse, sia a cielo aperto sia inglobati in edifici posteriori, il basamento di una torre angolare in via della Consolata angolo via Giulio, e resti di fondazioni delle mura nelle sale sotterranee del Museo egizio, fondato nel 1824; quest'ultimo, famoso nel mondo, \u00e8 secondo solo a quello di Il Cairo, e si trova presso l'antica sede dell'Accademia delle Scienze, vicino a Piazza Castello. L'Accademia fu fondata da Joseph-Louis Lagrange come polo culturale e scientifico europeo gi\u00e0 ai tempi dell'Illuminismo.\nGli ampliamenti a partire dal XVI secolo.\nPer tutto il Medioevo, il centro di Torino rimase confinato nell'antica cinta muraria. Soltanto dopo il 1563, quando i Savoia trasferirono qui la capitale del loro ducato dalla precedente citt\u00e0 (oggi francese) di Chamb\u00e9ry, si cominci\u00f2 considerare l'esigenza di grandi ampliamenti architettonici.\nIl primo intervento ebbe luogo nel 1567, con la costruzione nell'angolo ovest delle citt\u00e0 (all'incrocio delle attuali via Cernaia e corso Siccardi) di una possente cittadella fortificata, di cui ora rimane solamente il mastio. La prima espansione verso sud venne realizzata soltanto nel 1620, sull'asse dell'attuale via Roma, con la costruzione della cosiddetta \"contrada Nuova\", \"Via Nuova\" e \"Porta Nuova\", nell'area dove sorger\u00e0 l'omonima stazione ferroviaria, e l'erezione di una nuova cinta muraria.\nIl XVIe il XVII secolo diventarono quindi i periodi del barocco sabaudo, con la nascita di prestigiosi palazzi e nuove chiese, oltre che signorili piazze, una per tutte Piazza San Carlo. Nel 1663 si ebbe un secondo ampliamento a est, lungo l'asse della \"via di Po\" (via Po) e la costruzione del vicino Palazzo Carignano. Nel 1714, venne poi iniziato un terzo ampliamento in direzione nord-ovest, nell'area detta \"Porta di Susa\" o \"Segusina\", con la costruzione dell'attuale Piazza Statuto.\nA partire dal XIX secolo, la citt\u00e0 si espanse quindi al di fuori delle mura, giungendo ad occupare tutte le aree \"extra moenia\", che diedero vita a quartieri della allora periferia, essenzialmente: a sud il gi\u00e0 esistente borgo (o contrada) \"Nuovo\", a ovest il Borgo Dora e Valdocco, a nord-est il Vanchiglia. Fu l'architetto e consigliere comunale Carlo Ceppi che, per primo, ruppe l'ortogonia delle vie del Quadrilatero Romano e del centro cittadino in genere, progettando, nel 1884, l'obliqua Via Pietro Micca in stile eclettico, ed al quale fu poi affidata la progettazione dell'adiacente quartiere di Crocetta in stile liberty.\nOggi.\nIl concetto di un \"centro di Torino\" (come quartiere) \u00e8 relativamente recente: fino all'inizio del XX secolo, il \"Centro\" era appunto suddiviso in borghi o contrade, normalmente associate alle funzioni commerciali o collegate alle parrocchie di competenza: ad esempio, la zona di via XX Settembre si chiamava la \"Misericordia\", la zona adiacente a via Accademia Albertina era \"contrada San Filippo\", ecc.\nIn memoria della vecchia fortificazione Savoia-Acaja e della sede dell'antica residenza sabauda del Palazzo Reale, per l'urbanistica e la topografia, la numerazione civica delle strade e delle distanze chilometriche, fu istituita in Piazza Castello, come vero e proprio \"centro\" della citt\u00e0.\nL'area di Via Po, via Garibaldi, Via Roma, Via Pietro Micca, Piazza Castello e Piazza San Carlo ospitano, tradizionalmente, i pi\u00f9 prestigiosi negozi della citt\u00e0.\nAllo stesso modo, a cavallo fra le vie XX Settembre e via Arsenale, hanno una sede storica gli istituti di credito, come la Cassa di Risparmio di Torino e la sede torinese della Banca d'Italia.\nIn piazza Palazzo di Citt\u00e0 (l'antica piazzetta delle Erbe) si trova la sede del Comune di Torino, in Piazza Castello quella storica della Regione Piemonte (e in Via Vittorio Alfieri del Consiglio Regionale del Piemonte), mentre nel Palazzo Dal Pozzo della Cisterna (via Maria Vittoria) quella della Provincia di Torino. Da notare come l'organizzazione sabauda avesse localizzato in maniera organica i vari ministeri della capitale: in particolare, tutte le sedi istituzionali (il Palazzo Reale, la sede del Parlamento, la sede del Senato, la sede della Zecca di stato e della Banca d'Italia ed i vari ministeri), erano distribuiti su un'area molto limitata, in modo da rendere le comunicazioni ed i collegamenti quanto pi\u00f9 rapidi possibile. Di particolare interesse inoltre, furono i prestigiosi teatri, oggi ancora attivi.\n Il pi\u00f9 celebre \u00e8 certamente il Regio di Piazza Castello, voluto da Vittorio Amedeo II e progettato dallo Juvarra nel 1740. Altri teatri famosi in centro rimangono il Carignano, l'Alfieri, e lo Stabile, quest'ultimo un teatro di prosa sorto nel 1955 nel gi\u00e0 preesistente Teatro Gobetti di Via Rossini.\nLa parte nord-orientale del centro \u00e8 delimitata dall'ampia Piazza Vittorio Veneto, a ridosso del fiume Po, e dall'adiacente quartiere Vanchiglia. In questa zona sono da citare, ovviamente, la nota Mole Antonelliana, monumento simbolo della citt\u00e0 e oggi utilizzata come sede del Museo nazionale del Cinema.\nIl terreno su cui sorse rimaneva al di fuori della cittadella del XV secolo, presso la cosiddetta \"contrada del cannon d'oro\", rimasta fortificata fino all'arrivo di Napoleone Bonaparte. Quest'ultimo fece abbattere il bastione, rendendo il terreno pi\u00f9 instabile e creando successivi problemi alla futura costruzione della Mole. Tale contrada inglob\u00f2 anche l'adiacente al Palazzo Reale (XVII secolo), e parallela all'antica via di Po, zona chiamata \"contrada della Posta\" o \"contrada dell'Ippodromo\" (l'attuale inizio di Via Rossini e Via Verdi), per via delle regie scuderie, costruite tra il XVII e XVIII secolo, oggi rivalutate nei due edifici denominati, appunto, la \"Cavallerizza Reale\".\nAdiacente alla Mole troviamo la sede dove nacque l'Unione radiofonica italiana e la celebre (e ancora operativa) Rai TV di Via Verdi.\nUna nota particolare meritano infine i caff\u00e8 storici, alcuni dei quali (Mulassano, Caff\u00e8 Torino, Caff\u00e8 Baratti &amp; Milano, Caff\u00e8 Fiorio, Caff\u00e8 Pepino, Caff\u00e8 Confetteria Al Bicerin dal 1763 e Ristorante Del Cambio), sono stati riconosciuti monumenti di importanza storica dal Ministero per i Beni e le Attivit\u00e0 Culturali, sia perch\u00e9 notevoli dal punto di vista dell'arredamento o dell'architettura, ma soprattutto perch\u00e9 non \u00e8 errato sostenere che, proprio ai tavolini di questi antichi caff\u00e8, si siano decisi, fin dal Risorgimento, i destini dell'Italia. \nMolte vie centrali di Torino hanno cambiato nome nel corso degli anni in seguito ad avvenimenti storici: ad esempio l'attuale via Verdi, fino a 90 anni fa era chiamata \"via della Zecca\". \nDiverse via o piazze del centro della citt\u00e0 sono inoltre note con soprannomi: piazza Carlo Alberto \u00e8 nota come la \"piazzetta\", mentre piazza Carlo Emanuele II \u00e8 nota come \"Piazza Carlina\"; Piazza della Repubblica \u00e8 da sempre pi\u00f9 nota con il nome di \"Porta Palazzo\", in piemontese \"Porta Pila\"; corso Regina Margherita \u00e8 noto come corso \"Regina\", Piazza Savoia, come \"l'Obelisco\". Lasciando il quartiere centro (ma solo di pochi isolati), il Borgo Dora \u00e8 universalmente noto come il \"Balon\", fino a qualche anno fa non era raro trovare persone anziane che riferendosi a corso Matteotti, lo chiamasse \"corso Oporto\", che era il suo nome fino alla fine della seconda guerra mondiale, o parlasse di via Garibaldi, riferendovisi col vecchio toponimo \"via di Dora Grossa\".\nCuriosa \u00e8 la storia di Piazza Vittorio Veneto: quando fu necessario scegliere una piazza da dedicare alla battaglia di Vittorio Veneto, la scelta cadde su questa piazza in quanto, essendo al tempo gi\u00e0 dedicata a Vittorio Emanuele I di Savoia era popolarmente chiamata \"piazza Vittorio\". Visto che era presente un \"Vittorio\" in entrambi i nomi, in questo modo non sarebbe stato necessario cambiare il soprannome e le abitudini dei torinesi.\nMonumenti e luoghi d'interesse.\nElenco parziale:"}
{"id": "360382", "revid": "104458", "url": "https://it.wikipedia.org/wiki?curid=360382", "title": "Laupen", "text": "Laupen (toponimo tedesco; in francese \"Loyes\", desueto) \u00e8 un comune svizzero di 3\u00a0093 abitanti del Canton Berna, nella regione di Berna-Altipiano svizzero (circondario di Berna-Altipiano svizzero); ha lo status di citt\u00e0.\nStoria.\nNel 1339 fu teatro della battaglia di Laupen tra le armate svizzere del Canton Berna e le milizie asburgiche.\n\u00c8 stato il capoluogo del baliaggio di Laupen fino al 1798 e poi del distretto di Laupen fino alla sua soppressione nel 2009.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLaupen \u00e8 servita dall'omonima stazione sulla Sensetalbahn (percorsa dai convogli della linea S2 della rete celere di Berna).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "360383", "revid": "287204", "url": "https://it.wikipedia.org/wiki?curid=360383", "title": "Solitudo (astronomia)", "text": "Solitudo (plurale: solitudines) \u00e8 un termine latino che significa letteralmente \"solitudine\", e per tropo anche \"luogo isolato\" o \"deserto\", ed \u00e8 usato in astronomia osservativa dove \u00e8 stato introdotto all'inizio del XX secolo da Eug\u00e8ne Michel Antoniadi per le albedo pi\u00f9 scure della superficie di Mercurio. Come ogni altra albedo le solitudines non corrispondono necessariamente a reali formazioni geologiche.\nMolti dei nomi introdotti da Antoniadi sono stati successivamente ripresi dall'Unione Astronomica Internazionale come parte della nomenclatura ufficiale delle caratteristiche di albedo di Mercurio. Ad oggi, dopo il completamento della cartografia di Mercurio grazie alle immagini riprese dalle sonde Mariner 10 e MESSENGER, questi termini non sono pi\u00f9 utilizzati nell'astronomia professionale mentre rimangono in uso nell'astronomia osservativa amatoriale."}
{"id": "360384", "revid": "104458", "url": "https://it.wikipedia.org/wiki?curid=360384", "title": "Ulmiz", "text": "Ulmiz (toponimo tedesco; in francese \"Ormey\") \u00e8 un comune svizzero di 438 abitanti del Canton Friburgo, nel distretto di Lac.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "360386", "revid": "1363832", "url": "https://it.wikipedia.org/wiki?curid=360386", "title": "Frederick Sanger", "text": "\u00c8 l'unico britannico ad aver vinto due volte il premio Nobel per la Chimica ed \u00e8 anche una delle uniche due persone in assoluto ad aver vinto il premio Nobel nella stessa categoria.\nBiografia.\nFrederick Sanger \u00e8 nato il 13 agosto 1918 a Rendcomb, un piccolo paese nel Gloucestershire, Inghilterra, secondogenito di Frederick e Cicely Sanger. Il padre studi\u00f2 Scienze Naturali al St John's College di Cambridge, dove svolse ricerche post-laurea,ed essendo un uomo religioso part\u00ec come missionario in Cina dove fond\u00f2 una scuola per i bambini meno abbienti con il supporto della \u201cChurch Missionary Society\u201d. Successivamente si trasfer\u00ec a Gloucestershire come medico locale, dove conobbe Cicely Crewdson (futura madre di Sanger), figlia di un ricco produttore di cotone, la quale si era rivolta a lui per la cura di un dito settico. I due si innamorarono e si sposarono nel 1916, stabilendosi a Rendcomb. Oltre a Frederick, comunemente chiamato Fred, ebbero altri due figli: Theodore (Theo), primogenito, e la sorella minore Mary (May). Nella famiglia vi era un forte spirito religioso, ed essendo ferventi sostenitori del quaccherismo, anche i tre figli ne furono condizionati.\nTheo era molto pi\u00f9 estroverso e vivace di Fred, il quale viene descritto dalla madre come un ragazzo \u201ccalmo e pacifico\u201d. Nel 1923 si trasferirono a \"Far Leys\" a Tanworth-in-Arden, vicino a Birmingham, un importante luogo di ritrovo dei quaccheri. Durante la sua infanzia fu educato da una governante che istru\u00ec i tre fratelli, fino a quando Fred comp\u00ec 9 anni. Egli, grazie all\u2019influenza di suo fratello con cui giocava nelle campagne inglesi cacciando uccelli e catturando serpenti, si interess\u00f2 sin da piccolo alla scienza, specialmente a quella naturale.\nStudi.\nNel 1927 Fred inizi\u00f2 a frequentare la Downs School, una scuola quacchera, vicino Malvern. I primi anni di scuola furono difficili a causa degli eventi di bullismo di cui fu vittima, ma gradualmente la situazione miglior\u00f2. Con il passare del tempo divenne il primo della classe e si inser\u00ec nella squadra di rugby e di cricket della scuola. Nel 1932 si trasfer\u00ec alla scuola di Bryanston, una scuola pubblica nel Dorset, dove ebbe la possibilit\u00e0 di utilizzare spesso il laboratorio di biologiae chimica. In questo istituto, due insegnanti in particolare ebbero un\u2019influenza positiva su di lui, ovvero Frazer Hoyland per la biologia e Geoffrey Ordish per la chimica.\nNel 1936, durante l\u2019ultimo anno a Bryanston, Fred fece un viaggio di scambio culturale a Schloss Salem in Germania, dove ebbe modo di osservare il processo di \u201cnazificazione\u201d del paese e il suo effetto nella scuola che frequentava. Di conseguenza le attivit\u00e0 sportive erano preferite a scapito della formazione accademica.\nFred, tornato a Bryanston, ottenne ottimi risultati nel suo esame di certificazione scolastica, che gli garantirono la sua ammissione al St John's college di Cambridge, il college che suo padre e due suoi zii, John e Hubert Sanger, avevano frequentato.\nNonostante i suoi genitori speravano che studiasse medicina, Fred decise di intraprendere gli studi di biochimica ed ebbe come insegnante Ernest Baldwin.\nFred trov\u00f2 il suo primo anno a Cambridge molto impegnativo dal punto di vista accademico, poich\u00e9 non aveva conseguito l'Higher Certificate a scuola che gli avrebbe dato basi sufficienti per affrontare fisica e matematica all'universit\u00e0. Fu un periodo difficile, aggravato dalla morte di entrambi i genitori: il padre mor\u00ec nel 1937 durante un\u2019operazione per rimuovere un cancro allo stomaco, e sua madre mor\u00ec un anno dopo, nel 1938, per un cancro al colon.\nConvinto pacifista affermato, firm\u00f2 la \"Peace Pledge Union\" e divenne membro del \u201cCambridge scientist anti-war movement\u201d. In questo contesto Frederick conobbe Joan Howe una studentessa universitaria di economia del Newnham College di Cambridge. Fred e Joan si sposarono il 28 dicembre 1940 a Syde, nel Gloucestershire, unione da cui nacquero tre figli: Robin, Peter e Sally.\nRicerca.\nDopo essersi laureato, anche grazie all'eredit\u00e0 lasciatagli da un suo parente, riusc\u00ec a finanziare il suo dottorato (PhD studies) a Cambridge anche se ebbe alcuni problemi iniziali perch\u00e9 Bill Pirie, con cui aveva deciso di lavorare, lasci\u00f2 il dipartimento un mese dopo. Fortunatamente Albert Neuberger, il professore di biochimica, accett\u00f2 di supervisionare la ricerca di Fred sul metabolismo della lisina, un importante costituente amminoacidico delle proteine. Fred non fu capace di comprendere il metabolismo della lisina, traguardo che fu raggiunto solo negli anni '70.\nIn questo periodo tuttavia pubblic\u00f2 cinque articoli come risultato dei suoi studi, tra cui un documento sul tema \"Azoto della patata\" nell'ambito dello sforzo bellico. Nella tesi di Fred gi\u00e0 si introduceva il suo prossimo progetto: il sequenziamento dell\u2019insulina.\nSequenziamento insulina.\nNeuberger lasci\u00f2 Cambridge per il National Institute of Medical Research di Londra. Cos\u00ec il professore entrante di biochimica, Albert Chibnall, persuase Sanger a studiare l\u2019insulina, su cui lui e il suo gruppo di ricerca stavano gi\u00e0 lavorando. Ancora non si sapeva nulla della sequenza proteica dell'insulina, cos\u00ec come di qualsiasi altra proteina.\nNei suoi studi Sanger determin\u00f2 la completa sequenza proteica degli amminoacidi dell'insulina bovina. Fred utilizz\u00f2 quello che sar\u00e0 chiamato il reagente di Sanger, fluorodinitrobenzene (FDNB), per studiare gli amminoacidi N-terminali dell'insulina. Con il metodo della cromatografia di partizione, appena scoperto in quegli anni da Richard Laurence Millington Synge e Archer John Porter Martin, Fred riusc\u00ec ad individuare nel 1945 due amminoacidi N-terminali quali la fenilalanina e la glicina, suggerendo che vi fossero almeno due catene polipeptidiche. Egli inizi\u00f2 prima a lavorare sulla sequenza amminoacidica della catena B, pi\u00f9 lunga, e poi sulla A, pi\u00f9 breve. Tagliando l'insulina in frammenti pi\u00f9 piccoli con acido cloridrico o con un enzima come la tripsina, applicando quindi una goccia della miscela su un foglio di carta da filtro e infine passando un solvente attraverso la carta in una direzione perpendicolare della corrente elettrica, riusc\u00ec ad individuare i diversi frammenti molecolari dell\u2019insulina, creando distinti pattern.\nSanger chiam\u00f2 questi pattern \"fingerprints\" poich\u00e9, come le impronte digitali umane, sono caratteristiche di ogni proteina. In seguito riassemblando i frammenti corti in sequenze pi\u00f9 lunghe di aminoacidi riusc\u00ec a dedurre la struttura completa dell'insulina nel 1955. Sanger concluse che l'insulina \u00e8 costituita da una precisa sequenza di amminoacidi.\nSanger lavor\u00f2 al sequenziamento dell\u2019insulina per dieci anni dal 1944 al 1954, sequenziando i 51 amminoacidi delle due catene dell\u2019insulina con un metodo da lui stesso ideato. L\u2019importanza del lavoro di Fred \u00e8 stata immensa, permettendo di sequenziare anche proteine pi\u00f9 complesse come la ribonucleasi pancreatica, l\u2019enzima tripsina, l\u2019emoglobina e la mioglobina. Per la sua scoperta, Sanger ottenne il Nobel nel 1958 a soli 40 anni, e invece di finire a capo di un dipartimento decise di continuare le sue ricerche in laboratorio.\nSequenziamento RNA.\nFred defin\u00ec il periodo dal 1955 al 1964 come \u201clean years\u201d perch\u00e9 in questi anni pubblic\u00f2 relativamente poco in quanto stava cercando di etichettare radioattivamente le proteine. Dopo che Fred raggiunse i limiti del sequenziamento radioattivo, pass\u00f2 al sequenziamento degli acidi nucleici che erano pi\u00f9 facili da sequenziare essendo formati solo da 4 nucleotidi rispetto ai 20 amminoacidi.\nFred inizi\u00f2 il sequenziamento dell'RNA nel 1962 nel momento in cui trasfer\u00ec il suo gruppo di ricerca dal Dipartimento di Biochimica a un nuovo laboratorio appositamente costruito nella periferia di Cambridge, sponsorizzato dal Medical Research Council (MRC). Perfezionando le tecniche di sequenziamento che aveva sviluppato durante il suo lavoro sull'insulina, nel 1967 il gruppo di Sanger determin\u00f2 la sequenza nucleotidica dell'RNA ribosomiale 5S dell\u2019Escherichia coli, un piccolo RNA di 120 nucleotidi. Fred riusc\u00ec a sequenziare diversi tRNA con i suoi collaboratori, cos\u00ec come il primo mRNA. Successivamente Fred e i suoi colleghi cercarono di sequenziare l\u2019R17 RNA ma lasciarono il lavoro incompleto per provare a sequenziare il DNA.\nSequenziamento DNA.\nAgli inizi degli anni '70, Fred inizi\u00f2 a interessarsi ai metodi di sequenziamento del DNA. Dopo una serie di esperimenti e in seguito allo studio di diversi metodi utilizzati per cercare di determinarne la sequenza, il metodo definitivo fu pubblicato nel 1977 e implicava l\u2019utilizzo di dideossinucleotidi trifosfato.Fred aveva sempre sequenziato il DNA fagico a singolo filamento. Si pose quindi il problema di sequenziare anche la sequenza di circa 49.000 nucleotidi del fago a doppio filamento di DNA, che complet\u00f2 con l'aiuto dei colleghi nel 1982.\nDurante i suoi studi emersero caratteristiche sul DNA che nessuno si aspettava. La prima sorpresa fu che i geni potevano \"sovrapporsi\" l'uno sull'altro nel DNA e che quindi una regione di DNA poteva codificare la sequenza di amminoacidi non solo di una, ma di due proteine.\nGrazie al sequenziamento del DNA ottenne un secondo premio nobel insieme a Walter Gilbert e Paul Berg nel 1980. Frederick Sanger e Walter Gilbert condivisero met\u00e0 del premio di chimica per il sequenziamento degli acidi nucleici, mentre a Paul Berg fu assegnata l'altra met\u00e0 per i suoi studi fondamentali sulla biochimica degli acidi nucleici, con particolare riguardo al DNA ricombinante. Sanger \u00e8 una delle quattro persone ad aver ricevuto il premio Nobel due volte.\nUltimi anni.\nFred and\u00f2 in pensione nel 1983 a 65 anni e si trasfer\u00ec a Far Leys. Nel 1992, il Wellcome Trust e il Medical Research Council istituirono il Sanger Center (ora Sanger Institute), a lui intitolato. Sanger mor\u00ec nel sonno all\u2019Addenbrooke Hospital di Cambridge il 19 novembre 2013.\nPremi e riconoscimenti.\nA partire dal 2015, Sanger \u00e8 l'unica persona ad aver ricevuto due volte il premio Nobel per la Chimica e uno dei soli quattro premi Nobel per due volte: gli altri tre erano Marie Curie (Fisica, 1903 e Chimica, 1911), Linus Pauling ( Chimica, 1954 e Pace, 1962) e John Bardeen (due volte Fisica, 1956 e 1972).\n\"\u2022 Premio Nobel per la chimica 1958\"\n\"\u2022 Premio Nobel per la chimica 1980\"\nBibliografia.\n\u2022 Brownlee, George G. (2014). \"Fred Sanger, double Nobel laureate: a biography\". Cambridge, UK: Cambridge University Press. ISBN 978-1-107-08334-9\n\u2022 Brownlee, George G. (2015). \"\"Frederick Sanger CBE CH OM. 13 August 1918 \u2013 19 November 2013\". University of Oxford, Oxford OX2 3RE, UK\"\n\"\u2022 Frederick Sanger, su Treccani.it \u2013 Enciclopedie on line, Istituto dell'Enciclopedia Italiana.\"\n\u2022 MLA style: Frederick Sanger \u2013 Biographical. NobelPrize.org. Nobel Prize Outreach AB 2021. Sun. 26 Dec 2021."}
{"id": "360387", "revid": "124004959", "url": "https://it.wikipedia.org/wiki?curid=360387", "title": "Registro delle imprese", "text": "In Italia, il registro delle imprese o registro imprese \u00e8 il pubblico registro informatico al quale le imprese italiane, le imprese estere con sede o unit\u00e0 locale in Italia e gli altri enti (per esempio fondazioni e associazioni) che esercitano un'attivit\u00e0 economica rivolta a terzi sono tenuti ad iscriversi e funge anche da strumento di pubblicit\u00e0 giuridica.\nTale registro delle imprese \u00e8 tenuto dalle camere di commercio italiane su base provinciale, interconnesse tramite la loro societ\u00e0 di informatica, InfoCamere S.C.p.A., ed \u00e8 consultabile telematicamente sul sito ufficiale. Le imprese registrate sono circa 6 milioni.\nAl momento dell'iscrizione l'impresa deve dichiarare il possesso dei requisiti di legge previsti (es. versamento del capitale sociale, iscrizione ad albi e ruoli o titoli di studio abilitanti). Il Registro Imprese esegue un controllo formale su quanto dichiarato o prodotto dall'impresa. Sono escluse dall'iscrizione le libere professioni ordinistiche (es. medici, avvocati), salvo il caso di esercizio di attivit\u00e0 d'impresa (es. direzione di clinica privata). Il Registro Imprese costituisce la fonte primaria di certificazione dei dati costitutivi delle imprese e dei soggetti economici iscritti, cos\u00ec come le anagrafi comunali lo sono per i dati dei cittadini.\nStoria.\nPrevisto inizialmente dal Codice civile del 1942, venne attuato completamente soltanto con la legge 29 dicembre 1993, n. 580, e reso operativo in forma cartacea con il DPR n. 581 del 1995; il registro delle imprese \u00e8 pubblico ed unifica quelli che un tempo erano il registro delle societ\u00e0 \u2013 tenuto dalle cancellerie commerciali dei tribunali \u2013 e il registro ditte, tenuto originariamente dalle camere di commercio.\nIn esso sono conservati a norma di legge, in forma informatica tutti gli atti e documenti inerenti alla vita delle imprese, assicurando la completezza ed organicit\u00e0 della pubblicit\u00e0 legale per tutte le imprese soggette ad iscrizione.\nDal 1996 al 2010 il Registro imprese \u00e8 divenuto progressivamente telematico: dal 1 aprile 2010 per effettuare iscrizioni o variazioni nel registro delle imprese delle Camere (ma anche per gli archivi pubblici di Inps, Inail e Agenzia delle entrate) va utilizzata obbligatoriamente la procedura telematica chiamata \"ComUnica\".\nIl registro \u00e8 divenuto di fatto obbligatorio a partire dal lancio della sua versione telematica nel 1997. Il D.P.R. 53/1999 ha semplificato ridotto a una le quattro sezioni esistenti nel registro (imprenditori agricoli, piccoli imprenditori, societ\u00e0 semplici e imprese artigiane o consorzi). Il d.P.R. n. 361/2000 ha semplificato le regole per il riconoscimento della personalit\u00e0 giuridica subordinata alla presentazione di una domanda in prefettura che entro 120 giorni provvede all'iscrizione nel registro delle imprese, abrogando quella che in precedenza era una concessione discrezionale da parte della pubblica amministrazione.\nA seguito del D.lgs. n.59/2010 e dei DM 26 ottobre 2011 il Registro Imprese ha assunto anche le funzioni ricoperte dagli ex Ruoli degli Agenti di commercio, degli Agenti d'affari in mediazione e degli spedizionieri autorizzati, per cui effettua il controllo sia in fase di inizio attivit\u00e0 con SCIA, sia periodico (revisione dinamica) dei requisiti abilitanti di questi soggetti.\nOrgani.\nIl Registro delle Imprese \u00e8 retto dal \"Conservatore\", le cui funzioni sono ricoperte di solito dal Segretario generale della Camera di commercio o da un dirigente camerale. Il conservatore della Camera di commercio ha il potere di respingere (rifiuto di iscrizione) le richieste di iscrizione non conformi e di inibire le attivit\u00e0 delle imprese prive dei requisiti di legge; il richiedente, in caso di iscrizione errata o di mancata iscrizione di un dato nel Registro, decide in merito il Conservatore. In caso di non accoglimento della richiesta o nel caso il Conservatore non possa decidere nel merito (es. controversia tra soci) ci si deve rivolgere ad un organo speciale di giurisdizione, il Giudice del registro, presso il Tribunale competente. In caso di controversie societarie \u00e8 possibile rivolgersi al competente Tribunale delle imprese o presso il TAR per i ricorsi amministrativi.\nSoggetti e atti obbligati.\nL'iscrizione \u00e8 obbligatoria per tutti seguenti soggetti: tutti gli imprenditori individuali commerciali non piccoli, tutte le societ\u00e0, tranne la societ\u00e0 semplici, anche se non svolgono attivit\u00e0 commerciale; i Gruppo europeo di interesse economico (GEIE) con sede in Italia; gli enti pubblici che hanno per oggetto prevalente o esclusivo lo svolgimento di un'attivit\u00e0 commerciale; le societ\u00e0 estere con sede dell'amministrazione in Italia.\nGli atti soggetti a registrazione riguardano: gli elementi di individuazione dell'imprenditore e dell'impresa; la struttura e l'organizzazione della societ\u00e0; tutte le modifiche di tali dati che intervengono nel corso della vita dell'impresa o della societ\u00e0.\nSezioni.\nIl registro imprese \u00e8 diviso in una sezione ordinaria e in diverse sezioni speciali (inizialmente erano previste 4 sezioni speciali successivamente accorpate a partire dal 1998; leggi successive hanno poi aumentato il numero delle sezioni speciali.\nSezione ordinaria.\nNella sezione ordinaria si iscrivono:\nL'iscrizione alla sezione ordinaria produce effetti di pubblicit\u00e0 legale dichiarativa per tutti gli imprenditori iscritti eccetto le societ\u00e0 di capitali, per le quali l'iscrizione ha effetto di pubblicit\u00e0 legale costitutiva.\nSezione speciale.\nAlla I sezione speciale si iscrivono, con diverse qualifiche:\nNella II sezione speciale si iscrivono:\nLa III sezione speciale \u00e8 destinata alla pubblicit\u00e0 dei legami di gruppo:\nLa IV sezione speciale \u00e8 destinata invece alle imprese sociali (Art. 5 D.Lgs. 155/2006):\nNella V ed ultima sezione speciale vanno iscritti:\nArt. 2250 c.c. (come modificato dall'art. 42 della legge 88/2009)\nLe societ\u00e0 di capitali hanno la facolt\u00e0 di pubblicare in questa sezione speciale la versione in lingua comunitaria diversa dall'italiano degli atti iscritti o depositati nel registro imprese. L'efficacia di questo adempimento \u00e8 asimmetrica: la societ\u00e0 non pu\u00f2 opporre a terzi le eventuali difformit\u00e0 tra la versione italiana e quella in lingua straniera, mentre i terzi possono avvalersene (in sostanza, i terzi possono scegliere tra le due versioni quella per essi pi\u00f9 vantaggiosa).\nL'iscrizione alla sezione speciale ha effetti di pubblicit\u00e0 notizia per tutte le imprese eccetto le societ\u00e0 semplici esercenti attivit\u00e0 agricola e gli imprenditori agricoli individuali anche piccoli (d.lgs. 228/2001)\nConsultazione.\nNato in modalit\u00e0 informatica per espressa volont\u00e0 del legislatore, l'aspetto informatico del registro delle imprese \u00e8 stato realizzato, InfoCamere ScpA per conto delle Camere di Commercio che ne gestisce l'archivio secondo tecniche informatiche. La tempestivit\u00e0 dell'informazione giuridico-economica sulle imprese \u00e8 garantito dai singoli uffici del registro delle imprese i quali hanno cinque giorni per l'evasione delle principali pratiche telematiche, cos\u00ec come disposto dal regolamento di attuazione del registro delle imprese.\nL'accesso all'interrogazione dei registri delle camere di commercio per ottenere visure (visura camerale), bilanci, protesti e altri tipi di atti o informazioni presenti negli archivi camerali \u00e8 possibile oltre che allo sportello, anche in tempo reale via Internet tramite il portale \"http://www.registroimprese.it\" con la registrazione al servizio \"Telemaco\".\nDal registro delle imprese \u00e8 possibile ottenere informazioni dettagliate su singole imprese (natura giuridica, data di costituzione e capitale sociale, codice fiscale, attivit\u00e0 svolta, organi sociali, poteri di rappresentanza associati agli organi sociali, numero addetti, eccetera), elenchi di aziende selezionate in base a vari parametri di ricerca combinabili tra loro (localizzazione geografica, natura giuridica, settore di attivit\u00e0) e conoscere le variazioni pi\u00f9 importanti relative alla vita delle singole aziende (cessazione, liquidazione, fallimento, variazioni delle cariche, trasferimenti).\nI prospetti ottenibili dal registro imprese sono:\nAccanto al registro delle imprese, e in modo ad esso complementare, viene tenuto il repertorio economico amministrativo: si tratta della raccolta di notizie economiche ed amministrative, come numero di unit\u00e0 locali, attivit\u00e0 economica effettivamente svolta nella sede legale, classificazioni ATECO e Istat, ecc.\nDi norma, il registro pu\u00f2 accogliere solamente quelle iscrizioni e/o modificazioni nei dati dei soggetti obbligati espressamente previste dalla legge (\"principio di tipicit\u00e0\" dell'atto e del diritto amministrativo).\nIl registro delle imprese pone in atto una forma di pubblicit\u00e0 legale, destinata a rendere noti atti o fatti della vita dell'impresa secondo forme e modi disciplinati dalla legge. Le informazioni da esso prodotte sono certificate e aventi valore legale probatorio sia nei rapporti di diritto pubblico (fra privati e pubbliche amministrazioni, anche in sede giudiziale) sia nei rapporti di diritto privato (fra due o pi\u00f9 persone fisiche o giuridiche). Tali rapporti comprendono quelli di natura contrattuale. Il registro garantisce la \"conoscibilit\u00e0 legale\" , vale a dire l'opponiblit\u00e0 a chiunque degli atti o fatti resi conoscibili: le informazioni ed eventuali copie conformi fornite assumono la medesima forza di un atto amministrativo opponibile a terzi."}
{"id": "360388", "revid": "1573940", "url": "https://it.wikipedia.org/wiki?curid=360388", "title": "Cathartes", "text": "Cathartes \u00e8 un genere di uccelli della famiglia Cathartidae (ordine Accipitriformes).. Le tre specie attualmente classificate in questo genere si trovano ampiamente nelle Americhe.\n\"Cathartes\" \u00e8 la parola greca \u03ba\u03b1\u03b8\u03b1\u03c1\u03c4\u03ae\u03c2, che significa \"purificatore\", in riferimento al ruolo di questi avvoltoi di spazzini, nutrendosi di cadaveri in decomposizione in natura.\nDescrizione.\nTutte le specie di \"Cathartes\" presentano teste senza piume con la pelle dai colori vivaci, dal giallo all'arancio negli avvoltoi dalla testa gialla, e rosso vivo nell'avvoltoio collorosso. Tutte e tre le specie condividono un olfatto altamente sviluppato, cosa rara negli uccelli, che consente loro di localizzare le carogne al suolo.\nDistribuzione e habitat.\nQuesti animali vivono primariamente nelle foreste delle Americhe, in particolare in Messico, nell'America centrale e in Sud America.\nBiologia.\nMentre tutte le specie acquisiscono la maggior della loro dieta dalla saprofagia, l'avvoltoio dalla testa gialla minore \u00e8 noto per cacciare prede vive in ambienti umidi.\nTassonomia.\nSistematica.\n\"Cathartes\" \u00e8 uno dei cinque generi di avvoltoi del Nuovo Mondo. La collocazione tassonomica di questi avvoltoi non \u00e8 molto chiara. \"Cathartes\" \u00e8 l'unico genere all'interno della sua famiglia a non essere monotipico. Gli avvoltoi del Nuovo Mondo e del Vecchio Mondo sono simili nell'aspetto e hanno ruoli ecologici simili, ma si sono evoluti da diversi antenati in parti del mondo ampiamente separate. Le relazioni tra i due gruppi di avvoltoi sono oggetto di dibattito, con alcune autorit\u00e0 precedenti che suggeriscono che gli avvoltoi del Nuovo Mondo fossero pi\u00f9 strettamente legati alle cicogne.\nNel 2007, la checklist nordamericana dell'American Ornithologists' Union spost\u00f2 Cathartidae nella posizione di comando in Falconiformes, ma con un asterisco che indica che \u00e8 un taxon \"che \u00e8 probabilmente mal riposto nell'attuale filogenetica ma per cui i dati che indicano il corretto posizionamento sono non ancora disponibile\". La bozza di checklist sudamericana dell'AOU colloca i cathartidi nel loro ordine, Cathartiformes. Tuttavia, il recente studio del DNA sulle relazioni evolutive tra i gruppi di uccelli suggerisce che siano correlati agli altri rapaci e che dovrebbero invece far parte di un nuovo ordine Accipitriformes, una posizione adottata nel 2010 dalla check-list americana e condivisa con il Congresso Ornitologico Internazionale.\nSpecie.\nIl genere comprende 3 specie:\nIl primo membro di questo genere ad essere descritto formalmente, l'avvoltoio collorosso, fu nominato da Linneo come \"Vultur aura\" nel suo \"Systema Naturae\", nel 1758, ma alla fine fu trasferito al genere attuale che era stato creato dallo zoologo tedesco Johann Illiger, nel 1811. Gli avvoltoi dalla testa gialla descritti per la prima volta nel 1845 da John Cassin non furono divisi in due specie fino al 1964."}
{"id": "360389", "revid": "550275", "url": "https://it.wikipedia.org/wiki?curid=360389", "title": "Epiphone", "text": "La Epiphone Company, pi\u00f9 nota semplicemente come Epiphone, \u00e8 un'azienda statunitense di strumenti musicali.\nStoria.\nFondata nel 1923 dal liutaio Epaminondas \"Epi\" Stathopoulos, figlio di Anastasios (anch'egli liutaio), \u00e8 di propriet\u00e0 della Gibson senza esserne una sottomarca: quest'ultima la usa principalmente per la produzione di copie autorizzate dei propri modelli (come le celeberrime SG e Les Paul), ma la Epiphone mantiene una produzione di sua propriet\u00e0 comprendente la \"Sheraton\" (usata da John Lee Hooker), la \"Casino\" di John Lennon, la \"Texan\" di Paul McCartney e la \"Supernova\" di Noel Gallagher.\nL'acquisto ad opera della Gibson avvenne nel 1957 e, prima di tale operazione, la Epiphone costituiva una delle massime competitrici in quanto la gamma di prodotti era simile e anche di pari qualit\u00e0. Le chitarre Epiphone possono essere considerate chitarre semi-professionali e professionali a tutti gli effetti.\nOggi la Epiphone ha in catalogo anche modelli della produzione pre-Gibson e nuovi progetti (come i modelli \"WildKat\" e \"AlleyKat\") e anche gli strumenti prodotti nei paesi asiatici sono caratterizzati da buona qualit\u00e0, nonostante il basso prezzo. Tuttora molto apprezzate sono le archtop vintage dell'era pre-Gibson, spesso caratterizzate da legni figurati e rifiniture accurate e le cui forme richiamano direttamente l'epoca d'oro del jazz negli USA.\nA s\u00e9 \u00e8 la serie \"Elitist\", gamma di altissima qualit\u00e0 prodotta in Giappone nello stabilimento di Fuji Gen Gakki, nato negli anni '70 e famoso per le produzioni di strumenti definiti \"lawsuit\" (simili e di pari qualit\u00e0 a famosi strumenti della scuola americana), offrendo un buon rapporto qualit\u00e0-prezzo.\nStrumenti Epiphone.\nChitarre Elettriche.\nModelli Epiphone.\nEpiphone Casino\nEpiphone Sheraton\nEpiphone Dot\nEpiphone ES\nModelli Gibson.\nEpiphone Les Paul\nEpiphone Les Paul Junior\nEpiphone SG\nEpiphone Explorer\nEpiphone Flying V\nChitarre Acustiche.\nModelli Epiphone.\nEpiphone Texan\nEpiphone EJ - 160E"}
{"id": "360393", "revid": "1584540", "url": "https://it.wikipedia.org/wiki?curid=360393", "title": "Britanni", "text": "I Britanni erano una popolazione celtica stanziata nell'antichit\u00e0 nelle Isole britanniche (Gran Bretagna e Irlanda). Giunti nella regione a partire dall'VIII secolo a.C., i Celti della Britannia rimasero frazionati in numerose trib\u00f9, facilitando cos\u00ec la conquista del loro territorio prima dai Romani (I secolo d.C.), quindi dagli Anglosassoni (V secolo). I Britanni furono sottomessi politicamente e culturalmente ai nuovi dominatori, ma la loro civilt\u00e0 celtica non fu mai del tutto sradicata, contribuendo a formare (insieme ad apporti latino-cristiani e germanici) le moderne popolazioni di Gran Bretagna e Irlanda, tanto che le uniche lingue celtiche sopravvissute fino a oggi sono proprio di origine britannica.\nLa principale fonte sui Britanni \u00e8 Cesare, che nel suo \"De bello Gallico\" ha riferito delle due spedizioni da lui condotte in Gran Bretagna a met\u00e0 del I secolo a.C. Altre notizie le dobbiamo al navigatore cartaginese Imilcone, che nel V secolo a.C. aveva intrapreso un viaggio in queste terre, e al geografo greco Pitea (IV secolo a.C.).\nStoria.\nLe origini.\nA partire dall'VIII-VI secolo a.C., gruppi di Celti invasero a pi\u00f9 riprese le Isole britanniche, sovrapponendosi ai precedenti abitanti. Tali gruppi provenivano, attraverso La Manica, dalle coste continentali dell'Europa, che i Celti avevano appena raggiunto dopo aver avviato la loro espansione dalla culla del loro popolo (l'area della Cultura di La T\u00e8ne) e disceso il corso del Reno. A partire dall'odierna Inghilterra meridionale, si espansero rapidamente in tutta la Gran Bretagna e l'Irlanda, anche se nell'attuale Scozia il popolo pre-indoeuropeo dei Pitti conserv\u00f2 la propria individualit\u00e0.\nLa frammentazione politica.\nCome tutti i Celti, i Britanni non raggiunsero mai un'unit\u00e0 politica; in alcuni, rari momenti stipularono provvisorie leghe militari, per far fronte a un comune nemico. Gaio Giulio Cesare, che nel 55 a.C. giunse con la sua flotta in Gran Bretagna, distinse gli abitanti in autoctoni e costieri, che nel II secolo a.C. erano emigrati in Gallia belgica e avevano fondato potenti Stati. Tra le popolazioni pi\u00f9 importanti ricorda i Cantiaci, che abitavano l'odierno Kent (che da essi prende il nome), i Dumnoni, nell'attuale Cornovaglia, e, pi\u00f9 a nord, gli Iceni.\nCesare attesta gli stretti legami, non solo culturali ma anche economici e politici, tra i Britanni e i Galli: i domini di Diviziaco, per esempio, si estendevano su entrambe le sponde della Manica e sull'isola scampavano esuli dalla Gallia, che a sua volta otteneva, in caso di necessit\u00e0, aiuto militare dalla Britannia.\nLe spedizioni di Cesare.\nNell'ambito delle guerre per la conquista della Gallia, Gaio Giulio Cesare condusse due rapide incursioni in Britannia, nel 55 e nel 54 a.C. Cesare stesso ne rende conto nel suo \"De bello Gallico\" La prima spedizione (tarda estate del 55), che non raggiunse grandi risultati, fu pi\u00f9 che altro una spedizione ricognitiva. Le truppe approdarono per mare sulla costa dell'odierno Kent. La seconda invasione, quella del 54, ebbe maggior successo: Cesare impose sul trono il re amico Mandubracio e costrinse alla sottomissione il suo rivale, Cassivellauno, anche se il suo territorio non fu sottomesso.\nLa conquista romana.\nI Britanni rimasero indipendenti sino al 43 d.C., quando l'imperatore romano Claudio lanci\u00f2 l'invasione dell'isola, affidandola ad Aulo Plauzio. Il generale sconfisse Carataco, re dei Catuvellauni e guida della resistenza anti-romana, e diede cos\u00ec inizio al dominio latino. In seguito, nuove spedizioni furono condotte da Publio Ostorio Scapula (47-51) e da Svetonio Paolino (60-61) (che affront\u00f2 e vinse l'indomita regina degli Iceni, Boudicca) e da Gneo Giulio Agricola, che conquist\u00f2 le terre degli Ordovici e dei Siluri in Galles e dei Briganti nel nord dell'Inghilterra e infine sconfisse le trib\u00f9 dell'odierna Scozia. I Romani occuparono l'area degli attuali Inghilterra e Galles, erigendo a nord un \"limes\" fortificato: il Vallo di Adriano (122), in seguito spostato ancora pi\u00f9 a nord (Vallo di Antonino, 142). Al di l\u00e0 del \"limes\" (nell'attuale Scozia e in Irlanda) rimasero sia trib\u00f9 britanniche, sia i Pitti.\nDurante la dominazione romana, tra i Britanni l'influenza della lingua e della cultura latina penetr\u00f2 profondamente soltanto nelle classi pi\u00f9 elevate, mentre nel popolo continuava a preservarsi la tradizione celtica: alla cessazione del controllo romano della Gran Bretagna (fine IV-inizio V secolo) l'identit\u00e0 etnica e linguistica dei Celti era ancora viva, e sopravvisse a lungo anche alle successive invasioni germaniche. La dominazione romana, e in particolare la concessione della cittadinanza romana a vasti strati di popolazione autoctona, gener\u00f2 tuttavia un livello di identificazione etnico-culturale misto: quello dei Romano-Britanni, in seguito riassorbiti dal dominante elemento celtico o indotti dalle invasioni anglosassoni alla fuga verso le regioni pi\u00f9 romanizzate del continente europeo.\nLa conquista anglosassone.\nLa dominazione romana in Britannia termin\u00f2 agli inizi del V secolo, quando le legioni lasciarono l'isola (410 circa), abbandonandola in balia degli invasori sassoni, juti e angli. Iniziava cos\u00ec il periodo anglosassone, che sarebbe a sua volta terminato nel 1066 con la conquista normanna. Con l'arrivo degli invasori anglosassoni, parte dei Celti britannici migr\u00f2 nella regione dell'Armorica (l'odierna Bretagna). Era iniziato il Medio Evo inglese.\nDalla fusione dei tre elementi (celtico, latino e germanico) si sarebbero formate, in questo periodo, le moderne popolazioni di Gran Bretagna e Irlanda (anche se la seconda delle Isole britanniche aveva subito un'influenza soltanto indiretta dell'elemento latino, questa era stata tuttavia decisiva specie in campo culturale, attraverso il processo di cristianizzazione). Gli unici popoli moderni eredi diretti degli antichi Celti sono proprio quelli delle Isole britanniche, che avrebbero conservato ininterrotta la tradizione linguistica dando origine alle lingue celtiche insulari, nei due rami goidelico e brittonico.\nLa ripresa altomedievale (VI-X secolo).\nLa Gran Bretagna sub\u00ec, fin dal IV secolo, un processo di re-celtizzazione da parte di gruppi provenienti dalla vicina Irlanda, mai entrata nei domini di Roma. A partire dalla missione di san Patrizio in Irlanda (432), l'isola conobbe una fioritura religiosa che, attraverso lo slancio missionario, tutel\u00f2 l'eredit\u00e0 celtica, anche se ora integrata con nuovi elementi di matrice cristiana. A questi anni risalgono le prime testimonianze delle lingue celtiche insulari.\nLa fase espansiva dei Celti irlandesi caratterizz\u00f2 gli ultimi secoli del I millennio e interess\u00f2 principalmente la Scozia e l'Isola di Man. Tale attivit\u00e0 fu per\u00f2 esclusivamente culturale e religiosa: dal punto di vista politico, infatti, l'Irlanda fu invasa e controllata dai Vichinghi germanici dall'VIII al IX secolo.\nIl declino definitivo (dall'XI secolo).\nNonostante la vivacit\u00e0 culturale, gli eredi dei Britanni furono - salvo rari momenti, come dopo la Battaglia di Carham (vinta nel 1018 da re Malcolm II di Scozia) - sempre soggetti a nuovi dominatori, tutti di lingua germanica: i Vichinghi prima e gli Anglosassoni poi. L'identit\u00e0 celtica sub\u00ec un forte processo di arretramento, testimoniata dalla progressiva riduzione dell'area occupata dai parlanti madrelingua delle diverse variet\u00e0 delle lingue celtiche insulari\nIl II millennio ha registrato una costante regressione dei superstiti elementi celtici, sottoposti a un continuo processo di anglicizzazione sia linguistica, sia politica, sia culturale. Dalla fusione dell'elemento celtico e di quello germanico (vichingo e anglosassone) sono derivate, etnicamente e culturalmente, le moderne popolazioni di Gran Bretagna e Irlanda: non pi\u00f9 quindi - e fin dal Medioevo - popolazioni celtiche in senso stretto, ma eredi moderne degli antichi Britanni, variamente ibridati - come ogni altro popolo europeo - con numerosi apporti successivi.\nEconomia.\nI Britanni estraevano e commerciavano stagno, coltivavano grano e allevavano bestiame. In particolare, lo stagno dei Britanni era commerciato, attraverso i Galli, in tutto il bacino del Mediterraneo.\nLingua.\nQuasi nulle sono le testimonianze sopravvissute della lingua britannica, parlata dagli antichi Britanni. Bench\u00e9 la linguistica distingua lingue celtiche continentali e lingue celtiche insulari, tale divisione non \u00e8, a dispetto del nome, geografica, bens\u00ec cronologica: le prime sono quelle attestate in et\u00e0 antica (e non esistono testimonianze delle lingue celtiche parlate sulle Isole britanniche anteriori al IV secolo d.C.); le seconde sono quelle attestate a partire dal Medioevo (e presenti proprio ed esclusivamente sulle Isole britanniche). Tuttavia, molti tratti delle prime iscrizioni in alfabeto ogamico rinvenute in Irlanda (definite in irlandese arcaico o proto-irlandese) offrono tratti linguistici affini a quelli delle lingue celtiche continentali, come per esempio l'assenza della lenizione."}
{"id": "360394", "revid": "663182", "url": "https://it.wikipedia.org/wiki?curid=360394", "title": "Gabriella Romano", "text": "Biografia.\nHa lavorato per la \"Gazzetta del Popolo\" e RAI Radio 3.\nDal 1987 al 2002 ha vissuto a Londra, dove ha lavorato nel campo della produzione e della ricerca per programmi televisivi di informazione per numerose societ\u00e0 di produzione inglesi, statunitensi e canadesi e dove ha realizzato i suoi primi documentari. Attualmente vive a Roma."}
{"id": "360396", "revid": "1924342", "url": "https://it.wikipedia.org/wiki?curid=360396", "title": "Slipknot (album)", "text": "Slipknot \u00e8 il primo album in studio del gruppo musicale statunitense omonimo, pubblicato il 29 giugno 1999 dalla Roadrunner Records.\nCertificato disco d'oro in sole due settimane e disco di platino in tre mesi negli Stati Uniti d'America, l'album ha riscosso ottime vendite anche a livello mondiale, permettendo agli Slipknot le prime partecipazioni ai concerti dell'Ozzfest. Il disco riprende sia alcune tracce da un demo omonimo del 1998 che altre dall'album \"Mate. Feed. Kill. Repeat.\" (1996). L'album \u00e8 inoltre il primo pubblicato dalla Roadrunner Records ad ottenere il disco di platino.\nDescrizione.\nLe sonorit\u00e0 dell'album sono influenzate principalmente dal rap metal e dal nu metal tipico dei Korn e dei Deftones, riproposti per\u00f2 in forma molto pi\u00f9 aggressiva e molto vicina al death metal. \u00c8 infatti molto presente l'influenza di gruppi appartenenti a generi di metal estremo, come gli Slayer e i Sepultura. Il disco si fa notare anche per l'ampio utilizzo di percussioni nei brani, per l'abilit\u00e0 tecnica del batterista Joey Jordison, per le forti influenze thrash metal e per gli elementi provenienti da generi di musica elettronica, come industrial e drum and bass.\nLa copertina dell'album mostra i componenti del gruppo tutti in maschera e con le tute da operaio, immagine che li ha resi famosi.\nAlle registrazioni del disco partecip\u00f2 in prima istanza il chitarrista Josh Brainard, che abbandon\u00f2 gli Slipknot a met\u00e0 delle sessioni; al suo posto subentr\u00f2 Jim Root.\nTracce.\nTesti e musiche degli Slipknot."}
{"id": "360397", "revid": "80861322", "url": "https://it.wikipedia.org/wiki?curid=360397", "title": "Ulysses Grant", "text": ""}
{"id": "360399", "revid": "36376", "url": "https://it.wikipedia.org/wiki?curid=360399", "title": "Pierre G. T. Beauregard", "text": ""}
{"id": "360400", "revid": "434395", "url": "https://it.wikipedia.org/wiki?curid=360400", "title": "Robert Lee", "text": ""}
{"id": "360401", "revid": "21371", "url": "https://it.wikipedia.org/wiki?curid=360401", "title": "Albert Johnston", "text": ""}
{"id": "360402", "revid": "11959", "url": "https://it.wikipedia.org/wiki?curid=360402", "title": "Thomas Jackson", "text": ""}
{"id": "360403", "revid": "11959", "url": "https://it.wikipedia.org/wiki?curid=360403", "title": "Nathan B. Forrest", "text": ""}
{"id": "360405", "revid": "11959", "url": "https://it.wikipedia.org/wiki?curid=360405", "title": "Nathan Forrest", "text": ""}
{"id": "360406", "revid": "33689", "url": "https://it.wikipedia.org/wiki?curid=360406", "title": "Nomenclatura di Tritone", "text": ""}
{"id": "360407", "revid": "1573940", "url": "https://it.wikipedia.org/wiki?curid=360407", "title": "Ardea (zoologia)", "text": "Ardea \u00e8 un genere della famiglia degli Ardeidi. Comprende le specie pi\u00f9 grandi della famiglia, che possono misurare 80\u2013100\u00a0cm o pi\u00f9 di lunghezza.\nDiffuse quasi in tutto il mondo, le specie di \"Ardea\" vivono nelle zone umide, dove vanno a caccia di pesci, rane e altri animali acquatici.\nQuasi tutte le specie di \"Ardea\" nidificano in colonie riproduttive sugli alberi, dove costruiscono grossi nidi fatti di ramoscelli. Talvolta le specie che vivono pi\u00f9 a nord, come l'airone azzurro maggiore, l'airone cenerino e l'airone rosso, migrano verso sud in inverno, sebbene le prime due si spostino solamente nelle aree dove le acque gelano.\nTutte queste specie sono dotate di grossi becchi a forma di lancia, lunghi colli e lunghe zampe; vanno a caccia nelle acque poco profonde muovendosi lentamente e arpionando la preda con il becco. Volano lentamente, ritraendo il collo come tutti gli Ardeidi; tale caratteristica li differenzia dalle cicogne, dalle gru e dalle spatole, che invece tengono il collo disteso.\nTassonomia.\nIl genere \"Ardea\" comprende le seguenti specie:"}
{"id": "360408", "revid": "6923", "url": "https://it.wikipedia.org/wiki?curid=360408", "title": "Gempenach", "text": "Gempenach (toponimo tedesco; in francese \"Champagny\") \u00e8 un comune svizzero di 291 abitanti del Canton Friburgo, nel distretto di Lac.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "360410", "revid": "39900", "url": "https://it.wikipedia.org/wiki?curid=360410", "title": "Albi di Tex", "text": "Elenco degli albi a fumetti del personaggio Tex, pubblicati nella collana Gigante che inizialmente riproponeva una ristampa delle storie del personaggio gi\u00e0 pubblicate in altri formati (giornalino dell'audace) e che poi sostituir\u00e0 la collana a strisce nella pubblicazione delle storie inedite. La testata esordisce nell'ottobre 1958 ristampando integralmente gli episodi pubblicati nella collana a strisce ancora in corso di pubblicazione quando esord\u00ec la nuova testata, per poi, da pagina 69 del n\u00b0 96 (ottobre 1968), incominciare a pubblicare storie inedite. Dal n\u00b0 22 la pubblicazione modific\u00f2 il nome da Serie gigante a Collana Tex gigante e, dal n\u00b0 162, assunse la denominazione definitiva di Tex. La serie \u00e8 pubblicata dalla Sergio Bonelli Editore ma nel corso degli anni aveva assunto altre denominazioni: Edizioni Audace dal n\u00b01 al n\u00b0 6, Araldo dal n\u00b0 7 a 160, Daim Press dal n\u00b0 161 a 332 e Sergio Bonelli Editore dal n\u00b0 333 in poi. La serie assunse una periodicit\u00e0 mensile dal 1964 mentre prima aveva periodicit\u00e0 diverse.\nLa serie esordisce in seguito al successo della collana cosiddetta \"Tex Gigante prima serie\" (pubblicata dal 1954 al 1957) che riproponeva le storie del personaggio gi\u00e0 edite nel formato a striscia, per ristamparla mantenendone le caratteristiche. Il \"Tex Gigante prima serie\" nasceva a sua volta come raccolta delle copie rimaste invendute dell'albo quindicinale pubblicato dal 1952 al 1960, che pubblicava le avventure di Tex a loro volta gi\u00e0 pubblicate negli albi a striscia e prima edizione delle storie del personaggio, a partire dalla creazione nel 1948, ma rimontandole inserendo tre strisce per pagina. Il formato dei primi numeri di questa \"seconda serie\" \u00e8 in misura leggermente maggiore di quello che diverr\u00e0 lo standard successivo e gli albi sono pinzati con punto metallico; hanno poi una foliazione di 160 pagine, poi ridotta a 128. Presto il formato si stabilizza sulle misure di 16x21 cm, con 112 pagine brossurate, definendo quello che sar\u00e0 noto come il formato bonellide.\nDei primi 75 numeri esistono pi\u00f9 versioni; a causa del clima moralistico degli anni cinquanta e sessanta, e per via del successo che costringeva a ristampare i numeri, la casa editrice era costretta a far uscire ristampe-lampo in parte autocensurate; in particolare del primo numero (La Mano Rossa) si hanno almeno cinque versioni.\nIl fumetto, ideato e scritto da Giovanni Luigi Bonelli ma accreditato come G. L. Bonelli, e creato graficamente da Aurelio Galleppini, ha visto, poi alternarsi alla sceneggiatura e al disegno altri autori. Se gi\u00e0 dopo pochi episodi alcuni disegnatori intervengono a coadiuvare Galep nella realizzazione delle tavole, bisogna attendere diversi anni prima di vedere storie scritte da altri. Per quanto riguarda i disegnatori, fino al 1974, anno in cui esordisce Fernando Fusco, si alternano, oltre a Galep, quasi esclusivamente Guglielmo Letteri, Virgilio Muzzi, Erio Nicol\u00f2 e Giovanni Ticci. Dopo gli anni ottanta lo staff cresce gradualmente fino a superare venti elementi come Claudio Villa e Fabio Civitelli, includendo anche artisti non italiani. La prima storia non sceneggiata da Bonelli risale al febbraio 1976, ed \u00e8 opera del figlio Sergio alias Guido Nolitta che gi\u00e0 nel numero precedente aveva affiancato il padre; solo dopo molti anni incomincia a essere pi\u00f9 frequente la presenza di Nolitta che di un nuovo autore, Claudio Nizzi e, a differenza di quanto accade con i disegnatori, i testi restano per lungo tempo affidati a un ristrettissimo gruppo e fino al numero 400 si avvicendano, a parte le brevi parentesi di Giorgio Bonelli, altro figlio di Gianluigi, e di Mauro Boselli, che poi sar\u00e0 inserito stabilmente nella testata tanto da assumere nel 2012 il ruolo di curatore della stessa, solo i tre gi\u00e0 citati. A parte i testi firmati da Decio Canzio e Michele Medda per alcuni albi del 1994 e del 1995, \u00e8 solo dopo il 2000 che anche il gruppo di sceneggiatori comincia ad aumentare in consistenza, con l'inclusione ai testi, tra gli altri, del disegnatore Fabio Civitelli (solo in qualit\u00e0 di soggettista) e di Tito Faraci, cui si aggiungono Gianfranco Manfredi e Pasquale Ruju.\nL'ultima storia scritta da Bonelli viene pubblicata nel n\u00b0 364 intitolato \"Il medaglione spagnolo\", del febbraio 1991, mentre l'ultima storia disegnata da Galep \u00e8 la n\u00b0 400, \"Tex 400\" \"- a colori!\", del febbraio 1994.\nNel 2021 viene interrotta la tradizione della mensilit\u00e0 con l'uscita di un albo con numerazione 729 bis affiancata a quella consueta.\nNella tabella non sono riportati i nomi degli autori delle copertine: sono Galep, che ha disegnato tutte le copertine fino alla numero 400, e Claudio Villa, a cui sono state affidate quelle dalla numero 401 in poi.\n1968.\nVendetta indiana\nDisegnato da Ticci, l'episodio si riferisce al massacro del Sand Creek compiuto il 29 novembre 1864 dai soldati della milizia statale comandati dal colonnello John Chivington ai danni di un gruppo di indiani Cheyenne e Arapaho guidati dal capo Pentola Nera.\n1977.\nTex 200 \"(L'idolo di cristallo)\".\nGli indiani Hualpai compiono una scorreria in territorio Navajo per rubare un sacro idolo di cristallo in possesso del vecchio stregone Hatuan. Tex e i suoi pards si mettono in caccia e individuano il villaggio dei razziatori nel dedalo di canyon degli Aubrey Cliffs, recuperando l'idolo e contemporaneamente salvando una squaw del villaggio da un sacrificio umano che avrebbe dovuto 'purificare' l'idolo sottratto con la forza.\n1978.\nL'aquila e la folgore.\nL'oro estratto dalla miniera di Golden Well viene rubato durante il suo trasporto a Durango da una banda di misteriosi banditi.\nSecondo le indagini di Tex Willer e dei suoi pards, fanno parte della banda alcuni dei personaggi di spicco della zona, come gli sceriffi di Durango e Silverton, e anche Paul Brady, un proprietario di banca.\nTucson!\nTex e i suoi pards, chiamati dal capo degli Apaches Cochise, devono scoprire il motivo per cui tanti giovani indiani lasciano i villaggi e formano bande armate che compiono scorrerie nella regione. Tramite un incontro casuale proprio con una banda di indiani, scoprono che un gruppo di faccendieri sta fornendo loro armi e incitandoli alla rivolta. Il vero scopo dei faccendieri \u00e8 fare crescere la rivolta sino a un intervento dei militari che elimini gli Apaches per poter poi occuparne le terre e sfruttare i vantaggi economici di una colonizzazione dei bianchi. La cricca di faccendieri, che ha formato una associazione segreta dal nome di 'ring', ha sede a Tucson in Arizona. Tex e i suoi pards si adoperano per scoprire i membri dell'associazione e sconfiggerla prima che la situazione precipiti. \nLa mano del destino.\nPaul Balder, un affarista senza scrupoli, terrorizza gli abitanti di Nogales per costringerli ad abbandonare le loro terre e poter fare soldi con esse.\nTex e Carson prendono possesso di una delle fattorie bruciate dagli uomini di Balder, intenzionati a prenderlo con le mani nel sacco.\nMa i criminali non perdono tempo e tendono un agguato ai due rangers.\n1979.\nRequiem per una canaglia.\nTex e Carson si recano a Washington per avere informazioni circa l'intergrit\u00e0 della riserva Navajo, quando vengono coinvolti in un attentato nel quale il loro amico Bill Connor rimane ferito.\nI due rangers decidono allora di sventare i piani di una potente organizzazione che cerca d'impedire l'elezione a Presidente degli Stati Uniti di Hayes, un onesto politico.\nL'organizzazione \u00e8 manovrata da un misterioso individuo che si fa chiamare \"Eccellenza\"...\nLa foresta dei totem.\nTex e Tiger Jack conducono una carovana nell'Oregon, dove sono di casa gli indiani Klamaths.\nQui trovano anche tre scienziati che stanno svolgendo delle ricerche su un antichissimo cimitero di dinosauri.\nTuttavia a gravare sulla serenit\u00e0 della spedizione \u00e8 la presenza di un totem dalle strane fattezze, e cerimonie indigene che risultano misteriose a Tex e ai suoi pards.\nSasquatch.\nCon l'entrata in scena del mostruoso uomo scimmia dai poteri taumaturgici, che impedisce l'uccisione, da parte dei Klamaths, di Tex, Tiger e di un vecchio archeologo, termina la lunga avventura dei numeri precedenti.\nAl di l\u00e0 del Rio Grande, in territorio messicano, Don Diego Navarrete sta formando un piccolo esercito da spedire in Texas, in modo da creare tensione tra Stati Uniti e Messico.\nIl maggiore Rodewall incarica Tex e Carson di arrivare in Messico e di anticipare le mosse del boss messicano.\nIn questa missione, il maggiore convince Tex a farsi accompagnare da un gruppo di detenuti, pronti a tutto pur di uscire da dietro le sbarre.\nTra questi delinquenti, Tex riconosce un suo avversario del passato, Luke Brand.\n1980.\nFuochi nella notte.\nMentre Kit Willer, Tiger Jack, Tanito e alcuni Navajos difendono Devil Pass dalle bande di Piccola Volpe, Kaiba e Cane Giallo, sul San Juan River Tex, Carson, Dingo e alcuni cittadini di Farmington bloccano la barca che dovrebbe portare le armi agli indiani aggressori...\nOre disperate.\nA Cortez, Tex e Carson indagano sia su una banda che ha rapinato la Midland Bank, sia su un gruppo chiamato \"Cavalieri della giustizia\", colpevoli di aver massacrato un ranger.\nContro di loro si muovono alcune brutte facce di Cortez, proponendosi di far evadere dei criminali per scatenarli contro i due pards.\n1981.\nIl segno di Cruzado.\nUn guerriero di nome Cruzado semina morte e distruzione grazie alle sue scorribande nel sud-ovest. Ma non si ferma solo a questo. Tra le sue fila comincia ad arruolare anche alcuni Navajos, facenti parte della stessa riserva di cui fa parte Tex. Il ranger si mette immediatamente sulle tracce del bandito, mentre suo figlio Kit e Carson cercano di convincere l'esercito a non intervenire.\n1987.\nImboscata al Black Canyon.\nIl ricco ranchero Matt Randall affida a Tex e Carson l'incarico di ritrovare suo figlio, rapito dagli indiani parecchi anni prima. Secondo Alce Silente, un anziano capo trib\u00f9, tra i Monti Sangre de Cristo, proprio nella zona del rapimento, si aggirerebbe un ragazzo dai capelli biondi che vivrebbe allo stato selvatico. Ma Willie, un dipendente di Randall, insieme a suo zio Ruby, decide di far fallire le ricerche del ragazzo, in modo da poter, in futuro, ereditare tutte le propriet\u00e0 di Randall.\n2002.\nMefisto!\nA Parigi, durante una seduta spiritica condotta dallo stregone indiano Narbas, la Contessa Lily Dickart chiede di entrare in contatto con suo fratello, il malvagio Mefisto.\nLo stregone confessa che oltre al semplice \"contatto\" \u00e8 in grado di far tornare in vita le anime perdute negli inferi, e per Mefisto si tratta dell'occasione per tornare e vendicarsi contro il suo pi\u00f9 grande nemico: Tex!\nUna trappola per Carson.\nRitornato in vita dagli inferi, Mefisto arriva a Phoenix dove, insieme a sua sorella Lily (e a suo marito, il Conte Boris Leonov), inizia il suo piano di vendetta verso Tex e i suoi pards.\nIl primo a cadere nella trappola \u00e8 Kit Carson, e la sua scomparsa mette in allarme Tex.\nIl potere delle tenebre.\nMefisto, grazie all'aiuto della sorella Lily e del Conte Leonov, prosegue con la sua vendetta nei confronti di Tex.\nInfatti, dopo essere riuscito a catturare Kit Carson, anche Kit Willer e Tiger Jack cadono nella sua rete.\nTex sospetta che il Conte Leonov sappia qualcosa e, convocatolo nell'ufficio dello sceriffo, comincia ad interrogarlo.\nMa l'intervento a distanza di Mefisto riesce a tappare la bocca all'aristocratico...\n2009.\nMissouri!\nLa citt\u00e0 di Glendale, nel Missouri, \u00e8 assalita da una banda di rapinatori che uccidono a sangue freddo il sindaco Edwards.\nUn negoziante, Stacy Robbins, manda un dispaccio alla riserva Navajo, affermando di aver riconosciuto in uno dei killer il suo ex-capitano dell'esercito durante la guerra civile, Jude West.\nDurante il viaggio verso Glendale, Tex racconta ai suoi pards una vicenda che l'aveva visto impegnato insieme al suo amico \"Damned\" Dick, in missione segreta per sorvegliare la \"Compagnia J\"...\n2011.\nI trappers di Yellowstone.\nNel Parco di Yellowstone viene fermata una diligenza dalla banda di Nez Perc\u00e9, che rapisce i passeggeri, tra cui Langford, il direttore del parco.\nInviati per salvare i rapiti, Tex e i suoi pards s'imbattono nei trappers bracconieri della Moon Valley Fur Company, che tentano di uccidere il guardiaparco Harry Yount.\nI rangers eliminano una parte dei trappers, mentre Tiger Jack salva Yount da alcuni misteriosi guerrieri...\n2012.\nMezzosangue!\nTex e il suo pard Carson sterminano la banda di Santos, un trafficante d'armi in affari con gli Apaches. Dopo lo scontro con i rangers, Santos viene soccorso da Makua, giovane meticcio esiliato dalla sua trib\u00f9. In segno di riconoscenza, Santos prende il ragazzo sotto la sua protezione, con l'intenzione di insegnargli a sparare con estrema abilit\u00e0. Poco dopo Makua deve affrontare il feroce bandito Domingo e, quando il criminale \u00e8 ad un passo dall'uccidere il ragazzo, sopraggiunge Tex, che elimina il pericoloso avversario.\nBraccato.\nTex viene coinvolto in una sparatoria con un gruppo di banditi che hanno appena ucciso i residenti di un ranch.\nFerito, viene aiutato dal sergente Burke e dal suo assistente Rufus.\nMa quando Burke manda Rufus a chiamare lo sceriffo, Tex gli racconta com'\u00e8 andata la sparatoria, e in quel momento il sergente capisce che proprio lo sceriffo, aiutato dal potente ranchero Neville, \u00e8 uno dei banditi che hanno assalito la fattoria e ferito il ranger.\nOra lo sceriffo si mette in sella verso la fattoria di Burke per finire Tex, ma lui e il sergente riescono a respingere l'agguato.\nLe catene della colpa.\nNel convento di Santa Esperanza Tex riconosce sotto la tonaca di Padre Clemente il bandito Guillermo Blanco, affrontato anni prima. L'uomo sembra aver totalmente lasciato la sua precedente vita criminale, occupandosi ora di religione e dell'istruzione di alcuni ragazzi poveri. Due di questi ragazzi vengono rapiti da Gallardo, un tempo complice di Blanco, che in questo modo lo ricatta per farlo rientrare nella malavita. Tex e Carson riescono a liberare i ragazzi, ma Blanco \u00e8 ancora ignaro della sorte dei suoi discepoli e finisce per cedere ai ricatti di Gallardo, organizzando un grande colpo ben redditizio..."}
{"id": "360411", "revid": "1305772", "url": "https://it.wikipedia.org/wiki?curid=360411", "title": "Anglesey", "text": "Anglesey (Ynys M\u00f4n in gallese) \u00e8 un'isola nel Mare d'Irlanda e una contea del Galles.\nGeografia fisica.\nL'isola di Anglesey \u00e8 posta all'estremit\u00e0 nord-occidentale del Galles ed \u00e8 separata dalla terraferma dallo stretto di Menai, che si restringe in alcuni punti fino a 200 metri.\nMorfologicamente l'isola \u00e8 costituita da terreni ondulati, che raggiungono la massima elevazione con la collina \"Mynydd Bodafon\" (178 metri); altre basse colline sono le \"Parys Mountain\" (147 metri) e \"Cadair Mynachdy\". L'isola ha numerosi corsi d'acqua: nel sud scorre l\"'Afon Cafni\", che prima di raggiungere la foce nella \"Malltraeth Bay\" attraversa una vasta area di acquitrini; nel nord dell'isola \u00e8 situato il lago artificiale di \"Llyn Alaw\".\nLa contea comprende altre piccole isole; la pi\u00f9 grande e importante \u00e8 l'isola di Holyhead, posta a ovest di Anglesey e separata da questa da uno stretto braccio di mare. Holyhead raggiunge la sua massima altezza con i 220 metri della \"Holyhead Mountain\".\nLe coste orientali e occidentali di Anglesey hanno spiagge sabbiose, mentre la costa settentrionale \u00e8 alta e rocciosa e frastagliata da numerose insenature. Il clima oceanico mite ha fatto s\u00ec che vi siano piantate viti e, dal 2007, anche olivi.\nL'isola \u00e8 collegata alla terraferma da due ponti: il ponte stradale sospeso di \"Menai\" progettato da Thomas Telford e inaugurato nel 1826 ed il pi\u00f9 moderno ponte ferroviario e stradale \"Britannia Bridge\". \nL'isola conserva in parte un carattere rurale ma ha anche molte cittadine poste sulla costa. Sullo stretto di Menai sono poste le cittadine di Menai Bridge (in gallese: \"Porthaethwy\") e Beaumaris (in gallese: \"Biwmares\") dominata dal castello di Edoardo I. Sulla costa orientale il centro maggiore \u00e8 Benllech mentre nell'interno sorge la cittadina di Llangefni, che \u00e8 la sede amministrativa della contea. Sulla costa nord sorge \"Amlwch\" dal ricco passato industriale.\nSulla costa settentrionale dell'isola di Holy Island \u00e8 posta la citt\u00e0 portuale di Holyhead, la citt\u00e0 pi\u00f9 grande della contea.\nStoria.\nL'Anglesey fu a lungo associata ai druidi. Nel 61 d.C. il generale e governatore romano di Britannia Svetonio Paolino, determinato a porre fine al potere dei druidi, che fomentavano rivolte nella provincia, attacc\u00f2 l'isola (nota ai romani come \"Mona insula\"), compiendo una strage denominata \"massacro di Menai\", distruggendo il santuario e gli alberi sacri. Dopo i romani, l'isola fu invasa dai vichinghi, dai sassoni e dai normanni, prima di cadere in mano a Edoardo I d'Inghilterra, nel XIII secolo. \"M\u00f4n\" \u00e8 il nome gallese dell'Anglesey. Il termine inglese \u00e8 una forma corrotta dall'antico norvegese, che significa \u201cisola di Ongull\u201d. I nomi in antico gallese sono \"Ynys Dywyll\" (\"isola scura\") e \"Ynys y Cedairn\" (\"Cedyrn\" o \"Kedyr\", \"isola del popolo coraggioso\"). Si tratta della \"Mona\" di cui parlano Tacito (\"Ann.\" XIV 29, \"Agr.\" XVI 18), Plinio il Vecchio (IV 16) e Dione Cassio (62). \u00c8 chiamata \"Mam Cymru\" (\"Madre del Galles\") da Giraldo Cambrense. \"Clas Merddin\" e \"Y f\u00eal Ynys\" (\"Isola di miele\") erano altri nomi.\nSecondo le Triadi Gallesi (67), un tempo Anglesey faceva parte della terraferma, come prova la geologia. L'isola fu la sede dei druidi, di cui restano 28 dolmen sulle zone montagnose che dominano il mare (a \"Pl\u00e2s Newydd\"). Dopo Svetonio Paolino, l'isola fu attaccata nel 78 da Gneo Giulio Agricola. L'odierna strada che va da Holyhead a Llanfairpwllgwyngyll fu in origine costruita dai romani. L'Anglesey era strategicamente importante come baluardo difensivo e per questo fu sede, ad \"Aberffraw\", della corte dei re e principi del regno di Gwynedd. Ad eccezione del devastante raid operato nell'853 dai danesi, rimase strategicamente importante fino al XIII secolo, quando i progressi navali inglesi la resero indifendibile.\nLa presenza di numerosi menhir, attestano una presenza umana su Anglesey sin dalla Preistoria.\nAmministrazione.\nAnglesey (compresa l'isola di Holy Island) \u00e8 una delle tredici contee storiche del Galles. Nel 1974 divenne un distretto della contea di Gwynedd ma nel 1996 \u00e8 stato ripristinato il suo status divenendo una unitary authority denominata ufficialmente \"Isle of Anglesey County Council\" (in gallese: Cyngor Sir Ynys M\u00f4n). L'isola \u00e8 rappresentata alla Camera dei comuni del Regno Unito all'interno del collegio di Ynys M\u00f4n.\nCollegamenti esterni.\n "}
{"id": "360412", "revid": "125414645", "url": "https://it.wikipedia.org/wiki?curid=360412", "title": "Jaroslav III di Vladimir", "text": "Jaroslav \u00e8 il fondatore della \"Casa di Tver\"' che per alcuni secoli contender\u00e0 a Mosca la supremazia sulla Russia.\nOttiene, dai mongoli, lo \"jarlik\" (consenso) al trono di Vladimir alla morte del fratello Aleksandr Nevskij."}
{"id": "360414", "revid": "2730", "url": "https://it.wikipedia.org/wiki?curid=360414", "title": "Cronologia della guerra di secessione americana", "text": "La Cronologia della Guerra di secessione americana inizia con la vittoria di Abraham Lincoln alle elezioni presidenziali negli Stati Uniti d'America del 1860 e termina con la resa della \"CSS Shenandoah\" nel novembre 1865."}
{"id": "360415", "revid": "767487", "url": "https://it.wikipedia.org/wiki?curid=360415", "title": "Il caimano", "text": "Il caimano \u00e8 un film del 2006 diretto da Nanni Moretti.\nTrama.\nUn produttore cinematografico di film di serie B, Bruno Bonomo, che negli anni settanta si dedicava al cinema \"trash\" con la moglie, attraversa un momento difficile, sia professionalmente sia umanamente; la sua casa produttrice \u00e8 sull'orlo del fallimento ed il suo matrimonio sta andando in pezzi. La sua unica ancora di salvezza sembra essere il copione di una giovane regista, Teresa, che vorrebbe girare un film, intitolato \"Il caimano\", che racconti la vita di Silvio Berlusconi.\nLa storia del film da girare si sviluppa contemporaneamente a quella personale e affettiva del produttore. Se da un lato la produzione del film incontra notevoli problemi, dovuti essenzialmente alla ritrosia degli addetti ai lavori a occuparsi di un tema cos\u00ec \"scottante\" come l'ascesa di Berlusconi, tra cui la defezione dell'attore Marco Pulici che doveva interpretare il \"Caimano\", dall'altro anche il rapporto tra i coniugi Bonomo si deteriora sempre pi\u00f9 fino alla separazione.\nNonostante tutto Bonomo decide di realizzare comunque il film, impegnandosi finanziariamente con tutto ci\u00f2 che possiede; purtroppo si riesce a girare solo l'ultima scena, che forse pi\u00f9 di tutte le altre fa capire il vero senso della pellicola. Silvio Berlusconi entra nell'aula di tribunale per presenziare alla lettura della sentenza del processo, presumibilmente il processo SME. \u00c8 solo, non \u00e8 pi\u00f9 potente e nessuno dei suoi alleati gli sta vicino: viene condannato a 7 anni.\nCiononostante, egli esce dal Palazzo di giustizia ammonendo i giudici a temere la reazione del popolo, che non avrebbe permesso la condanna persecutoria di un suo eletto e, dopo aver rilasciato dichiarazioni ai giornalisti, un gruppo di persone viene ad acclamarlo mentre sta entrando nella sua macchina. All'uscita dei giudici, invece, gli stessi che avevano festeggiato il condannato incominciano a tirar loro di tutto, comprese delle bombe Molotov. L'immagine \"noir\" di Berlusconi-Moretti che esce di scena chiude il film, con i bagliori della rivolta popolare sullo sfondo.\nReazioni.\nGi\u00e0 prima dell'uscita nelle sale si \u00e8 scatenata una bagarre di commenti sul film; molti politici italiani sono arrivati a chiederne la posticipazione rispetto alle elezioni politiche del 9 e 10 aprile 2006 in quanto il film avrebbe \"influenzato\" l'elettorato. Il regista ha sempre evidenziato come questo non fosse un film politico, bens\u00ec la storia di una coppia, in cui la tematica politica fa da cornice. Inoltre, pi\u00f9 che parlare di Berlusconi, egli parla soprattutto del berlusconismo (o meglio dell'antiberlusconismo), dei vizi degli italiani e di come l'avvento di Berlusconi abbia cambiato le abitudini della gente, il suo consumismo.\nIl 1\u00ba aprile 2006 il partito dei Riformatori Liberali annunci\u00f2 provocatoriamente di voler cambiare il proprio simbolo dal \"salmone controcorrente\" proprio al \"caimano\", in polemica con il film critico nei confronti di Berlusconi.\nBerlusconi, all'inizio di un comizio a Napoli, ha affermato ironicamente: \"Ieri sera abbiamo avuto il piacere di avere sulla Rai un ottimo regista italiano che ha raccontato una fiaba e mi ha dato un soprannome che mi mancava: signori, io sono il caimano\". Il film \u00e8 stato trasmesso per la prima volta su Sky Cinema Mania il 27 aprile 2007. Il film era originariamente previsto per il 25 aprile, ma \u00e8 stato rimosso dal palinsesto per la coincidenza delle elezioni amministrative italiane del 2007.\nLe scene finali del film, che dovevano essere mostrate il 9 febbraio 2011 durante il programma \"Parla con me\" condotto da Serena Dandini su Rai 3, sono state oggetto di contestazione da parte della direzione generale della Rai e non sono andate in onda. Il 30 aprile il regista, ospite su LA7 nella trasmissione \"In onda\", afferma che \u00ab\"Dopo che il film \u00e8 uscito, \u00e8 stato acquistato dalla Rai per un milione e mezzo di euro per cinque passaggi in altrettanti anni. Sono gi\u00e0 passati tre anni e un mese e ancora non \u00e8 stato trasmesso\"\u00bb. Il film \u00e8 stato trasmesso il 19 giugno 2011 su Rai 3, registrando un ascolto di 2.766.000 spettatori con il 12.97% di share..\nDistribuzione.\nIl film \u00e8 uscito nelle sale italiane il 24 marzo 2006 ed \u00e8 stato poi inserito nella selezione di concorso al Festival di Cannes."}
{"id": "360416", "revid": "465169", "url": "https://it.wikipedia.org/wiki?curid=360416", "title": "Taipei 101", "text": "Il Taipei 101 \u00e8 il quinto grattacielo pi\u00f9 alto del mondo. Situato a Taipei, il suo nome viene dal numero dei suoi piani, 101 appunto. Progettato dallo studio di architettura C.Y.Lee &amp; Partners sotto la guida dell'architetto Chung Ping Wang, ha una forma a \"bamb\u00f9\" dove 8 moduli uno sopra l'altro s'innalzano da un basamento piramidale. Sulle 4 facciate poggiano 4 enormi monete e simboli di felicit\u00e0 a forma di nuvole, mentre draghi d'acciaio ornano gli angoli.\nCaratteristiche.\nGli uffici occupano quasi 200.000\u00a0m\u00b2 e sono meta ogni giorno di circa 10.000 impiegati. Il garage ospita 1.839 auto e 2.990 moto. Alcuni degli ascensori sono a due piani e sono talmente veloci che possono portare gli occupanti dal piano terra all'89\u00ba piano, dove si trova la piattaforma panoramica, in soli 45 secondi.\nEccezionale la struttura che \u00e8 costituita da 8 colonne d'acciaio (due per ogni angolo) che dal 1\u00ba al 62\u00ba piano sono riempite di un cemento speciale; ogni 8 piani altre travi collegano le colonne con un'anima di 16 piloni. Infine all'esterno \u00e8 stata ancorata una griglia usata da base per costruire la facciata. Flessibilit\u00e0 e resistenza sono ottenute anche tramite il pi\u00f9 grande ammortizzatore statico del mondo del diametro di 5,5 metri, costituito da una sfera formata da 41 dischi e del peso di 660 tonnellate, sostenuta da otto pompe idrauliche che, situato all'interno dell'edificio tra l'87\u00ba e il 92\u00ba piano, con le sue oscillazioni che possono variare da 1 centimetro al massimo di 1,5 metri controbilancia le inclinazioni suscitate dai forti venti, che a certe altezze possono raggiungere i 200\u00a0km/h e dai terremoti. Gi\u00e0 nel 2002, durante la costruzione, l'edificio ha resistito a un terremoto di magnitudo 6,8 della scala Richter, per\u00f2 facendo tuttavia crollare una delle gru poste nella parte pi\u00f9 alta, uccidendo 5 persone nella strada sottostante.\nNel corso del 2008 il Burj Khalifa, all'epoca non ancora ultimato, gli strapp\u00f2 il primato di grattacielo pi\u00f9 alto del mondo.\nCuriosit\u00e0.\nNonostante il Taipei 101 sia stato ufficialmente dichiarato il grattacielo pi\u00f9 alto del mondo, in realt\u00e0 il suo primato venne superato dalla CN Tower di Toronto (Canada), la quale registra un'altezza sulla sommit\u00e0 dell'antenna di ben 553 metri. La differenza tra le due strutture \u00e8 che, mentre il Taipei 101 \u00e8 considerato un grattacielo, la CN Tower non \u00e8 un grattacielo, ma una struttura generica. Un altro grattacielo pu\u00f2 essere considerato pi\u00f9 alto includendo nella misura le antenne: si tratta del Sears Tower di Chicago, ora chiamata Willis Tower (527,30\u00a0m)."}
{"id": "360417", "revid": "271907", "url": "https://it.wikipedia.org/wiki?curid=360417", "title": "Jaroslav II di Vladimir", "text": "Figlio di Vsevolod III di Vladimir sposa una figlia del principe di Polotsk (suo cugino). \u00c8 il padre di Aleksandr Nevskij.\nDurante il suo regno, 1240, i mongoli conquistano parte della Russia e trasformano in protettorati i principati non occupati costringendoli a pagare un tributo e spesso scegliendo i governanti. Nel 1242 Jaroslav II ottiene dai conquistatori la conferma del suo titolo."}
{"id": "360418", "revid": "125414461", "url": "https://it.wikipedia.org/wiki?curid=360418", "title": "Jurij II di Vladimir", "text": "Anche noto come Georgij II Vsevolodovich, regn\u00f2 su Vladimir-Suzdal al tempo dell'invasione mongola della Russia.\nBiografia.\nEra il terzo e preferito figlio di Vsevolod III di Vladimir, detto \"il Grande Nido\" e di Maria Shvarnovna.\nSi mise dapprima in luce nelle battaglie contro Rjazan' nel 1208. Suo padre voleva che Georgij ereditasse Rostov Velikij e che suo fratello maggiore, Konstantin, succedesse a lui a Vladimir. L'ultimo tuttavia dichiar\u00f2 che avrebbe regnato su entrambe le citt\u00e0 o su nessuna, ottenendo dal padre di essere diseredato a favore di Georgij.\nDopo la morte del padre, Konstantin si alle\u00f2 con Mstislav Mstislavi\u010d, detto \"L'Audace\" e sconfisse Georgij e gli altri fratelli nella battaglia del fiume Lipitsa. Conquistata Vladimir, Konstantin sped\u00ec Georgij a Rostov e Jaroslavl'. Due anni dopo Konstantin mor\u00ec e Georgij pot\u00e9 tornare a Vladimir.\nDurante il suo regno a Vladimir, Georgij condusse diverse guerre contro la Bulgaria del Volga e fond\u00f2 la fortezza di Ni\u017enij Novgorod sul fiume Volga per garantire l'area dagli attacchi bulgari. Insedi\u00f2 il suo fratello pi\u00f9 giovane Jaroslav a Novgorod. Quando i primi Mongoli si avvicinarono al suo regno nel 1223, egli invi\u00f2 un piccolo contingente armato contro di loro, che giunse per\u00f2 troppo tardi per partecipare alla disastrosa battaglia del fiume Kalka.\nAllorch\u00e9 i Mongoli tornarono nel 1237, Georgij tratt\u00f2 con sdegno i loro inviati. Del pari non aiut\u00f2 Rjazan' quando Batu Khan pose l'assedio a quella citt\u00e0. La sua capitale, tuttavia, fu la seconda a dover sopportare l'urto mongolo. I figli di Georgij furono repentinamente sconfitti presso Kolomna e lo stesso Georgij a fatica pot\u00e9 scampare a Yaroslavl. Sua moglie Agatha (sorella di Mikhail di Kiev) e tutta la sua famiglia morirono a Vladimir quando una chiesa in cui avevano trovato rifugio croll\u00f2 distrutta dal fuoco avversario.\nYuri stesso fu ucciso il 4 marzo 1238 nella battaglia del fiume Sit, quando le soverchianti forze mongole sbaragliarono l'esercito di Vladimir-Suzdal'."}
{"id": "360420", "revid": "78273", "url": "https://it.wikipedia.org/wiki?curid=360420", "title": "Museo del Risorgimento di Torino", "text": ""}
{"id": "360421", "revid": "287204", "url": "https://it.wikipedia.org/wiki?curid=360421", "title": "Murga", "text": "La Murga \u00e8 una forma di teatro di strada che coniuga musica, danza e recitazione, molto vicina alla tradizione della giocoleria, con una forte connotazione satirica e parodistica.\nQuesta forma d'arte si svilupp\u00f2 in Uruguay agli inizi del XX secolo, collegata al carnevale. Successivamente, circa 15 anni fa, si estese in molti paesi dell'America Latina, specialmente in Argentina dove acquis\u00ec uno status locale specifico (la cosiddetta \"murga porte\u00f1a\" \u00e8 tipica di Buenos Aires e del suo carnevale). Oggi si distinguono soprattutto due stili: quello uruguayo (di Montevideo) e quello porte\u00f1o (di Buenos Aires). Un gruppo di Murga uruguaya \u00e8 composto da una ensemble di cantanti i quali, con sfarzosi e coloratissimi trucchi e abiti, cantano canzoni ironiche di satira sociale e politica, su basi di canzoni popolari, accompagnati da soli tre strumenti a percussione: il bombo (una sorta di tom da 20\"), il rullante e i piatti. Lo spettacolo si svolge su un palco (tablado).\nLa musica e la danza.\nLa componente musicale della murga porte\u00f1a \u00e8 caratterizzata da suoni intensi e ritmi incalzanti, molto vicini ad alcune musiche tradizionali latinoamericane (ad esempio la cumbia, ballo colombiano o la samba); deriva storicamente dalla commistione di culture diverse, quella degli ex schiavi neri, il candombl\u00e9 afro-uruguayo e quella bandistica popolare europea. I ritmi sono realizzati con strumenti come il bombo con piattino (\"bombo de murga con platillos\"), una grancassa con un piatto di ottone collocato in cima, che il musicista colpisce con un altro piatto. Sono utilizzati altri strumenti a percussione, come surdo, rullante e repique. Gli artisti suonano e danzano a ritmo frenetico, adottando uno stile fatto di salti e calci nell'aria, che ricordano balli come la capoeira. Questo stile di danza evoca una rottura dello spazio (il danzatore sferra un calcio nell'aria mentre pianta con violenza il piede in terra), violento e giocoso allo stesso tempo. La murga, difatti, descrive con animo carnevalesco un forte spirito di protesta, di liberazione, con lo scopo di \"svegliare\" gli animi sopiti utilizzando, come del resto fa il teatro, lo \"scandalo\" del corpo. Questa danza \u00e8 particolarmente spettacolare, dal momento che, in pieno spirito carnevalesco, tutti i componenti della compagnia suonano e danzano insieme, intrecciando i passi, i calci e i salti.\nGli abiti tradizionali.\nGli attori sono tutti vestiti con abiti variopinti. Il costume tipico del murguero argentino \u00e8 la \"levita\", ossia un frac confezionato con raso colorato, dei colori del proprio gruppo-murga, dei cilindri e guanti bianchi, che riprendono simbolicamente il periodo in cui, a Carnevale, i neri si prendevano gioco dei loro padroni indossando i loro vestiti alla rovescia. Non mancano mostrine, nastri e altri dettagli sgargianti come i cosiddetti \"apliques\" ovvero figure riprodotte con paiette.\nOgni murga ha i suoi colori, due o pi\u00f9, che derivano dai colori tradizionali del quartiere di appartenenza o, pi\u00f9 spesso, vengono scelti alla fondazione del gruppo. I colori saranno poi quelli delle levite, che si possono decorare a piacimento di ogni murguero con fantasia, in modo da renderle pi\u00f9 sgargianti e appariscenti possibile.\nL'arte della protesta.\nAssieme ai balli e alla musica, la murga prevede anche dei brevi dialoghi fra gli attori, che mettono in scena alcune situazioni che ricordano in maniera molto diretta fatti politici e sociali. La satira \u00e8 notevole, e segue specialmente la direzione dello sberleffo, della presa in giro del potente. Ci\u00f2 che gli attori esprimono benissimo con la danza (violenza e gioco), \u00e8 inserito in questi scambi verbali rivolti al pubblico."}
{"id": "360424", "revid": "110157", "url": "https://it.wikipedia.org/wiki?curid=360424", "title": "B\u00fcchslen", "text": "B\u00fcchslen (toponimo tedesco; in francese \"Buchillon\") \u00e8 una frazione di 171 abitanti del comune svizzero di Morat, nel Canton Friburgo (distretto di Lac).\nStoria.\nGi\u00e0 comune autonomo istituito nel 1831 e che si estendeva per 1,61\u00a0km\u00b2, 2013 \u00e8 stato accorpato a Morat.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "360438", "revid": "112417862", "url": "https://it.wikipedia.org/wiki?curid=360438", "title": "Voce di petto", "text": "La voce di petto indica la voce impostata, utilizzata prevalentemente nel canto lirico.\nModalit\u00e0 di emissione.\nLa voce di petto, oltre che risuonare nel petto, utilizza come cassa di risonanza anche le cavit\u00e0 poste sopra le fosse nasali, ossia quelle dietro la zona frontale del cranio; \u00e8 tecnicamente affine alla voce di testa, rispetto alla quale utilizza tuttavia una pi\u00f9 ampia gamma di organi risuonatori. Alla voce di petto si contrappone il falsetto o il falsettone, le cui modalit\u00e0 di emissione sono diverse, ma \u00e8 possibile collegare tra loro i due registri per aumentare l'estensione dell'uno o dell'altro, rispettivamente all'acuto o al grave. La voce di petto \u00e8 pi\u00f9 robusta della voce di falsetto.\nNella voce di petto pura le corde vocali, collegate da un lato all'angolo interno della cartilagine tiroide e dall'altro a uno dei bracci rotanti delle cartilagini aritenoidi, trasmettono il suono non solo, attraverso le vibrazioni ossee, ai risuonatori posti nella scatola cranica, ma anche ai muscoli sterno-tiroidei, i quali, collegati allo sterno, mettono quindi in vibrazione l'intera cassa toracica.\nUn'emissione leggermente diversa \u00e8 quella che in otorinolaringoiatria viene definita voce di diaframma (da non confondersi con la respirazione diaframmatica, che \u00e8 invece comune a qualsiasi voce impostata), in cui l'uso dei risuonatori appare pi\u00f9 limitato, con un maggiore utilizzo dell'appoggio diaframmatico nella produzione dei suoni.\nLa voce di petto, giungendo al registro acuto, acquista spesso caratteri di un'emissione mista, con un utilizzo sempre maggiore delle cavit\u00e0 craniche, sino a sfociare nella voce di testa\nCaratteri e utilizzo della voce di petto.\nLa voce di petto pura permette di produrre suoni di grande intensit\u00e0 a partire da un modesto sforzo alle corde vocali. A seconda della tecnica impiegata e dell'altezza a cui vengono prodotti i suoni, questi possono acquisire un colore particolarmente scuro, dal carattere enfatico e caricaturale. Musicalmente, \u00e8 infatti generalmente utilizzata nella produzione di suoni gravi e intensi. Utilizzata un tempo abitualmente dagli attori teatrali, che necessitavano di far udire la voce a grandi platee, spesso chiassose, attualmente viene adoperata di rado (spesso con intenti parodistici) a causa del suo carattere pomposo e artefatto. Le emissioni diaframmatiche o miste sono invece caratterizzate da una sonorit\u00e0 pi\u00f9 naturale e gradevole all'ascolto, caratterizzate da una maggiore estensione verso l'alto, consentendo inoltre una maggiore articolazione drammatica, un buon controllo del timbro e dell'intensit\u00e0 e una pi\u00f9 facile dizione, malgrado un volume sonoro lievemente inferiore, caratteri che rendono tali modalit\u00e0 di emissione consigliate non solo a cantanti e attori, ma anche a insegnanti, terapeuti e oratori.\nLa voce di petto acquista grandissima importanza soprattutto nel canto lirico. Utilizzata quasi esclusivamente dalle voci maschili, essa \u00e8 tipica del registro basso-baritonale, del quale costituisce la modalit\u00e0 di emissione pi\u00f9 utilizzata (tipiche voci di petto pure sono quelle di Martti Talvela e Nicolaj Ghiaurov). Nel registro medio superiore, corrispondente alla voce tenorile, la voce di petto vera e propria si utilizza raramente, ad esempio in ruoli spinti o da \"Heldentenor\" (Pl\u00e1cido Domingo, Wolfgang Windgassen) e viene sostituita da vari tipi di emissioni miste, sino a giungere a una voce quasi esclusivamente di testa (attraverso cosiddetti \"passaggi di registro\"), tipica dei tenori di grazia (Alfredo Kraus, Juan Diego Fl\u00f3rez e Luciano Pavarotti).\nIl do di petto.\nCon il termine celeberrimo di \"do di petto\" \u00e8 stato, e continua a essere, impropriamente indicato il do4 eseguito dai tenori romantici e post-romantici con voce piena, laddove tale nota veniva precedentemente emessa in falsettone."}
{"id": "360448", "revid": "121232307", "url": "https://it.wikipedia.org/wiki?curid=360448", "title": "In divisa", "text": "In divisa \u00e8 un termine utilizzato in araldica per indicare una pezza lunga (fascia, banda o sbarra) la cui larghezza \u00e8 stata ridotta a due terzi del valore ordinario.\nLa \"sbarra in divisa\" \u00e8 detta anche \"traversa\"."}
{"id": "360449", "revid": "1318658", "url": "https://it.wikipedia.org/wiki?curid=360449", "title": "Morat", "text": "Morat (toponimo francese; in tedesco Murten, in italiano \"Morato\", desueto) \u00e8 un comune svizzero di 8\u00a0222 abitanti del Canton Friburgo, nel distretto di Lac del quale \u00e8 il capoluogo; ha lo status di citt\u00e0.\nGeografia fisica.\nMorat si affaccia sull'omonimo lago.\nStoria.\nNella storia elvetica \u00e8 famoso per la battaglia del 22 giugno 1476 tra i borgognoni di Carlo I \"il Temerario\" e gli svizzeri alleati di Luigi XI di Francia, durante le cosiddette Guerre borgognone, conclusasi con la schiacciante vittoria di questi ultimi.\n 1975 ha inglobato il comune soppresso di Burg bei Murten, 1991 quello di Altavilla, 2013 quello di B\u00fcchslen e 2016 quelli di Courlevon (che a sua volta 1974 aveva inglobato il comune soppresso di Coussiberl\u00e9), Jeuss, Lurtigen e Salvenach. \nIl 1\u00ba gennaio 2022 ha inglobato gli attigui comuni soppressi di Galmiz e Gempenach e quello di Clavaleyres, il quale \u00e8 cos\u00ec passato dal Canton Berna al Canton Friburgo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nGli abitanti sono per l'83% di lingua tedesca, per il 15% di lingua francese e per lo 0,5% di lingua italiana.\nGeografia antropica.\nFrazioni e quartieri.\nLe frazioni e i quartieri di Morat sono:\nInfrastrutture e trasporti.\nMorat \u00e8 servita dall'omonima stazione sulle ferrovie Pal\u00e9zieux-Lyss e Friburgo-Morat-Ins.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "360453", "revid": "1718925", "url": "https://it.wikipedia.org/wiki?curid=360453", "title": "Attaccante", "text": "Negli sport di gruppo con palla, gli attaccanti sono gli atleti che giocano in zona offensiva con l'obiettivo di realizzare i punti per la propria squadra. Sportivamente, e concettualmente, il ruolo di attaccante \u00e8 contrapposto a quello del difensore.\nNei vari sport.\nCalcio.\nNel calcio, gli attaccanti sono i giocatori pi\u00f9 avanzati e hanno il compito di segnare i gol per la loro formazione. Analogo compito spetta al pivot nel calcio a 5.\nHockey.\nI ruoli offensivi dell'hockey - in ogni sua variante - richiamano quelli calcistici, distinguendosi anche qui gli attaccanti in centrale e laterale. Hanno anch'essi il compito di realizzare gol.\nPallanuoto.\nL'attaccante della pallanuoto viene definito \"centroboa\" ed \u00e8 il giocatore pi\u00f9 avanzato della formazione.\nAltre discipline.\nGli attaccanti sono presenti anche in altri sport, tra cui la pallacanestro (centro o pivot) e la pallavolo (schiacciatori opposti o laterale).\nCannoniere.\nIl termine \u00abcannoniere\u00bb, coniato durante l'epoca fascista, indica un attaccante capace di realizzare un considerevole quantitativo di punti. L'espressione \u00e8 anche resa dai pi\u00f9 colloquiali \u00abbomber\u00bb e \u00abgoleador\u00bb."}
{"id": "360458", "revid": "1776051", "url": "https://it.wikipedia.org/wiki?curid=360458", "title": "Salvenach", "text": "Salvenach (toponimo tedesco; in francese \"Salvagny\") \u00e8 una frazione di 593 abitanti del comune svizzero di Morat, nel Canton Friburgo (distretto di Lac).\nStoria.\nGi\u00e0 comune autonomo che si estendeva per 3,85\u00a0km\u00b2, 2016 \u00e8 stato accorpato a Morat assieme agli altri comuni soppressi di Courlevon, Jeuss e Lurtigen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "360461", "revid": "44638", "url": "https://it.wikipedia.org/wiki?curid=360461", "title": "Mezz'ala", "text": ""}
{"id": "360462", "revid": "1748167", "url": "https://it.wikipedia.org/wiki?curid=360462", "title": "Universit\u00e0 Vita-Salute San Raffaele", "text": "L'Universit\u00e0 Vita-Salute San Raffaele (spesso abbreviata in UniSR) \u00e8 un ateneo privato italiano con sede a Milano fondata nel 1996 all'interno dell'Opera San Raffaele da don Luigi Maria Verz\u00e9, che ne \u00e8 stato rettore fino alla morte, nel 2011.\nL'Universit\u00e0 \u00e8 affiliata con l'Ospedale San Raffaele di Milano, che dal 2012 \u00e8 entrato a far parte del Gruppo Ospedaliero San Donato.\nStoria.\nIl 29 marzo 1996 don Verz\u00e9 proclama l'apertura della Universit\u00e0 Vita-Salute San Raffaele, con l'attivazione della facolt\u00e0 di psicologia, alla quale segue, nel 1998, quella di medicina e chirurgia. Nel 2001 dalla trasformazione dei gi\u00e0 esistenti \"Diplomi universitari\" nascono i corsi di laurea di primo livello in infermieristica e in fisioterapia.\nNel 2002 prendono avvio la scuola post-universitaria San Raffaele, il master in psicofarmacologia clinica e viene aperta la facolt\u00e0 di filosofia.\nUna convenzione con il Comune di Cesano Maderno consente di tenere le lezioni nel seicentesco Palazzo Arese Borromeo.\nNel 2005 nascono i corsi di laurea in scienze della comunicazione, in igiene dentale e laurea specialistica in filosofia della mente, della persona, della citt\u00e0 e della storia, nel 2009 la facolt\u00e0 di filosofia \u00e8 trasferita dal Palazzo Arese Borromeo di Cesano Maderno alla sede centrale di via Olgettina presso il Dibit2.\nNel 2011 nasce il corso di laurea magistrale a ciclo unico in odontoiatria e protesi dentaria.\nNel 2011, di fronte all'avanzare della crisi dell'Ospedale San Raffaele (Fondazione Centro San Raffaele del Monte Tabor), il CdA dell'Universit\u00e0 ottiene di cambiare il proprio statuto, per porsi sotto il completo controllo dell'Associazione Monte Tabor, emanazione diretta di don Verz\u00e9 e dei suoi fedelissimi \"Sigilli\" Scelta questa che \u00e8 stata criticata come mossa di \"arrocco\", ma difesa dalla dirigenza in riferimento all'ottica con cui l'Universit\u00e0 \u00e8 stata fondata: quella di essere \"uno strumento forte per la personalizzazione della dottrina del San Raffaele\", e per questo in mano a chi quella dottrina l'ha ispirata e diffusa.\nMentre nel 2012 l'Ospedale San Raffaele viene acquistato dal gruppo Rotelli a salvataggio dei debiti accumulati negli anni precedenti, l'Universit\u00e0 Vita-Salute San Raffaele, legalmente separata dalla ex fondazione ospedaliera, rimane conseguentemente secondo statuto sotto il controllo dell'Associazione Monte Tabor, cui faceva capo don Verz\u00e9, e di cui sono tuttora membri i suoi seguaci, i \"Sigilli\" - in particolare, Raffaella Voltolini, presidente e direttore generale dell'Universit\u00e0, e Gianna Zoppei, presidente dell'Associazione Monte Tabor.\nIl 14 dicembre 2012, per\u00f2, Giuseppe Rotelli, insoddisfatto della dicotomia ospedale-universit\u00e0 in seno al San Raffaele, e di fronte al rifiuto opposto dalla dirigenza dell'Universit\u00e0 Vita-Salute alla sua richiesta di avere la maggioranza nel CdA universitario, annuncia che, alla scadenza della convenzione ospedale-universit\u00e0 (febbraio 2014), verr\u00e0 stretta una convenzione con un ateneo controllato direttamente dal suo gruppo, di nuova fondazione, denominato \"Libera Universit\u00e0 San Raffaele\": a scongiurare questa prospettiva, nel gennaio 2013, il consiglio di amministrazione dell'universit\u00e0 avvia una trattativa con la dirigenza ospedaliera per il rinnovo della convenzione.\nLa proposta principale cui porta la trattativa \u00e8 quella del ministro dell'Istruzione, Francesco Profumo, di offrire pari rappresentanza (quattro membri a testa in seno al CdA) all'Associazione Monte Tabor e all'ospedale San Raffaele. Questa proposta viene accettata in pieno dall'ospedale, mentre il CdA attuale dell'universit\u00e0 il 14 febbraio 2013 la accoglie parzialmente, vedendo problematica l'integrazione del lodo ministeriale con i requisiti statutari di due membri nominati dal senato accademico. A questa accettazione parziale, rigettata dall'ospedale, segue una fase di stallo, in cui gli studenti dell'universit\u00e0 manifestano occupando il rettorato e chiedendo con forza un accordo.\nIl 12 marzo, l'amministrazione ospedaliera comunica l'intenzione di non rinnovare la convenzione con l'universit\u00e0: pone cos\u00ec il CdA universitario nella responsabilit\u00e0 di decidere se accettare la mediazione ministeriale, sostenendo la continuit\u00e0 nei rapporti con l'ospedale, o rifiutare, dando cos\u00ec probabilmente spazio all'apertura in seno al San Raffaele della libera universit\u00e0.\nIn seguito alla mediazione del nuovo ministro Carrozza, e alla decisiva azione dei gruppi studenteschi si \u00e8 raggiunto infine un accordo che prevede l'istituzione di un nuovo cda, composto da un pari numero di consiglieri nominati dalla fondazione Sigilli (ex Monte Tabor) e della dirigenza di OSR, con un presidente di garanzia concordato dalle due parti nella persona di Roberto Mazzotta. Nell'ottica del rinnovamento della dirigenza \u00e8 stato eletto (e non nominato dalla Fondazione Sigilli, per la prima volta nella storia dell'Universit\u00e0) come magnifico rettore un rappresentante del corpo docente, nella persona di Alessandro Del Maschio.\nStruttura.\nL'universit\u00e0 \u00e8 organizzata nelle seguenti facolt\u00e0:\nLa facolt\u00e0 di medicina e chirurgia collabora con l'IRCCS Ospedale San Raffaele e con gli IRCCS e le cliniche del Gruppo San Donato.\nRicerca.\nDal 2001 l'ospedale San Raffaele \u00e8 stato riconosciuto dal Ministero della Salute come \u201dIstituto di Ricovero e Cura a Carattere Scientifico\u201d per la specialit\u00e0 di medicina molecolare. Di fatto, \u00e8 uno dei 3 IRCCS compresi nel GSD, insieme al policlinico San Donato e all'istituto ortopedico Galeazzi. Dal 2015, il presidente dell'IRCCS \u00e8 il professor Gabriele Pelissero. \nSedi.\nL'Universit\u00e0 Vita-Salute San Raffaele ha la propria sede principale nel campus in via Olgettina 58. Ha inoltre una sede in via Stamira d'Ancona 20 dove sono collocate alcune aule e una mensa, ed infine presso l'Ospedale San Raffaele dove \u00e8 presente una mensa e una biblioteca afferente alla facolt\u00e0 di medicina e chirurgia."}
{"id": "360466", "revid": "123578584", "url": "https://it.wikipedia.org/wiki?curid=360466", "title": "Egretta", "text": "Egretta \u00e8 un genere di uccelli della famiglia degli Ardeidi che comprende 14 specie.\nDescrizione.\nComprende aironi di media taglia, che presentano un lungo collo e lunghe zampe. Il piumaggio delle varie specie \u00e8 variabile dal bianco, al bruno, al nero.\nBiologia.\nNidificano in colonie, spesso assieme ad altri aironi; il nido \u00e8 in genere costituito da una piattaforma di legni intrecciati, posta su alberi o cespugli.\nDistribuzione e habitat.\nLa maggior parte delle specie \u00e8 diffusa nelle zone calde di America, Africa, Asia e Australia. Una specie, \"Egretta garzetta\", \u00e8 comune nel bacino del Mediterraneo.\nSono uccelli acquatici che popolano le zone umide.\nTassonomia.\nIl genere comprende le seguenti specie:"}
{"id": "360467", "revid": "104458", "url": "https://it.wikipedia.org/wiki?curid=360467", "title": "M\u00fcnchenwiler", "text": "M\u00fcnchenwiler (toponimo tedesco; in francese \"Villars-les-Moines\") \u00e8 un comune svizzero di 514 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nGeografia fisica.\nM\u00fcnchenwiler \u00e8 un'exclave del Canton Berna nel Canton Friburgo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nM\u00fcnchenwiler \u00e8 servito dalla stazione di M\u00fcnchenwiler-Courgevaux sulla ferrovia Friburgo-Ins.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "360468", "revid": "1573940", "url": "https://it.wikipedia.org/wiki?curid=360468", "title": "Egretta thula", "text": "La garzetta nivea (Egretta thula ()), \u00e8 un uccello della famiglia degli Ardeidi, diffuso nel continente americano."}
{"id": "360469", "revid": "834", "url": "https://it.wikipedia.org/wiki?curid=360469", "title": "Dll", "text": ""}
{"id": "360471", "revid": "34392", "url": "https://it.wikipedia.org/wiki?curid=360471", "title": "Guardian Force", "text": ""}
{"id": "360472", "revid": "1610933", "url": "https://it.wikipedia.org/wiki?curid=360472", "title": "Geco", "text": ""}
{"id": "360473", "revid": "2730", "url": "https://it.wikipedia.org/wiki?curid=360473", "title": "Egretta garzetta", "text": "La garzetta (Egretta garzetta ) \u00e8 un uccello pelecaniforme della famiglia degli ardeidi. Uccello di colore bianco con un sottile becco nero, presenta lunghe gambe nere e, nella sua versione occidentale, piedi gialli. Come il grosso degli uccelli acquatici si nutre in specchi poco profondi e sulla terraferma, cibandosi di animali di piccola taglia. Si riproduce in colonie, spesso con altre specie di uccelli acquatici, costruendo il proprio nido con rami di alberi, cespugli o canne da palude. In media deposita dalle tre alle cinque uova di colore verde-bluastro e la coppia si preoccupa dei nascituri per circa tre settimane. I giovani esemplari abbandonano il nido e raggiungono l'autosufficienza a circa sei settimane di et\u00e0.\nLa sua area di distribuzione, concentrata in zone umide, temperate calde o tropicali, svaria dall'Europa all'Africa, dall'Asia all'Australia. Grazie alla sua grande capacit\u00e0 di adattamento, con il tempo si \u00e8 spinto gradualmente sempre pi\u00f9 verso nord, colonizzando stabilmente anche terre prima difficilmente raggiunte come il Regno Unito.\nNei luoghi pi\u00f9 caldi, la maggior parte degli uccelli risiede stabilmente; nelle comunit\u00e0 settentrionali, migra al fianco di altre specie ornitologiche in Africa e in Asia meridionale. Il volo che compiono alla fine dell'estate pu\u00f2 procedere anche verso nord, dopo la stagione riproduttiva, ma la tendenza a non recarsi in luoghi fissi pu\u00f2 spiegare il grande areale di distribuzione dell'esemplare. Un tempo comune in Europa occidentale, fu cacciato estensivamente nel XIX secolo, in virt\u00f9 delle sue piume considerate una merce pregiata. In conseguenza di queste situazioni, si estinse nell'Europa nord-occidentale e il numero cal\u00f2 drasticamente anche nel sud. Intorno al 1950, le leggi introdotte nell'Europa meridionale finalizzate alla sua conservazione, hanno permesso all'egretta garzetta di riprendersi. All'inizio del XXI secolo, essa si riproduceva nuovamente in Francia, Paesi Bassi, Irlanda e Gran Bretagna. La specie ha di recente scoperto le rotte occidentali e sta procedendo la sua espansione fino al Nuovo Mondo: avvistata per la prima volta alle Barbados nel 1954, ha cominciato a riprodursi in loco nel 1994. L'Unione Internazionale per la Conservazione della Natura ha valutato lo stato di conservazione globale dell'uccello come \"specie a rischio minimo\".\nTassonomia.\nLa garzetta \u00e8 stata formalmente descritta dal naturalista svedese Carlo Linneo nel 1766 nella dodicesima edizione del suo \"Systema Naturae\" con la nome binomiale \"Ardea garzetta\". Rientra tra le 13 specie comprese nel genere \"egretta\" indicate nel 1817 dal naturalista tedesco Johann Reinhold Forster. Il nome del genere deriva dal francese provenzale \"Aigrette\", un diminutivo di \"Aigron\", \"airone\". L'attuale termine adoperato nella lingua italiana veniva indicato anticamente anche come \"sgarzetta\".\nSi individuano due sottospecie:\nAltri taxa di garzette sono stati a volte classificati come sottospecie della garzetta in passato, ma attualmente vengono considerati come due specie separate. Si tratta dell'airone schistaceo (\"Egretta gularis\"), che pu\u00f2 essere ammirato sulle coste dell'Africa occidentale (\"Egretta gularis gularis\") e dal Mar Rosso all'India (\"Egretta gularis schistacea\"), e la garzetta dimorfica (\"Egretta dimorpha\"), presente in Africa orientale, Madagascar, nelle Comore e nelle isole Aldabra.\nDescrizione.\nLa garzetta, in et\u00e0 adulta, \u00e8 lunga circa 55\u201365\u00a0cm e ha un'apertura alare compresa tra gli 88 e i 106 cm, con un peso tra i 350 e i 550 g. Il suo piumaggio \u00e8 normalmente interamente bianco, anche se ci sono forme scure con piumaggio in gran parte grigio-bluastro. In livrea nuziale, l'adulto sviluppa alcune penne ornamentali molto lunghe sulla nuca, della dimensione di circa 150 mm, oltre che sulla base del collo e del petto. Durante l'inverno, il piumaggio \u00e8 simile, ma lungo le sezioni esterne sono pi\u00f9 corte e di aspetto pi\u00f9 proporzionato. Il becco \u00e8 lungo, nero e sottile, cos\u00ec come le narici. Vi \u00e8 un'area non coperta dal piumaggio dal colorito grigio-verdastro alla base della mandibola inferiore e intorno all'occhio, il quale ha un'iride. Anche le zampe risultano nere, mentre i piedi sono gialli: i giovani appaiono simili agli adulti non nidificanti, ma hanno zampe nero-verdastre e piedi gialli pi\u00f9 opachi. Inoltre, possono avere una certa percentuale di piume grigiastre o brunastre. La sottospecie \"nigripes\" differisce perch\u00e9 presenta una sezione scoperta in giallo tra il becco e l'occhio, e ha i piedi nerastri. Durante il culmine del corteggiamento, le narici si fanno rosse e i piedi delle razze dai piedi gialli diventano rossi.\nLe garzette sono perlopi\u00f9 silenziose, ma effettuano un verso che pu\u00f2 considerarsi tra il gracchiare e il gorgogliare nelle loro colonie di riproduzione: quando si sentono minacciate, emettono un forte verso. All'orecchio umano, i suoni sono indistinguibili dalla nitticora (\"Nycticorax nycticorax\") e dall'airone guardabuoi (\"Bubulcus ibis\"), a cui talvolta l'egretta viene associata.\nNon presenta un evidente dimorfismo sessuale.\nDistribuzione e habitat.\nLa garzetta, come del resto quasi tutti gli aironi, \u00e8 un uccello molto legato all'acqua. Infatti frequenta prevalentemente ambienti acquitrinosi, sponde di fiumi, laghi e stagni. \u00c8 un uccello migratore, svernante e nidificante. \u00c8 presente in quasi tutto il bacino del Mediterraneo, Africa, Asia meridionale, Australia, Nuova Zelanda e Indonesia. Le popolazioni italiane di garzetta sono in parte migratrici e in parte stanziali. Quelle migratrici nidificano nella Pianura Padana e svernano in Africa, oppure sono popolazioni nidificanti in Europa centrale che svernano in Italia. Le popolazioni stanziali sono presenti soprattutto in Sicilia e lungo le coste meridionali.\nDi recente, la garzetta ha iniziato a colonizzare anche il Nuovo Mondo. La prima attestazione relativa a tale uccello oltreoceano \u00e8 avvenuta alle Barbados nell'aprile del 1954. Il volatile ha iniziato a riprodursi sull'isola nel 1994 e attualmente ha raggiunto anche le Bahamas. Grazie al meccanismo degli inanellamenti, si \u00e8 scoperto che le specie che avevano raggiunto l'America centrale provenivano dalla Spagna. Molto simili nell'aspetto alla garzetta nivea (\"Egretta thula\"), condividono gli stessi siti di nidificazione presso le Barbados, affiancandosi quindi a un'altra specie ornitologica comparsa di recente in quelle latitudini. Le garzette si distinguono per la maggiore dimensione, avendo altres\u00ec uno stile di alimentazione differente.\nUlteriori punti in cui si sono scorte le garzette risultano il Suriname e il Brasile a sud, mentre a nord sono state segnalate fino a Terranova, nel Qu\u00e9bec, e nell'Ontario. Si ipotizza che gli uccelli sulla costa orientale del Nord America si siano spostati a settentrione assieme alle garzette nivee dai Caraibi. Nel giugno 2011, una garzetta \u00e8 stata avvistata nel Maine, nelle paludi di Scarborough.\nBiologia.\nAiutandosi con le lunghe zampe e sfruttando la rapidit\u00e0 e la precisione dei suoi colpi di becco, caccia le sue piccole prede in acque basse. Spesso la si pu\u00f2 osservare in piccoli gruppi o insieme ad altri aironi. Durante il suo volo lento e regolare, la garzetta ripiega il collo verso il corpo formando una caratteristica \"S\".\nAlimentazione.\nLe garzette utilizzano una variet\u00e0 di metodi per procurarsi il cibo, catturando con colpi secchi del becco da un posatoio emerso o inseguendo la preda con i lunghi trampoli in acque basse. Inoltre, in alcuni casi attendono il momento giusto e tendono imboscate all'ignara vittima. Esse sfruttano le opportunit\u00e0 fornite dai cormorani, i quali disturbano i pesci, o dagli esseri umani, che attirano i pesci lanciando del pane in acqua. Sulla terraferma impiegano anche la corsa con le loro lunghe leve per inseguire la preda. La loro dieta consiste essenzialmente in pesci, ma le garzette non disdegnano anche anfibi, piccoli rettili, mammiferi e uccelli di piccola taglia, cos\u00ec come crostacei, molluschi, insetti, ragni e vermi.\nRiproduzione.\nLe garzette nidificano in colonie, spesso con altri ardeidi, in boschetti (detti garzaia) prevalentemente in ambienti acquitrinosi. Sulle coste dell'India occidentale queste colonie possono raggiungere aree urbane, in compagnia di specie ornitologiche quali l'airone guardabuoi (\"Bubulcus ibis\"), la nitticora (\"Nycticorax nycticorax\") e l'ibis testanera (\"Threskiornis melanocephalus\"). In Europa, le specie a cui si affianca possono essere la sgarza ciuffetto (\"Ardeola ralloides\"), l'airone guardabuoi, la nitticora e il mignattaio (\"Plegadis falcinellus\"). I nidi sono composti da rami secchi e realizzati su pioppi, salici, altri alberi ad alto fusto o anche grossi cespugli; in alternativa, le egrette raggiungono canneti o boschetti di bamb\u00f9. In alcune localit\u00e0, come le isole di Capo Verde, gli uccelli nidificano sulle scogliere. Le coppie difendono un piccolo territorio di riproduzione, che di solito si estende a circa 3-4 m dal nido. Nel mese di aprile la femmina depone 3-5 uova di colore verde-bluastro che cova insieme al maschio per 40-45 giorni. Dopo 20-25 giorni dalla schiusa delle uova, i piccoli, che si presentano nei primi giorni di colore bianco, hanno gi\u00e0 appreso le basi del volo. In un anno viene deposta un'unica covata.\nSpecie simili.\n\u00c8 possibile confonderla con altri aironi soprattutto con:\nConservazione.\nA livello globale, la garzetta non \u00e8 elencata tra le specie minacciate e ha infatti ampliato il suo areale negli ultimi decenni. L'Unione Internazionale per la Conservazione della Natura afferma che la loro ampia distribuzione e il numero totale di esemplari fanno s\u00ec che l'egretta garzetta possa considerarsi una \"specie a rischio minimo\".\nStatus di conservazione nell'Europa nord-occidentale.\nLa ricerca storica ha dimostrato che la garzetta era un tempo presente, e probabilmente comune, in localit\u00e0 settentrionali come l'Irlanda e la Gran Bretagna, ma vi si \u00e8 estinta per una combinazione di caccia eccessiva nel tardo periodo medievale e del cambiamento climatico avvenuto in concomitanza della piccola era glaciale. L'introduzione di 1.000 garzette (tra numerosi altri uccelli) nel banchetto per celebrare l'intronizzazione di George Neville (1432-1476) come arcivescovo di York al castello di Cawood nel 1465 indica la presenza di comunit\u00e0 considerevoli nel nord dell'Inghilterra a quel tempo, ma la specie viene anche elencata in occasione della festa di incoronazione di Re Enrico VI nel 1429. Il numero dovette calare verso la met\u00e0 del XVI secolo, quando William Gowreley, uno yeoman dell'epoca, aveva dovuto spedire i suoi servitori a sud in cerca di egrette. Nel 1804, Thomas Bewick comment\u00f2 che se si trattava dello stesso uccello elencato nella cerimonia di elevazione di Neville \"non c'\u00e8 da meravigliarsi che questa specie sia diventata quasi estinta in questa terra!\".\nUn ulteriore declino si verific\u00f2 in tutta Europa quando le piume della garzetta e di altre egrette cominciarono a trovare una propria funzione nella decorazione dei cappelli. Conosciuti nel mondo del mercato almeno dal XVII secolo, fu nel XIX secolo che esplose una vera e propria mania e il numero di piume di garzetta che passavano attraverso i commercianti raggiungeva i milioni. Non esistono statistiche complete, ma nei primi tre mesi del 1885, si vendettero circa 750.000 piume di garzetta a Londra, mentre nel 1887 un commerciante di Londra ne vendette 2 milioni. Si procedette a creare in quell'epoca allevamenti di aironi dove gli uccelli potessero essere spennati senza essere uccisi, ma la maggior parte della fornitura di cui beneficiavano i venditori, definiti per la loro costanza e ossessione verso le egrette \"falchi predatori\" (), giungeva dalla caccia. Ci\u00f2 decim\u00f2 praticamente quasi del tutto i volatili, spingendo, per rimediare, alla creazione della Royal Society for the Protection of Birds britannica nel 1889.\nNegli anni '50, la garzetta raggiungeva numeri limitati nell'Europa meridionale, circostanza che spinse vari legislatori a introdurre leggi di conservazione che proteggevano la specie. Ci\u00f2 permise all'egretta garzetta di riprendersi dal drastico calo delle epoche precedenti; nei decenni successivi, divenne sempre pi\u00f9 comune nella Francia occidentale e, pi\u00f9 tardi, fece la sua comparsa anche sulla costa settentrionale. Raggiunti luoghi di riproduzione situati nei Paesi Bassi nel 1979, tale tendenza prosegu\u00ec a partire dagli anni '90. Si immagina che circa 22.700 coppie si riproducano attualmente in Europa, con popolazioni stabili o in aumento in Spagna, Francia e Italia, ma in calo in Grecia.\nIn Gran Bretagna gli avvistamenti risultano pi\u00f9 rari sin da quando scomparve nel XVI secolo, ma alla fine del XX secolo la situazione \u00e8 mutata, tanto che il volatile raggiunge anche le coste delle isole britanniche per riprodursi. La prima attestazione recente in Inghilterra avvenne sull'isola di Brownsea, nel Dorset, nel 1996; la specie si riprodusse in Galles per la prima volta nel 2002. L'aumento della popolazione si rivel\u00f2 vertiginoso in seguito, con oltre 750 coppie riprodottesi in quasi 70 colonie nel 2008, e un totale raggiunto dopo la stagione degli amori di 4.540 uccelli nel settembre del 2008. Particolarmente comuni intorno al fiume Tamigi, sono state segnalate persino in Scozia nel 2020, per la precisione nel Dumfries e Galloway. In Irlanda, l'egretta garzetta si riprodusse per la prima volta nel 1997 nella contea di Cork e le comunit\u00e0 di questa specie sono da allora cresciute rapidamente, stanziandosi nella maggior parte delle contee irlandesi nel 2010. I rigidi inverni del 2010-2012 hanno rallentato solo in modo temporaneo tale processo, tanto che in seguito la specie ha continuato ad essere segnalata.\nStatus in Australia.\nIn Australia, la condizione dell'egretta garzetta varia da Stato a Stato. Indicata come \"specie minacciata\" sul Flora and Fauna Guarantee Act 1988 del Victoria, l'atto in questione prevedeva un piano di recupero e di gestione futura incentrato su questa specie. Sulla lista consultiva del 2007 della fauna vertebrata minacciata in Victoria, la garzetta continuava ad essere indicata come specie esposta a rischio."}
{"id": "360474", "revid": "599013", "url": "https://it.wikipedia.org/wiki?curid=360474", "title": "Sistema imperiale britannico", "text": "Il sistema imperiale britannico (o anche sistema di unit\u00e0 imperiali) \u00e8 un sistema di unit\u00e0 di misura adottato nell'Impero britannico e nel Regno Unito.\nSi \u00e8 sviluppato da quelle che in principio erano conosciute come \"unit\u00e0 inglesi\", un'evoluzione delle unit\u00e0 di misura romane e di quelle utilizzate dalle popolazioni Anglosassoni. \u00c8 stato a sua volta la base per il sistema consuetudinario statunitense.\nStoria.\nIntrodotto dal \"British Weights and Measures Act\" del 1824, \u00e8 stato utilizzato in tutto l'Impero britannico fino alla fine del XIX secolo ed ufficialmente nel Regno Unito fino al 1965, quando \u00e8 stato introdotto il sistema metrico. Tuttavia nel Regno Unito le merci possono riportare affiancate alle unit\u00e0 metriche quelle imperiali grazie ad un'eccezione alla normativa europea del 1995, formalizzata da una revisione del 2009.\nUnit\u00e0 di misura.\nTemperatura.\nIl sistema imperiale britannico utilizza i gradi della scala Fahrenheit, proposta nel 1724 da Gabriel Fahrenheit.\nLa conversione tra gradi Fahrenheit e gradi Celsius avviene secondo la seguente formula:\nAlcuni punti di riferimento:\nA partire dagli anni novanta l'utilizzo della scala di temperature Fahrenheit \u00e8 andato via via scemando nel Regno Unito, a favore della pi\u00f9 diffusa e semplice scala Celsius.\nDenaro.\nFino al 1971 nel Regno Unito e in Irlanda vigeva un sistema monetario non decimale formato da tre unit\u00e0 di misura proporzionali: la sterlina (\"pound\", plurale \"pounds\"), lo scellino (\"shilling\", plur. \"shillings\") e il penny (\"penny\", plur. \"pence\")\nIn seguito alla riforma del sistema monetario i due paesi hanno adottato una sterlina divisa in 100 penny e abolito lo scellino."}
{"id": "360476", "revid": "108527709", "url": "https://it.wikipedia.org/wiki?curid=360476", "title": "Amenukal dei Kel Adagh", "text": "Lista degli \"amenukal\" dei Kel Adagh (Adrar degli Ifoghas) (della trib\u00f9 nobile dei Kel Afella \"Quelli del Nord\").\nA differenza degli \"amenukal\" dell'Ahaggar e di altre trib\u00f9 tuareg, in questa trib\u00f9 la matrilinearit\u00e0 non \u00e8 la norma, e un \"amenukal\" di solito \u00e8 figlio del precedente \"amenukal\".\nSecondo varie tradizioni la lista di \"amenukal\" parte da Mohammed A\u00eftta, che sarebbe stato di origine \"sceriffale\", cio\u00e8 un discendente del Profeta.\nDa tempo, soprattutto dopo l'indipendenza e l'integrazione nello stato del Mali, la carica \u00e8 sostanzialmente solo onorifica, ma i tuareg mantengono in considerazione il loro \"amenukal\", che al marzo 2006 risultava anziano e malato, in cura presso un ospedale parigino, ma che \u00e8 stato ancora attivo durante la ribellione dell'Azawad del 2012, aderendo dapprima al MNLA e poi al HCUA, da lui presieduto e diretto dal figlio, Alghabass Ag Intalla.\nBibliografia.\nPierre Boilley, \"Les Touaregs Kel Adagh. D\u00e9pendances et r\u00e9voltes: du Soudan fran\u00e7ais au Mali contemporain\", Paris, Karthala, 1999 ISBN 2-86537-872-1"}
{"id": "360479", "revid": "767487", "url": "https://it.wikipedia.org/wiki?curid=360479", "title": "Densit\u00e0 di Planck", "text": "La densit\u00e0 di Planck \u00e8 l'unit\u00e0 naturale della densit\u00e0, simbolicamente rappresentata da \u03c1P.\n\u03c1P = Massa di Planck / (Lunghezza di Planck)3 = formula_1 \u2248 5,1 \u00d7 1096 kg/m3\ndove:\n\"c\" \u00e8 la velocit\u00e0 della luce nel vuoto\nformula_2 \u00e8 la Costante di Dirac \n\"G\" \u00e8 la costante di gravitazione universale"}
{"id": "360480", "revid": "2730", "url": "https://it.wikipedia.org/wiki?curid=360480", "title": "Gneo Giulio Agricola", "text": "La maggior parte delle informazioni sulla sua vita e sulla sua attivit\u00e0 sono tratte dal \"De vita et moribus Iulii Agricolae\", scritto dallo storico Tacito (suo genero), dalla \"Storia romana\" di Cassio Dione Cocceiano e da tre iscrizioni ritrovate in Britannia (una di queste fu rinvenuta nel 1955 in frammenti nel foro di Verulamium).\nBiografia.\nNato nella colonia di Forum Iulii, nella Gallia Narbonensis (odierna Francia meridionale), Agricola era figlio del senatore Giulio Grecino e di Giulia Procilla, due alti esponenti della classe equestre. Entrambi i suoi nonni erano stati procuratori imperiali, mentre il padre era stato pretore ed era poi entrato a far parte del Senato di Roma nell'anno in cui nacque Agricola. Tra il 40 e il 41, il padre fu condannato a morte dall'imperatore Caligola, perch\u00e9 si era rifiutato di accusare il cugino di quest'ultimo, Marco Giunio Silano.\nDella madre di Agricola, Tacito dice che era \"una donna di singolare virt\u00f9\" e che adorava letteralmente suo figlio. Agricola studi\u00f2 a Marsiglia, dove mostr\u00f2 un grande interesse per la filosofia (come suo padre). Si spos\u00f2 con la nobile Domizia Decidiana.\nGli esordi della carriera.\nInizi\u00f2 la sua carriera come tribuno militare in Britannia dal 58 al 62, sotto il comando del governatore Gaio Svetonio Paolino, partecipando con molta probabilit\u00e0 alla soppressione della rivolta della regina Budicca.\nTornato a Roma nel 62, Agricola divenne questore nel 64 e serv\u00ec nella provincia d'Asia sotto il comando del corrotto Salvio Titiano. Nel 66, divenne tribuno della plebe e poi, nel 68, pretore, incarico durante il quale ebbe l'ordine dall'imperatore Galba di fare un inventario dei tesori dei templi. Nel corso della guerra civile dell'anno dei quattro imperatori, egli decise di schierarsi con il generale Vespasiano, anche perch\u00e9 la sua adorata madre era stata uccisa in estate in Liguria da alcuni soldati della flotta di Otone.\nDopo la presa del potere da parte di Vespasiano, Agricola fu posto a capo della XX \"Valeria Victrix\" (di stanza in Britannia), al posto di Marco Roscio Celio, poich\u00e9 si era ribellato al governatore Marco Vettio Bolano, che si era dimostrato debole nello svolgimento del suo ufficio. Agricola impose di nuovo una ferrea disciplina alla legione e diede un grosso aiuto a consolidare il dominio romano nell'isola. Nel 71 Bolano fu sostituito con un uomo di maggior tempra, Quinto Petillio Ceriale, sotto il cui comando Agricola ebbe modo di distinguersi durante le campagne militari contro i Briganti.\nNel 75, Agricola divenne un patrizio e fu nominato governatore della Gallia Aquitania. Nel 77, torn\u00f2 a Roma, dove divenne pontefice e diede sua figlia Giulia Agricola in moglie a Tacito. In seguito torn\u00f2 in Britannia nel 78, ma questa volta in qualit\u00e0 di governatore (\"legatus Augusti pro praetore\").\nGovernatore in Britannia.\nNell'estate del 78, mosse guerra e sconfisse gli Ordovici (trib\u00f9 del Galles settentrionale), dopo di che sottomise di nuovo l'isola di Mona (Anglesey), che dopo essere stata conquistata da Svetonio Paolino nel 61 era per\u00f2 stata riconquistata dai Britanni. Agricola si guadagn\u00f2 anche una buona fama come amministratore oltre che come comandante militare, combattendo la corruzione. Potenzi\u00f2 la romanizzazione della Britannia, incoraggi\u00f2 la costruzione di citt\u00e0 sul modello di quelle romane e fece educare i figli dei nativi secondo i costumi romani.\nPoi indirizz\u00f2 la sua azione militare verso la Scozia: nell'estate dell'80 guid\u00f2 l'esercito fino all'estuario del fiume Taus (per la maggior parte degli studiosi il Solway Firth), dove fece costruire dei forti.\nAgricola in Irlanda?\nNell'82 Agricola attravers\u00f2 il mare e sconfisse popoli fino ad allora sconosciuti ai Romani. Questo dice Tacito, che per\u00f2 non specifica quale mare il suocero abbia attraversato: molti studiosi hanno ipotizzato che si tratti del Clyde o Forth. Tuttavia va notato che la restante parte del capitolo riguarda esclusivamente l'Irlanda. Agricola fortific\u00f2 la costa britannica che guardava verso l'Irlanda e Tacito ricorda che il suocero diceva spesso che quest'isola poteva essere conquistata con una sola Legione e poche truppe ausiliarie.\nEgli aveva anche dato rifugio a un re irlandese transfuga e si potrebbe pensare che egli l'abbia potuto usare come scusa per attaccare e conquistare l'Irlanda. La conquista non ci fu mai, ma alcuni storici pensano che la traversata e lo scontro con popoli sconosciuti ai Romani di cui parla Tacito si riferiscano a una qualche spedizione punitiva o esplorativa di Agricola in Irlanda.\nA supportare quest'ipotesi ci potrebbe essere una tradizione irlandese che narra di un leggendario re supremo, Tuathal Teachtmhar, esiliato da ragazzo dall'Irlanda, il quale in seguito torn\u00f2 dalla Britannia alla testa di un esercito per reclamare il trono. La data tradizionale di questo evento si colloca negli anni compresi tra il 76 e l'80.\nInoltre, l'archeologia ha portato alla luce manufatti romani o Romano-Britannici in diverse localit\u00e0 associate a Tuathal.\nRecentemente \u00e8 stato scoperto un possibile forte romano a Drumanargh vicino a Dublino, che alcuni studiosi come Raftery e Cooney credono fu probabilmente usato da Agricola per una sua spedizione esplorativa in Hibernia nell'82.\nLa guerra in Scozia.\nNell'83 Agricola mosse guerra alle trib\u00f9 del Forth, ma i Caledoni attaccarono nella notte l'accampamento della IX \"Hispana\". Agricola riusc\u00ec per\u00f2 a respingerli con la cavalleria, dopo di che avanz\u00f2 ancora pi\u00f9 a nord con le sue truppe. Nell'83 o nell'84 l'esercito romano si scontr\u00f2 nella battaglia del Monte Graupio contro un forte esercito di Caledoni, guidati da Calgaco. Le truppe di Agricola misero in fuga i nemici che persero circa 10.000 uomini, mentre i Romani appena 360.\nSoddisfatto di questi risultati, Agricola prese ostaggi dai Caledoni e fece marciare le sue legioni fino all'area del Moray Firth, costruendo vari forti come Cawdor vicino a Inverness. Poi torn\u00f2 a sud, nella provincia. Inoltre, nomin\u00f2 un prefetto navale con l'ordine di procedere con la flotta lungo la costa settentrionale. Questa circumnavigazione conferm\u00f2 per la prima volta che la Britannia era effettivamente una enorme isola.\nGli ultimi anni di vita.\nAgricola fu richiamato a Roma dall'imperatore Domiziano nell'85, dopo un governatorato di inusuale lunghezza. Secondo Tacito, Domiziano prese questa decisione perch\u00e9 geloso dei grandi successi del generale, che mettevano in ombra le modeste vittorie dell'imperatore sul fronte germanico.\nI rapporti tra l'imperatore e Agricola non sono chiari: se, da un lato, ad Agricola vennero tributati grandi onori e una statua (i pi\u00f9 grandi riconoscimenti militari eccetto il trionfo), dall'altro egli non ricopr\u00ec pi\u00f9 alcuna carica civile o militare, nonostante il suo grande valore e la sua esperienza. Gli venne offerta la carica di governatore dell'Africa, ma la rifiut\u00f2, forse a causa della sua salute cagionevole o (come sostiene Tacito) delle macchinazioni di Domiziano. Mor\u00ec nel 93, in circostanze poco chiare, forse avvelenato per ordine dello stesso imperatore.\nVisione di Tacito.\nSecondo il ritratto lasciato da Tacito, in Britannia Agricola cambi\u00f2 il modo di fare la guerra. I suoi predecessori avevano sempre combattuto d'estate, concedendo cos\u00ec al nemico il tempo necessario per riorganizzarsi. Agricola, invece, impegn\u00f2 il nemico d'inverno, dedicandosi per\u00f2 anche a gestire nel migliore dei modi quello che era gi\u00e0 stato conquistato. E cos\u00ec mise ordine nel sistema di esazione dei tributi e pose fine agli abusi. Insomma, stando a Tacito, Agricola sarebbe stato il politico perfetto e virtuoso: duro ma giusto, spietato ma intelligente.\nIl ritratto \u00e8 senza dubbio ingigantito, idealizzato e, soprattutto, ideologico, perch\u00e9 serv\u00ec a Tacito, storico di parte senatoria, per creare una contrapposizione tra la meschinit\u00e0 dell'imperatore Domiziano e le alte virt\u00f9 civiche di un uomo del Senato, appunto Agricola, preoccupato del bene comune e non dei suoi interessi personali."}
{"id": "360482", "revid": "838137", "url": "https://it.wikipedia.org/wiki?curid=360482", "title": "Potenza di Planck", "text": "La Potenza di Planck si ottiene dal rapporto tra l'Energia di Planck e il Tempo di Planck. \u00c8 uguale a circa \n3,62831 \u00d7 1052 W.\nIn termini di costanti fondamentali della fisica si esprime come:"}
{"id": "360483", "revid": "4106", "url": "https://it.wikipedia.org/wiki?curid=360483", "title": "Igea Marina", "text": ""}
{"id": "360486", "revid": "838137", "url": "https://it.wikipedia.org/wiki?curid=360486", "title": "Frequenza angolare di Planck", "text": "La frequenza angolare di Planck \u00e8 l'unit\u00e0 naturale del momento angolare, simbolicamente rappresentata da \u03c9P. \nformula_1 1.85487 \u00d7 1043 s-1\ndove\n\"c\" \u00e8 la velocit\u00e0 della luce nel vuoto\nformula_2 \u00e8 la costante di Planck ridotta o costante di Dirac\n\"G\" \u00e8 la costante di gravitazione universale."}
{"id": "360487", "revid": "1039155", "url": "https://it.wikipedia.org/wiki?curid=360487", "title": "Orpheus - La finestra di Orfeo", "text": " \u00e8 un manga di Riyoko Ikeda serializzato tra il 1975 e il 1981 sulla rivista \"Margaret\" di Sh\u016beisha e in seguito raccolto in 18 volumi \"tank\u014dbon\".\nGrazie alla realizzazione de \"La finestra di Orfeo\", il pi\u00f9 lungo dell'autrice, ambientato in Germania, Austria e Russia, che Tezuka defin\u00ec come la sua \"opera della vita\", l'autrice vinse il 9\u00ba Premio d'Eccellenza da parte dell'Associazione dei fumetti giapponesi nel 1980.\nTrama.\nLa storia narra le vicende legate alle vite di alcuni studenti di conservatorio nella citt\u00e0 di Ratisbona, in Germania, negli ultimi anni dell'Ottocento e nei primi del Novecento. Nel corso dell'opera, da uno scenario caratterizzato dall'ambiente borghese della Germania post-Bismarck, si passa al palcoscenico delle due rivoluzioni russe, alla prima guerra mondiale e alla fine del casato dei Romanov.\nLa protagonista di questa storia \u00e8 Julius: una ragazza che \u00e8 costretta dalla madre a fingersi maschio sin dalla nascita, per poter cos\u00ec ereditare l'intero cospicuo patrimonio del padre ormai prossimo alla morte, a discapito delle due sorellastre, figlie di primo letto. \nJulius \u00e8 iscritta a un conservatorio maschile dove da generazioni si tramanda una leggenda: chiunque si affacci alla cosiddetta 'finestra di Orfeo' sar\u00e0 vincolato in un amore con la prima fanciulla che vedr\u00e0 al di sotto. Un amore che per\u00f2 finir\u00e0 in tragedia, come il mito di Orfeo ed Euridice.\nLa prima parte della storia, ambientata in Germania, \u00e8 incentrata sul rapporto fra tre ragazzi protagonisti e sulla questione dell'eredit\u00e0 del padre di Julius. Vi sono poi come contorno altre storie d'amore minori che s'intrecciano con le principali, oltre a rivalit\u00e0 e ipocrisie.\nLa storia si sposta poi dalla Germania in Austria seguendo le vicende di Isaak, uno studente povero che studi\u00f2 alla stessa scuola di Julius grazie a una borsa di studio a favore del suo talento. Klaus \u00e8 il terzo protagonista, compagno di scuola di Julius e Isaak. Nella terza parte del manga, quasi interamente ambientata in Russia: le vicende personali dei protagonisti, Julius e Klaus, a questo punto s'intersecano con quelle dei bolscevichi e della rivoluzione russa.\nMolti sono i personaggi realmente esistiti che vengono appaiono in queste pagine: la famiglia imperiale dei Romanov, il monaco Rasputin, il capo dei rivoluzionari Lenin, o il musicista Wilhelm Backhaus.\nStorie fuori serie.\nDi questo manga negli anni successivi la Ikeda, cos\u00ec come accadde anche per \"Le rose di Versailles\", cre\u00f2 delle storie fuori serie, che si inserivano a posteriori negli interstizi della continuit\u00e0 principale. In , l'autrice cerca di svelare alcuni punti che nella serie principale non avevano avuto una conclusione compiuta. In questi episodi la Ikeda si \u00e8 limitata a rivestire il ruolo di sceneggiare affidando i disegni a Erika Miyamoto, una sua ex assistente.\nEdizioni.\nIn Giappone la prima pubblicazione \u00e8 avvenuta nel corso di cinque anni sulla rivista settimanale \"Shukan Margaret\", edita dalla Sh\u016beisha, per poi essere ospitata dalla rivista \"Seventeen\", rivolta a un pubblico pi\u00f9 maturo. Successivamente l'opera \u00e8 stata raccolta in diciotto \"tank\u014dbon\" di duecento pagine l'uno, i quali da allora hanno conosciuto numerose ristampe.\nIn Italia \u00e8 stato pubblicato da Panini Comics sotto l'etichetta Planet Manga dall'8 aprile 2004 al 5 maggio 2005 a cadenza mensile, per un totale di 14 volumi da 256 pagine l'uno. Questa versione si basa sulla ristampa giapponese in 4 volumi. La lettura proposta \u00e8 all'occidentale, con le tavole ribaltate simmetricamente rispetto all'originale nipponico.\nUna nuova edizione viene annunciata da J-Pop nel 2020 ed \u00e8 composta da nove volumi pubblicati dal 24 marzo 2021.\nTematiche.\nOscar e Julius sono donne cui la famiglia hanno imposto di vestire i panni di uomini, ma mentre l'identit\u00e0 femminile di Oscar \u00e8 per\u00f2 conosciuta, Julius vivr\u00e0 drammaticamente il suo segreto di essere una ragazza. Inoltre, Oscar accetta di essere stata cresciuta come un maschio mentre la pi\u00f9 costretta Julius si dedica completamente al suo lato femminile che si manifesta nel suo esasperato amore per Klaus.\nNella parte iniziale \u00e8 notevole il ritratto dettagliatissimo dell'alta societ\u00e0 della Baviera post-bismarckiana, caratterizzata da una borghesia imprenditoriale; l'amore per la musica, di cui la Ikeda \u00e8 capace di dare descrizioni davvero toccanti; la derelizione e la dignit\u00e0 delle classi pi\u00f9 povere, ai margini dello splendore luccicante della ricchezza e dell'arte.\nAi tempi dell'universit\u00e0, l'autrice aveva studiato Marx e Lenin, ed era nel ramo giovanile del Partito Comunista Giapponese."}
{"id": "360488", "revid": "729019", "url": "https://it.wikipedia.org/wiki?curid=360488", "title": "Resistenza austriaca", "text": "La resistenza austriaca al dominio nazista che inizi\u00f2 con l'Anschluss del 1938, aveva gi\u00e0 un precedente nelle attivit\u00e0 di socialisti e comunisti durante il periodo del cosiddetto austrofascismo, iniziato nel 1934. Questi militanti di estrema sinistra agivano completamente isolati dal contesto sociale della maggioranza della popolazione durante gli anni della guerra. Altre frange della resistenza austriaca furono costituite da cattolici e monarchici.\nLa societ\u00e0 austriaca aveva avuto un atteggiamento ambivalente sia verso il governo nazista dal 1938 al 1945, sia verso quei pochi che gli si opponevano. Dal momento che una larga parte della societ\u00e0 austriaca appoggiava esplicitamente o tacitamente il regime nazista, le forze alleate trattarono l'Austria come controparte nemica in guerra e mantenne l'occupazione fino alla resa finale dei nazisti. D'altra parte la Dichiarazione di Mosca affermava che l'Austria era stata una societ\u00e0 libera e democratica prima della guerra e che dunque la sua cattura era un atto di liberazione."}
{"id": "360489", "revid": "367445", "url": "https://it.wikipedia.org/wiki?curid=360489", "title": "Tensione di Planck", "text": "La Tensione di Planck \u00e8 l'unit\u00e0 naturale della tensione o voltaggio, simbolicamente rappresentata da VP.\nformula_1 V\ndove\nformula_2 \u00e8 l'Energia di Planck\nformula_3 \u00e8 la Carica di Planck\nformula_4 \u00e8 la velocit\u00e0 della luce nel vuoto\nformula_5 \u00e8 la costante di gravitazione universale"}
{"id": "360490", "revid": "30610", "url": "https://it.wikipedia.org/wiki?curid=360490", "title": "Forum Julii", "text": ""}
{"id": "360491", "revid": "831312", "url": "https://it.wikipedia.org/wiki?curid=360491", "title": "Giro d'Italia 1960", "text": "Il Giro d'Italia 1960, quarantatreesima edizione della \"Corsa Rosa\", si svolse in ventuno tappe dal 19 maggio al 9 giugno 1960 per un percorso totale di 3\u00a0481,2 km. Fu vinto da Jacques Anquetil, primo corridore francese ad aggiudicarsi la corsa."}
{"id": "360492", "revid": "838137", "url": "https://it.wikipedia.org/wiki?curid=360492", "title": "Resistenza di Planck", "text": "La Resistenza di Planck \u00e8 l'unit\u00e0 naturale della resistenza, simbolicamente rappresentata da ZP.\nformula_1 2.99792458 \u00d7 101 \u03a9\nDove:\nformula_2 \u00e8 la Tensione di Planck\nformula_3 \u00e8 la Corrente di Planck\n\"c\" \u00e8 la velocit\u00e0 della luce nel vuoto"}
{"id": "360493", "revid": "1573940", "url": "https://it.wikipedia.org/wiki?curid=360493", "title": "Amenukal dell'Azawagh", "text": "Lista degli \"amenukal\" dell'Azawagh (Kel Denneg) (della trib\u00f9 nobile dei Kel Nan). \nDati ricavati in gran parte da Alojali (1975).\nSecondo le tradizioni raccolte da Alojali, la lista di \"amenukal\" parte da Khadakhada, che sarebbe vissuto nel XVII secolo.\nNel 1917, dopo la repressione della rivolta di Kaocen cui si era alleato Elkhurer, i Francesi soppressero il titolo di Amenokal.\nBibliografia.\nGhoube\u00efd A, \"Histoire des Kel-Denneg avant l'arriv\u00e9e des Fran\u00e7ais\", Copenaghen, Akademisk Forlag, 1975 ISBN 87-500-1585-0"}
{"id": "360500", "revid": "48097", "url": "https://it.wikipedia.org/wiki?curid=360500", "title": "Voltaggio di Planck", "text": ""}
{"id": "360511", "revid": "1318658", "url": "https://it.wikipedia.org/wiki?curid=360511", "title": "San Metodio", "text": "Ci sono vari San Metodio:"}
{"id": "360512", "revid": "345405", "url": "https://it.wikipedia.org/wiki?curid=360512", "title": "Fausto", "text": "Origine e diffusione.\nRiprende il \"cognomen\" e anche \"praenomen\" romano \"Faustus\", piuttosto comune e tipico della \"gens Cornelia\": \u00e8 basato sul termine latino \"faustus\", che significa \"favorevole\", \"benevolo\", \"fausto\", \"felice\", \"fortunato\".\n\u00c8 diffuso ampiamente in tutta Italia, in particolare in Lombardia, pi\u00f9 nella forma maschile che in quella femminile, e riflette il culto di vari santi tra i quali san Fausto di Milano e santa Fausta di Narni. In parte la diffusione pu\u00f2 essere legata alla matrice storica e letteraria del nome, portato da molti personaggi dell'antica Roma e in tempi pi\u00f9 recenti appartenuto, come cognome, a Johann Georg Faust, leggendario mago tedesco vissuto in epoca rinascimentale, alla cui figura si ispirarono letterari e musicisti per la creazione di numerose opere, fra le quali la pi\u00f9 famosa \u00e8 il \"Faust\" di Goethe. In questo caso \"Faust\" trae origine dal tedesco e significa \"pugno\".\nOnomastico.\nL'onomastico per i Fausto si pu\u00f2 festeggiare in memoria di uno dei numerosi santi, alle date seguenti:\nPer le donne di nome Fausta le ricorrenze possibili sono:"}
{"id": "360514", "revid": "124077805", "url": "https://it.wikipedia.org/wiki?curid=360514", "title": "Jurij Dolgorukij di Kiev", "text": "Attivit\u00e0 politica a Rostov e Suzdal'.\nFiglio di seconde nozze di Vladimir II Monomaco, nacque in un anno ad oggi ignoto; alcuni resoconti storici riportano, tuttavia, una frase che il fratello maggiore Vja\u010deslav gli avrebbe rivolto (\u00abIo sono molto pi\u00f9 vecchio di te: quando tu nascesti io avevo gi\u00e0 la barba\u00bb) che fa ritenere, con una certa approssimazione (dato che Vja\u010deslav nacque nei primi anni '80 dell'XI secolo), che Jurij fosse nato tra il 1095 e il 1097. Ebbe in moglie prima Anna, figlia di Aepi Khan dei Polovcy, e in seguito una principessa bizantina.\nFu inviato dal padre al Governo del principato di Rostov, provincia settentrionale della Rus'. Qui, appena insediatosi, entr\u00f2 in forte contrasto con i boiari presenti nel capoluogo, tanto che decise di spostare la capitale a Suzdal'. Durante il proprio regno diede ordine di costruire numerose citt\u00e0 fortificate nella regione dello Zales'e, che, a causa delle continue invasioni tatare che sconvolgevano il meridione, aveva incominciato a popolarsi. Fond\u00f2 le citt\u00e0 di Sknjatino (1134), Jaropol\u010d-Zalesski (1136), Pereslavl'-Zalesskij, Jur'ev-Polskij, Starodub sul Kljazma (1152) e Dmitrov (1154). Gli \u00e8 attribuita dalle leggende popolari anche la fondazione degli insediamenti di Tver', Kostroma, e Vologda. Con lui inizi\u00f2 la linea dinastica dei Grandi Principi di Vladimir e Suzdal'.\nNel 1147 Jurij ebbe un incontro con Svjatoslav Ol'govi\u010d in un luogo chiamato Mosca. Tale data \u00e8 considerata dalla tradizione popolare quella della fondazione della citt\u00e0. La \"cronaca di Tver'\" riporta a tal proposito le seguenti parole: \u00ab\"il principe Jurij Volodimeri\u010d pos\u00f2 le fondazioni di Mosca all'estuario del fiume Neglinava, dove questo si getta nel fiume Jauza\"\u00bb; tale documento \u00e8, per\u00f2, un testo posteriore di non sicura affidabilit\u00e0. Nel 1156 Jurij fortific\u00f2 Mosca con una palizzata di legno e un fossato.\nLa lotta per il trono di Kiev.\nAnche se si premur\u00f2 di rafforzare le terre settentrionali, Jurij si dimostr\u00f2 interessato principalmente al trono di Kiev. La sua partecipazione attiva agli affari della Rus' gli valsero il soprannome di \"Dolgorukij\", che pu\u00f2 essere tradotto in italiano come \"colui che \u00e8 dotato di lunghe braccia\". Suo fratello maggiore Mstislav I di Kiev mor\u00ec nel 1132 e la sua morte scaten\u00f2 nello Stato una sanguinosa guerra civile, nel corso della quale Jurij dichiar\u00f2 guerra al Principe di \u010cernigov, impose il proprio figlio sul soglio di Novgorod e occup\u00f2 Pereslavl'-Zalesskij. Quando gli abitanti di Novgorod lo tradirono, egli reag\u00ec assediando la loro fortezza principale, Tor\u017eok.\nNel 1147 Jurij riprese la lotta per la conquista di Kiev, che occup\u00f2 due anni pi\u00f9 tardi. Nel 1151 fu cacciato dal trono dal nipote Izjaslav II, ma vi fece ritorno nel 1155, dopo la morte di quest'ultimo e la vittoria su Izjaslav III. Suggell\u00f2 un'alleanza con il Principato di Galizia dando in sposa sua figlia Olga a Jaroslav, figlio di Vladimirko. Jurij mor\u00ec improvvisamente il 15 maggio 1157 e fu seppellito nella chiesa del Salvatore in Berestovo, in cui la sua tomba fu tuttavia successivamente trovata vuota.\nCommemorazioni.\nNumerosi sono le onorificenze postume attribuite dai cittadini russi a questo personaggio storico: Mosca, per esempio, ha inserito nel proprio stemma il proprio santo patrono (San Giorgio), gli ha dedicato una statua equestre in una sua via centrale (via Tverskaja) e nel 1947 ha coniato una medaglia con la sua effigie in ricordo dell'800\u00ba anniversario della fondazione della citt\u00e0; con il suo nome, inoltre, \u00e8 stato battezzato un sottomarino nucleare."}
{"id": "360515", "revid": "968255", "url": "https://it.wikipedia.org/wiki?curid=360515", "title": "Fulvio", "text": "Origine e diffusione.\nDeriva dal \"cognomen\" romano \"Fulvius\", tipico della \"gens Fulvia\"; \u00e8 basato sul termine \"fulvus\", che significa \"biondo\", \"biondo acceso\", \"fulvo\", \"rosso giallastro\", \"rossiccio\", in riferimento al colore dei capelli. Era, in origine, un soprannome che denotava la caratteristica del colore dei capelli, analogamente a Flavio, Rosso e Biondo.\nOnomastico.\nNessun santo ha mai portato il nome Fulvio o Fulvia, quindi il nome \u00e8 adespota e l'onomastico si festeggia il 1\u00ba novembre, in occasione di Ognissanti.\nVa notato che, su alcuni calendari e siti internet, san Flavio, martire con i fratelli Augusto e Agostino a Nicomedia sotto Diocleziano e commemorato il 7 maggio, \u00e8 sostituito erroneamente e senza apparente motivo con un \"san Fulvio\" e/o una \"santa Fulvia\"."}
{"id": "360516", "revid": "729019", "url": "https://it.wikipedia.org/wiki?curid=360516", "title": "Iperemia", "text": "Iperemia \u00e8 un termine usato in medicina per indicare l'aumento del flusso sanguigno in una determinata parte del corpo.\nLa dilatazione delle venule, che si accompagna a quella delle arteriole e delle metarteriole, \u00e8 da ricondurre in parte all'aumento del flusso, in parte all'azione diretta del monossido di azoto (NO) sulle venule muscolari. Ci\u00f2 pu\u00f2 avere implicazioni cliniche, ma pu\u00f2 anche essere una risposta normale che favorisce i cambiamenti di afflusso di sangue ai diversi tessuti attraverso la vasodilatazione. Clinicamente, l'iperemia si manifesta come eritema. Quando, ad esempio, la parte del corpo colpito dalla vasodilatazione \u00e8 la congiuntiva, allora si parla di iperemia congiuntivale, che determina, in chi ne \u00e8 colpito, il cosiddetto \"occhio rosso\".\nL'iperemia pu\u00f2 anche essere dovuta ad un calo della pressione atmosferica al di fuori del corpo. L'iperemia funzionale, l'iperemia metabolica o l'iperemia attiva, \u00e8 l'aumento del flusso sanguigno che si verifica quando il tessuto \u00e8 attivo.\nIperemia e la regolazione del flusso di sangue.\nIperemia funzionale \u00e8 un aumento del flusso sanguigno in un tessuto a causa della presenza di metaboliti e di un cambiamento delle condizioni generali. Quando vi \u00e8 un aumento dell'attivit\u00e0 di un tessuto vi \u00e8 una conseguente caduta della pressione parziale di ossigeno e del pH, un aumento della pressione parziale dell'anidride carbonica, un aumento di temperatura e della concentrazione di ioni potassio. Il meccanismo che porta alla vasodilatazione non \u00e8 del tutto chiaro, ma potrebbe avere qualcosa a che fare con l'apertura dello sfintere precapillare.\nIperemia funzionale.\nQuando le cellule all'interno del corpo sono attive, esse utilizzano pi\u00f9 ossigeno e combustibile, come ad esempio acidi grassi o glucosio. L'aumento dei processi metabolici comporta la sintesi di maggiori rifiuti metabolici. I sottoprodotti del metabolismo sono vasodilatatori (vasodilatatori metaboliti: CO2, H+, K+, lattato, adenosina) le arteriole locali rispondono a questi prodotti dilatandosi, consentendo cos\u00ec a maggior quantitativi di sangue di raggiungere il tessuto.\nViceversa, quando un tessuto \u00e8 metabolicamente meno attivo, esso produce meno metaboliti che vengono semplicemente trasportati via nel flusso sanguigno.\nAlcuni tessuti richiedono ossigeno e combustibile pi\u00f9 rapidamente o in quantit\u00e0 maggiori. Esempi di tessuti e organi, che sono noti per avere meccanismi specializzati per l'iperemia funzionale includono:\nIperemia reattiva.\nL'iperemia reattiva \u00e8 l'aumento transitorio in organo del flusso sanguigno che si verifica a seguito di un breve periodo di ischemia. Infatti, dopo l'evento ischemico vi sar\u00e0 una carenza di ossigeno e un accumulo di rifiuti metabolici.\nQuesto \u00e8 comunemente testato nelle gambe utilizzando il test di Buerger.\nL'iperemia reattiva spesso si verifica come conseguenza del fenomeno di Raynaud, dove il vasospasmo della muscolatura dei vasi porta ad ischemia e necrosi del tessuto e quindi un conseguente aumento del flusso sanguigno per rimuovere i prodotti di scarto e i detriti cellulari."}
{"id": "360517", "revid": "287204", "url": "https://it.wikipedia.org/wiki?curid=360517", "title": "Cratere Cameron", "text": "Cameron \u00e8 un piccolo cratere lunare da impatto intitolato all'astronomo americano Robert C. Cameron, che si trova lungo il bordo nord-ovest del cratere Taruntius. Il cratere Cameron \u00e8 circolare e la sua forma ricorda quella di una tazza; \u00e8 privo di ulteriori caratteristiche. In un primo tempo era stato designato come 'Taruntius C', prima di essere rinominato dall'Unione Astronomica Internazionale."}
{"id": "360518", "revid": "86599", "url": "https://it.wikipedia.org/wiki?curid=360518", "title": "Cratere Campano", "text": "Campano, o ufficialmente Campanus, \u00e8 un cratere lunare di 46,41 km situato nella parte sud-occidentale della faccia visibile della Luna. Forma con il cratere Mercator una coppia di crateri lungo il margine sud-orientale del Mare Nubium.\nAi piedi delle pendici meridionali di Campanus si trova il Palus Epidemiarum e a sud-ovest si trova il cratere Dunthorne. Ad ovest di Campano si trova un sistema di \"rimae\" noto come Rimae Hippalus, mentre a sud si trova il sistema noto come Rimae Ramsden.\nIl bordo di Campanus \u00e8 approssimativamente circolare, con un ingrossamento esterno lungo il margine ovest ed uno interno verso nord-nord-ovest. Le pendici esterne non sono erose in modo significativo, mentre l'interno \u00e8 stato ricoperto da lava basaltica, con solo un resto del picco centrale. La superficie interna ha la stessa bassa albedo del mare circostante, che conferisce al cratere un aspetto opaco. \nIl cratere \u00e8 dedicato al matematico e astronomo italiano Campano da Novara.\nCrateri correlati.\nAlcuni crateri minori situati in prossimit\u00e0 di Campanus sono convenzionalmente identificati, sulle mappe lunari, attraverso una lettera associata al nome."}
{"id": "360519", "revid": "1318658", "url": "https://it.wikipedia.org/wiki?curid=360519", "title": "Isomeria cis-trans", "text": "L'isomeria \"cis\"-\"trans\" \u00e8 un tipo di isomeria.\nIl termine cis, in chimica, indica una particolare disposizione degli atomi in molecole contenenti doppi legami o in strutture cicliche ad anello. Pi\u00f9 precisamente, \u00e8 l'isomero in cui ogni carbonio del doppio legame \u00e8 legato a un idrogeno e a un atomo o gruppo funzionale diverso dall'idrogeno e i due gruppi funzionali si trovano dalla stessa parte lungo un piano di riferimento. Lo stesso vale nel caso in cui venga considerata una struttura ciclica in relazione alla posizione degli atomi legati ai due carboni impegnati nella formazione dell'anello.\nL'isomero cis (dal latino: \"di qua\") si distingue da quello trans (dal latino: \"di l\u00e0\"), in cui l'orientamento dei due atomi o gruppi funzionali \u00e8 da parti opposte rispetto al doppio legame (o al piano in cui giace l'anello).\nIn chimica inorganica anche i complessi possono avere isomeri cis-trans, in relazione alla disposizione relativa degli atomi su un piano o sui vertici di un ottaedro.\nIl concetto di isomeria cis-trans decade nel momento in cui gli atomi del doppio legame sono legati a pi\u00f9 di due atomi o gruppi funzionali diversi. In questo caso si ricorre alla notazione E/Z. Si trovano cio\u00e8 le priorit\u00e0 (a seconda del peso atomico) dei quattro sostituenti e, se i due atomi di priorit\u00e0 maggiore si trovano dalla stessa parte, si parla di isomero Z (dal tedesco \"zusammen\", insieme), se da parti opposte si parla di isomero E (dal tedesco \"entgegen\", opposto).\nSecondo questa nomenclatura il cis-1,2-difluoroetilene in figura diventa lo (Z)-1,2-difluoroetilene."}
{"id": "360520", "revid": "671029", "url": "https://it.wikipedia.org/wiki?curid=360520", "title": "Fotbal Club Sportul Studen\u021besc Bucure\u0219ti", "text": "Il Fotbal Club Sportul Studen\u021besc Bucure\u0219ti \u00e8 una societ\u00e0 calcistica rumena con sede nella citt\u00e0 di Bucarest, tra i pi\u00f9 antichi club del Paese, in quanto fondata nel 1916. Oggi milita in Liga II.\nStoria.\nNel suo palmares annovera solo una Coppa dei Balcani (vinta nel 1979), mentre in campionato \u00e8 giunta al massimo seconda (nel 1985-86, preceduta dai \"cugini\" della Steaua). Dopo la cessione della stella Gheorghe Hagi, avvenuta nel 1987, la squadra cominci\u00f2 ad accusare un periodo di declino.\nLo Sportul Studen\u021besc balz\u00f2 agli onori delle cronache il 20 settembre del 1984, quando sconfisse per 1-0 la fortissima Inter di Karl-Heinz Rummenigge nella gara d'andata dei trentaduesimi di finale della Coppa UEFA. Nella gara di ritorno, disputata al Meazza, i rumeni misero in atto un catenaccio d'altri tempi che resistette fino al 68\u00b0, quando Liam Brady riusc\u00ec a perforare la difesa avversaria e raddrizzare la situazione per i neroazzurri. Quando lo \"spettro\" dei tempi supplementari sembrava ormai imminente, una marcatura di Rummenigge a sei minuti dal termine mise fine alle speranze degli ospiti.\nNel 1987 giunse al terzo turno di Coppa UEFA, miglior risultato europeo di sempre: nell'occasione i rumeni eliminarono dapprima i polacchi del GKS Katowice (1-0 e 2-1 i parziali) e successivamente i danesi del Br\u00f8ndby (sconfitta 3-0 all'andata, clamorosa vittoria 3-0 sulle mura domestiche e poi successo completato ai rigori) per poi essere eliminati dalla competizione dall'Hellas Verona (doppia sconfitta con gli scaligeri: 3-1 e 0-1).\nNel 2005-2006 fu un'altra stagione d'oro per lo Sportul che lott\u00f2 a lungo addirittura per la conquista del campionato ma alla fine termin\u00f2 terza e poi venne retrocessa per problemi di licenza in Liga II, serie che ha mantenuto fino quest'anno quando \u00e8 stata promossa in Liga I con una giornata di anticipo.\nCuriosit\u00e0.\nLo Sportul vanta il record di gol in un derby, undici, record ripetuto per altre due volte. La prima volta, nel 2002-2003, fu la Dinamo a battere lo Sportul al Regie per 6-5, punteggio restituito nel 2005-2006 quando fu lo Sportul a battere la Dinamo fuori casa allo Stefan cel Mare sempre per 6-5."}
{"id": "360522", "revid": "182193", "url": "https://it.wikipedia.org/wiki?curid=360522", "title": "Knattspyrnuf\u00e9lagi\u00f0 Fram", "text": "Il Knattspyrnuf\u00e9lagi\u00f0 Fram, conosciuto in Europa come Fram Reykjav\u00edk, \u00e8 una societ\u00e0 calcistica islandese che ha sede a Reykjav\u00edk.\nIl club \u00e8 stato fondato il 1\u00ba maggio 1908 e ad oggi ha conquistato 18 scudetti e 8 Coppe d'Islanda.\nPer la stagione 2016 partecipa alla 1. deild karla, la seconda serie del campionato islandese di calcio.\nIl Fram \u00e8 l'unica squadra islandese che per due volte super\u00f2 il primo turno nella estinta Coppa delle Coppe. Esattamente nelle edizioni 1985-1986 e 1990-1991."}
{"id": "360525", "revid": "1511973", "url": "https://it.wikipedia.org/wiki?curid=360525", "title": "Mark Anatol'evi\u010d Zacharov", "text": " \nFu autore di numerosi film, divenuti veri e propri classici del cinema sovietico."}
{"id": "360526", "revid": "203463", "url": "https://it.wikipedia.org/wiki?curid=360526", "title": "Alessandro Minuziano", "text": "Biografia.\nDopo i primi studi nella citt\u00e0 natale, si trasfer\u00ec col padre - esiliato - a Venezia, e qui fu allievo di Giorgio Merula. Questi lo segnal\u00f2 a Ludovico Sforza per la cattedra di storia ed eloquenza di Milano, e il signore non tard\u00f2 ad affidargliela. Accolto nella corte sforzesca, dove fu tenuto in grande considerazione quale uomo assai colto e valente studioso, fu precettore - tra l'altro - dei figli di Bartolomeo Calco.\nDalla sua stamperia (inizi\u00f2 l'attivit\u00e0 di stampatore probabilmente nel 1485) uscirono edizioni preziose e raffinate, tra cui incunaboli di Orazio, Livio e Cicerone. La sua opera maggiore \u00e8 proprio l'opera omnia ciceroniana, realizzata dal 1490 al 1498.\nLa sua vita \u00e8 in parte ricostruibile mediante alcune sue lettere, scritte tra il 1518 e il 1521. Il suo amore per la letteratura fu sempre disinteressato, tanto che l'attivit\u00e0 di stampatore non lo rese ricco. Poco si conosce della sua giovinezza in Puglia, \"a cui non pu\u00f2 essere ingrato per istinto naturale e per esempio del padre che fu spinto fuori di casa per le spedizioni popolari e mandato in esilio\". Da San Severo part\u00ec, probabilmente, nel 1462, anno della battaglia di Troia, per passare momentaneamente a Fermo, quindi a Venezia e a Milano."}
{"id": "360528", "revid": "287204", "url": "https://it.wikipedia.org/wiki?curid=360528", "title": "Grande Fraternit\u00e1 Universale", "text": ""}
{"id": "360530", "revid": "158310", "url": "https://it.wikipedia.org/wiki?curid=360530", "title": "PVDF", "text": ""}
{"id": "360532", "revid": "767487", "url": "https://it.wikipedia.org/wiki?curid=360532", "title": "X Japan", "text": "Gli , originariamente chiamati X (\u30a8\u30c3\u30af\u30b9), sono un gruppo Heavy metal originario di Chiba, Giappone, in attivit\u00e0 dal 1982 al 1997; dopo essersi sciolto a causa di alcune divergenze, si \u00e8 riformato nel 2007.\nPer essere stati cronologicamente fra i primi gruppi del genere, e per la grande influenza esercitata su quelle a seguire, gli X Japan sono considerati i fondatori del visual kei. Gli X Japan sono considerati tra i maggiori artisti della storia del rock giapponese. Detengono il record assoluto di affluenza al Tokyo Dome, avendolo mandato \"sold out\" per 18 volte.\nIl nome del gruppo, inizialmente provvisorio, \u00e8 stato mantenuto dandogli il significato di \u00abinfinite possibilit\u00e0\u00bb: al contrario di un nome pi\u00f9 chiaro e didascalico, la X \u00e8 un'incognita ambigua e quindi pu\u00f2 significare qualunque cosa e, di conseguenza, dare modo alla band di esprimersi in qualunque modo.\nBiografia.\nLa nascita degli X (1982-1992).\nIl primo nucleo del gruppo si forma (non ufficialmente) nel 1977 quando i due amici di infanzia Yoshiki Hayashi e Toshimitsu Deyama iniziano a suonare insieme.\nNel 1979 YOSHIKI e TOSHI decidono di intraprendere la carriera musicale, fondano cos\u00ec i Dynamite, rinominati poi Noise, che poco dopo, nel 1982, cambieranno nome in \"X\". In questo periodo fino al 1986 la band sar\u00e0 un quartetto formato da Yoshiki (batteria) e Toshi (passato dalla chitarra alla voce solista), ai quali si aggiungeranno vari chitarristi e bassisti, che non rimarranno stabilmente nella formazione (tra i quali ci saranno Pata e Taiji).\nIl gruppo diventa presto molto popolare nella scena indie, e rilascia alcuni demo tape. Nel 1986 torna nel gruppo TAIJI come bassista stabile. Nel 1987, infine, grazie al ritorno di Pata ed all'aggiunta di Hide alle chitarre, gli X sono al completo.\nInizialmente non riescono a trovare una casa discografica disposta a produrre i loro dischi, di conseguenza YOSHIKI pensa di crearne una propria grazie all'aiuto della madre che decide di sacrificare l'impresa di famiglia per la causa. Nasce cos\u00ec la Extasy Records.\nIniziano pubblicando alcuni singoli, e nel 1988 pubblicano il loro primo album, Vanishing Vision, che ottiene un ottimo successo. Nel 1989, dopo aver firmato per la Sony Music pubblicano il loro secondo album, BLUE BLOOD, album che consacra il gruppo, facendolo diventare il pi\u00f9 gettonato di tutto il Giappone. Sempre nello stesso anno vincono diversi premi, e i loro singoli Kurenai e Endless Rain superano entrambi pi\u00f9 di un milione di copie.\nDurante il tour di autunno, in un concerto, YOSHIKI ha un collasso, probabilmente dovuto al suo modo di suonare la batteria, avvenimento che ha fatto preoccupare non poco i fan degli X.\nLa fama degli X continua ad aumentare ininterrottamente, ma nel 1992, TAIJI lascia il gruppo, a causa di alcuni contrasti con YOSHIKI sulla direzione artistica e la gestione del gruppo.\nL'era X Japan negli anni novanta (1992-1997).\nDopo diversi provini, TAIJI viene sostituito da Hiroshi Morie, detto \"HEATH\". In questa occasione il gruppo modifica il proprio nome in \"X Japan\", a causa dell'omonimia con un gruppo punk rock statunitense, gli X. Nel 1993 gli X Japan annullano il contratto con la Sony per poi passare alla casa discografica Atlantic Records. Sempre nel 1993 esce \"Art of Life\", un mini album contenente un'unica canzone, lunga circa 29 minuti. Nel 1994 Hide pubblica il suo primo album solista, \"Hide Your Face\". In questo periodo Yoshiki collabora con Roger Taylor (il batterista dei Queen) nel singolo \"Foreign Sand\", con George Martin (il produttore dei Beatles) con il quale realizza un album contenente arrangiamenti orchestrali dei pi\u00f9 grandi successi degli X Japan, e partecipa insieme ad altri artisti alla compilation tributo ai Kiss, \"Kiss My Ass\", proponendo un nuovo arrangiamento di uno dei loro maggiori successi, \"Black Diamond\".\nIn questo periodo (esattamente dal 1994 al 1996) Taiji, l'ex bassista, ha fatto parte dei Dirty Trashroad.\nNel 1996, gli X Japan registrano \"Dahlia\", il loro ultimo album.\nNel 1997, Toshi annuncia di voler lasciare il gruppo per intraprendere la carriera solista. Prima dello scioglimento registrano un'ultima canzone, \"The Last Song\" e il 31 dicembre 1997 il gruppo da l'addio ai suoi fan in un memorabile concerto al Tokyo Dome, quello che verr\u00e0 ricordato come il loro \"Last Live\".\nIl post-scioglimento.\nA seguito dello scioglimento del gruppo, Yoshiki e hide progettano di riformare la band, ma i loro piani verranno vanificati dall'improvvisa morte di Hide nel 1998. In occasione del funerale, gli X Japan regalano al pubblico la loro ultima esibizione, suonando al pianoforte \"Forever Love\". Successivamente i membri del gruppo iniziano ad intraprendere diversi progetti solisti:\nGli X Japan dopo la reunion (2007-2009).\nA dieci anni dallo scioglimento, l'11 febbraio 2007 Toshi ha annunciato di essere stato contattato da Yoshiki in merito ad una ipotetica riunione degli X Japan.\nA giugno la rivista \"Sport Nippon\" ha intervistato Yoshiki, il quale ha confermato che si sta prendendo effettivamente in considerazione l'idea di una riunione, per celebrare il decimo anniversario dallo scioglimento del gruppo. Le trattative con gli altri membri sono ancora in corso. Toshi ha inoltre affermato, in un messaggio pubblicato sul suo blog MySpace, di voler cantare una canzone che Yoshiki ha scritto poco dopo la morte di hide, intitolata \"Without You\" e presente in versione strumentale nell'album \"Eternal Melody II\". Non \u00e8 ancora nota una precisa data di uscita per questo singolo.\nL'8 luglio 2007 Yoshiki, ospite d'onore al Japan Expo a Parigi, ha puntualizzato che, in caso di riunione della band, essa rappresenterebbe solo ed esclusivamente un modo per porre fine al capitolo X Japan una volta per tutte. Ha inoltre accennato a possibili concerti in Giappone ed eventualmente in Europa nel caso in cui questo progetto venisse effettivamente realizzato.\nLa band apparir\u00e0 nella colonna sonora del film horror \"Saw IV\" con una canzone intitolata \"I.V.\". Scritta da Yoshiki, la canzone \u00e8 completamente in inglese e comprende Toshi alla voce, Pata alla chitarra e Heath al basso. \"I.V.\" contiene materiale inedito scritto da hide. La band ha girato un video promozionale il 22 ottobre al Tokyo Odaiba Aqua City.\nNel 2008 i membri degli X Japan si sono riuniti per esibirsi in tre date consecutive (28, 29 e 30 marzo) a Tokyo. Le date previste erano inizialmente solo 2 ma l'incredibile velocit\u00e0 con cui furono venduti tutti i biglietti indusse gli organizzatori ad optare per 3 spettacoli. I 3 concerti sono stati denominati rispettivamente \"Night of Madness\", \"Night of Destruction\" e \"Night of Creation\". Durante il concerto sono stati montati sui maxi schermi delle parti di vecchi concerti per inserire anche il defunto Hide nel contesto. Tale tentativo ha raggiunto l'apice con l'apparizione dell'ologramma di hide sul palco durante l'esecuzione di \"Art of Life\".\nL'attuale formazione ha sostituito per questo concerto il defunto hide con Sugizo, chitarrista dei LUNA SEA; non \u00e8 per\u00f2 sicura la sua permanenza fissa al gruppo, poich\u00e9 gli X Japan ritengono hide insostituibile e preferirebbero ospitare guest star di volta in volta diverse.\nSempre nel 2008 sono stati annunciati altri due concerti, inizialmente fissati per le date seguenti, a Parigi il 5 luglio, a Taipei il 2 agosto e a New York il 13 settembre, ma per via della salute precaria di Yoshiki, il concerto \u00e8 stato rimandato in data da definirsi.\nNel luglio del 2008 Yoshiki ha annunciato la data del concerto di Parigi: 22 novembre. Il concerto si terr\u00e0 al Palais Omnisport de Bercy, un palazzetto dalla capienza di 17.000 posti. Il 16 settembre 2008 ha annunciato la data del concerto in Taiwan e si terr\u00e0 il 14 febbraio 2009.\nAlle ore 12:22 del 7 novembre 2008 la AVOS, coloro che gestisco il tour in Europa degli X Japan hanno riferito l'annullamento della Data di Bercy con il seguente comunicato:\nSUGIZO, dopo le apparizioni come chitarrista di supporto nei recenti concerti, dal maggio 2009 viene ufficialmente dichiarato da Yoshiki il sesto membro del gruppo (infatti hide continuer\u00e0 ad apparire nella formazione ufficiale della band) continuando comunque il suo lavoro da solista come anche i suoi progetti futuri.\nTourn\u00e9e in America (2010-oggi).\nIl 9 gennaio 2010 il gruppo fa la sua prima apparizione pubblica degli Stati Uniti pubblicando quattro video musicali nuovi ad Hollywood. I quattro video che sono stati girati erano per Rusty Nail, Jade, Endless Rain e IV. Un video per Kurenai \u00e8 stato anche girato il 14 gennaio in una localit\u00e0 segreta, mentre ulteriori riprese continueranno fino a febbraio.\nIl primo febbraio 2010, Yoshiki ha confermato che X Japan si esibiranno al Lollapalooza nel mese di agosto. Pi\u00f9 tardi quel mese, Yoshiki ha annunciato in una conferenza stampa per la sua linea di gioielli che la band sarebbe stata trasferita a Los Angeles, California, con un concerto in programma a Los Angeles per segnare la prima esibizione ufficiale della band nel Nord America impiego prima del Festival Lollapalooza nel mese di agosto. In una recente intervista Yoshiki sostiene che X Japan hanno ricevuto offerte per suonare negli Stati Uniti. \u00c8 stato anche annunciato che un sesto album \u00e8 in lavorazione e dovrebbe essere pubblicato nel mese di agosto\nIl 15 maggio 2010, la Midwest Animation Promotion Society sorprende i fan alla tredicesima Central Annual Anime and Manga Convencion con Yoshiki in visita alla Convenzione Masquerade per promuovere i prossimi concerti di agosto a Chicago, al Festival Lollapalooza. Durante tali concerti, la band suoner\u00e0 la loro nuova canzone \"Born to Be Free\". Questa nuova canzone sar\u00e0 inclusa assieme a \"I.V\" e \"Jade\" nel nuovo studio album previsto per l'estate 2010.\nIl 1\u00ba luglio 2010, il gruppo \u00e8 apparso al Club Nokia di Los Angeles dove si \u00e8 esibito una versione acustica di \"IV\" e ha registrato un video musicale del nuovo singolo \"Born to Be Free\". Il gruppo ha anche pubblicato un nuovo video musicale di Rusty Nail.\nIl 4 luglio 2010, Toshi e Yoshiki al pianoforte, hanno partecipato a Parigi al Japan Expo 2010, dove si sono esibiti in alcuni dei loro successi come \"IV\" e \"Rose of Pain\".\nIl 14 e 15 agosto sono stati effettuati due concerti a Yokohama, con nuovo logo per la band e la partecipazione speciale dell'ormai riappacificato ex bassista Taiji (in entrambi gli show, esegue X).\nYoshiki annunci\u00f2 inizialmente che il nuovo album degli X Japan sarebbe stato pubblicato verso la fine del 2011, tuttavia, ad oggi, non \u00e8 stata resa nota alcuna data d'uscita ufficiale. L'album sar\u00e0 composto per met\u00e0 da nuove tracce (tra le quali \"Jade\", si presume inoltre \"Without You\", \"Born To Be Free\", \"I.V\" e \"Scarlet Love Song\") e per l'altra met\u00e0 dai pezzi pi\u00f9 famosi del gruppo, riregistrati e cantati in lingua inglese. Non \u00e8 stata resa nota tuttavia la tracklist ufficiale dell'album. L'album verr\u00e0 pubblicato probabilmente sotto la EMI Records, poich\u00e9 la band ha firmato con la casa discografica un contratto della durata di tre anni.\nIl 2 maggio 2011 viene pubblicato il singolo \"Scarlet Love Song -Buddah Mix-\", mentre il 28 giugno 2011 viene pubblicato il singolo \"Jade\", entrambi tramite iTunes. L'11 aprile gli X JAPAN hanno vinto il premio come miglior gruppo internazionale ai Golden Gods Awards, dopo essere diventati la prima band asiatica ad essere nominata in questo concorso.\nFormazione.\nEx componenti.\nI seguenti ex-componenti fanno parte delle formazioni precedenti alla formazione stabile"}
{"id": "360536", "revid": "339392", "url": "https://it.wikipedia.org/wiki?curid=360536", "title": "IAEA", "text": ""}
{"id": "360539", "revid": "17654", "url": "https://it.wikipedia.org/wiki?curid=360539", "title": "Macchia Grande", "text": ""}
{"id": "360543", "revid": "5456", "url": "https://it.wikipedia.org/wiki?curid=360543", "title": "Archivio del Teatro San Ferdinando", "text": ""}
{"id": "360544", "revid": "125949730", "url": "https://it.wikipedia.org/wiki?curid=360544", "title": "L'ultimo samurai", "text": "L'ultimo samurai (\"The Last Samurai\") \u00e8 un film del 2003 diretto da Edward Zwick. Ambientato in Giappone durante la Ribellione di Satsuma, \u00e8 stato candidato a quattro premi Oscar e a tre Golden Globe.\nTrama.\n1876. Nathan Algren, ex capitano dell'esercito statunitense e veterano del Settimo Cavalleria che lavora pubblicizzando i fucili Winchester, riceve la proposta di addestrare l'esercito dell'imperatore giapponese Meiji allo scopo di eliminare i samurai ribelli. Il capitano accetta la missione, che vede solo come un modo per far soldi e fuggire dall'atroce ricordo delle guerre indiane (che peraltro lo ha spinto all'alcolismo) e, arrivato in Giappone, trova un Paese nel pieno dello scontro tra la frenetica corsa alla modernit\u00e0 voluta dal giovane imperatore e una cultura millenaria legata alla filosofia del \"Bushido\".\nI generali giapponesi vogliono affrettare la fine della guerra e inviano subito le loro truppe contro i samurai, anche se Algren cerca invano di convincerli che i loro uomini non sono pronti: la decisione si rivela, infatti, troppo affrettata e l'esercito, composto soprattutto da contadini, viene sconfitto dai ribelli. Con la fuga disordinata dei suoi sottoposti, Algren rimane da solo e ferito ma non si arrende neanche ai samurai che, scesi da cavallo per finirlo, lo circondano; agli occhi del comandante avversario Katsumoto, tuttavia, la sua testardaggine vale a redimerlo ritenendola una dimostrazione di personalit\u00e0 e senso dell'onore e per questo d\u00e0 ordine di risparmiarlo e portarlo al proprio villaggio.\nCol tempo Algren impara a conoscere la cultura giapponese tradizionale scoprendo che i ribelli combattono per l'Imperatore senza alcuna velleit\u00e0 secessionista; suo mentore \u00e8 lo stesso Katsumoto che, seppur contrario all'occidentalizzazione, non disprezza affatto la cultura esterna ma anzi dimostra di esserne molto incuriosito. Il capitano decide quindi di schierarsi al fianco dei ribelli e progressivamente incomincia a essere trattato da pari dai samurai che aveva in precedenza combattuto: uno dei primissimi abitanti del villaggio con cui instaura un rapporto personale \u00e8 Taka, sorella di Katsumoto e vedova di Hirotaro (ucciso dallo stesso Algren in battaglia), di cui finisce per innamorarsi.\nKatsumoto incontra, quindi, l'imperatore - del quale, in passato, egli stesso \u00e8 stato mentore e maestro - per giungere ad una tregua ma questi non riesce ad opporsi al primo ministro Omura e agli altri politici, interessati solo ad arricchirsi con l'apertura all'Occidente: Katsumoto viene dunque arrestato e, sebbene la tradizione gli imponesse il suicidio rituale del \"seppuku\", Algren e gli altri lo liberano e lo convincono a morire combattendo onorevolmente, ingaggiando nel frattempo uno scontro contro i militari messi a guardia di Katsumoto in cui suo figlio perder\u00e0 la vita. Tutti i samurai sono consapevoli che non possono reggere il confronto con le armi da fuoco dell'esercito, ma nonostante ci\u00f2 Katsumoto decide comunque di procedere con Algren al suo fianco dopo avergli donato l'armatura di Hirotaro.\nNella battaglia finale i samurai, anche se nettamente inferiori all'avversario, sembrano inizialmente riuscire a tenergli testa sconfiggendo due squadroni; avendo tuttavia subito ingenti perdite e consapevoli dell'imminente arrivo dei rinforzi, i samurai si lanciano in una carica suicida a cavallo: molti cadono sotto il fuoco dei cannoni e dei fucili (tra cui Ujio, braccio destro di Katsumoto e amico di Algren), mentre gli ultimi vengono falciati dalle mitragliatrici Gatling. Alla fine Katsumoto supplica Algren di dargli il colpo di grazia e l'ex capitano esegue: i soldati dell'esercito, dopo aver assistito all'estremo sacrificio del leader ribelle, riscoprono i loro valori e si inchinano commossi davanti al cadavere di Katsumoto.\nAlgren, fortunatamente sopravvissuto, ottiene tempo dopo udienza con l'imperatore, a cui consegna la spada di Katsumoto: Meiji, commosso dal sacrificio del suo vecchio maestro, decide allora di annullare gli accordi con il governo statunitense per l'acquisto delle loro armi e di confiscare i beni della famiglia Omura, colpevole di non aver agito nell'interesse dell'Impero. Algren fa quindi ritorno al villaggio di Katsumoto per riunirsi con Taka e la sua famiglia.\nProduzione.\nIl film fu girato in gran parte in Nuova Zelanda, con una troupe composta principalmente da giapponesi e con una produzione americana. Diverse scene del Tempio furono girate in Giappone, presso il Tempio di Engyo-ji (Monte Shosha), nella prefettura di Himeji. Per l'inquadratura del Fuji furono usati modelli in CGI sovrapposti a immagini della vista da Yokohama. Per ricreare molte scene nel villaggio, la produzione scelse la Warner Bros. Studios, in California.\nDistribuzione.\nIl film \u00e8 stato distribuito negli Stati Uniti il 5 dicembre 2003 e in Italia il 9 gennaio 2004.\nColonna sonora.\nLa colonna sonora del film \u00e8 stata composta da Hans Zimmer ed \u00e8 stata pubblicata il 25 novembre 2003 dalla Elektra Records (poi Warner Music Group).\nAccoglienza.\nLa pellicola ebbe un grandissimo successo al botteghino, incassando complessivamente dollari, superando il budget di circa 140 milioni. Anche in Italia ha avuto un ottimo successo e un incasso di euro.\nLa pellicola ottenne anche pareri molto positivi da parte della critica. Tomomi Katsuta di \"The Mainichi Shinbun\", afferm\u00f2 che il film fu \u00abun grande passo in avanti rispetto ai precedenti tentativi americani di ritrarre il Giappone\u00bb. Negli Stati Uniti il critico Roger Ebert diede al film tre stelle e mezzo su quattro, mentre il sito Rotten Tomatoes segnala che, su una base di 219 recensioni, il 66% dei critici hanno dato al film una recensione positiva.\nInesattezze storiche.\nIl film descrive e rappresenta eventi storici realmente accaduti anche se ne stravolge la dimensione cronologica:"}
{"id": "360545", "revid": "486946", "url": "https://it.wikipedia.org/wiki?curid=360545", "title": "Willy il Coyote e Bip Bip", "text": ""}
{"id": "360546", "revid": "86599", "url": "https://it.wikipedia.org/wiki?curid=360546", "title": "Cratere Campanus", "text": ""}
{"id": "360547", "revid": "486946", "url": "https://it.wikipedia.org/wiki?curid=360547", "title": "Cuthred", "text": ""}
{"id": "360550", "revid": "2018598", "url": "https://it.wikipedia.org/wiki?curid=360550", "title": "Composizione (musica)", "text": "In musica, la composizione \u00e8 il processo creativo che concepisce un'opera d'arte e il prodotto stesso dell'atto. Il musicista che compone \u00e8 detto compositore.\nEssa, nella tradizione europea colta, presuppone lo studio di numerose discipline, quali l'armonia, il contrappunto, l'orchestrazione, e di tutte le regole proprie delle diverse forme musicali.\nNell'ambito del jazz e pi\u00f9 in generale delle musiche fondate sull'improvvisazione (o almeno in cui l'improvvisazione ha parte rilevante), si parla a volte di \"composizione musicale estemporanea\".\nIl termine \"composizione musicale\" pu\u00f2 anche indicare il risultato dell'atto del comporre, ossia la pagina musicale (od opera musicale).\nIntroduzione.\nLe composizioni musicali sono frutto dell'organizzazione del linguaggio musicale con lo scopo di realizzare opere di vario genere.\nAll'interno della distinzione antropologica tra le culture a tradizione scritta e a tradizione orale troviamo approcci diversi alla composizione, soprattutto legati alle diverse funzioni sociali che le varie culture attribuiscono alla musica. Alla composizione musicale tuttavia appartengono dei caratteri universali che sono riscontrabili nella scelta del sistema musicale all'interno del quale comporre, questo determiner\u00e0 il carattere ritmico, melodico ed, in occidente, armonico dell'opera. Altro universale pu\u00f2 essere riscontrato nella necessit\u00e0, comune a tutte le culture, di scegliere una forma all'interno della quale comporre. Nella storia della musica occidentale, percepiamo una costante trasformazione del linguaggio e delle forme che ci porta ad assistere ad esempio alla nascita della Messa o della Sinfonia, forme all'interno delle quali, nel corso dei secoli, il linguaggio ha pienamente partecipato all'emancipazione della dissonanza. La grande provocazione di Arnold Sch\u00f6nberg arrivata ai primi del Novecento unita alle esperienze che negli stessi anni determinarono, negli USA, la nascita della cultura afroamericana, hanno preparato le nuove generazioni di compositori ad una rinnovata libert\u00e0 linguistica che ha poi caratterizzato molti lavori musicali, non pi\u00f9 soltanto europei, del XX e XXI secolo.\nPossiamo dunque sostenere che ogni composizione musicale appartiene ed aiuta a definire uno stile a sua volta legato all'epoca storica nella quale il componimento \u00e8 stato realizzato.\nCaratteristiche.\nIn occidente la composizione musicale \u00e8 caratterizzata dall'utilizzo dell'armonia che si aggiunge al ritmo ed alla melodia, elementi questi sempre presenti in tutte le culture musicali del mondo.\nRitmo.\nIl ritmo, in musica come nelle poesia e nella danza, \u00e8 un'organizzazione del tempo che si basa sulla nozione precisa delle unit\u00e0 temporali che, divise da intervalli uguali, si ripetono continuamente esattamente come avviene nel ticchettio dell'orologio. Questo battito uniforme lo troviamo negli strumenti a percussione, nel battito delle mani, nello scuotimento di un sonaglio, ma anche nel canto, poich\u00e9 il ritmo costituisce il sottofondo invisibile, ma molto importante, di qualsiasi fatto melodico.\nL'organizzazione ritmica, assume essenzialmente tre forme diverse che possiamo a volte trovare anche sovrapposte.\nUna forma del ritmo, non la pi\u00f9 antica, \u00e8 puramente numerica. Essa consiste nel contare e nel ripetere continuamente un certo numero di unit\u00e0 temporali, indipendentemente dall'accento o dal metro. Tale procedura \u00e8 molto comune tra i popoli dell'Estremo Oriente ed invece quasi assente nelle culture arcaiche dove il ritmo numerico ha un ruolo secondario. In Occidente tale principio lo riscontriamo nel conteggio dell'endecasillabo, ovvero nel verso a undici sillabe, che ad esempio ritroviamo come elemento ritmico comune nella poesia italiana, basti pensare a Dante e, in campo musicale lo si ritrova nel canto popolare russo.\nIl ritmo si fonda su accenti reali o appena accennati, questa \u00e8 la forma pi\u00f9 comune del moderno tempo occidentale con i suoi 2/4,3/4,4/4 ecc. Molto spesso la musica delle civilt\u00e0 arcaiche pu\u00f2 essere misurata attraverso un ritmo di 8/8 che pu\u00f2 essere a volte pensato come 4+4.\nI ritmi metrici richiedono un breve chiarimento, poich\u00e9 troppo facilmente i vocaboli \u201cmetrico\u201d o \u201cmetro\u201d sono utilizzati in maniera errata per designare quello che invece \u00e8 il \u201ctempo\u201d della misura; 2/4, 3/4, 4/4 ecc. sono \u201ctempi\u201d perch\u00e9 obbediscono ad una segnatura di tempo. Al contrario, il metro appartiene solo ad uno schema caratteristico formato da note pi\u00f9 lunghe e pi\u00f9 brevi. Il piede metrico dell'antica poesia greca (e della musica vocale), con i suoi trochei, giambi ecc. ne fornisce un tipico esempio.\nIl ritmo tende a divenire pi\u00f9 rigido con il passare del tempo, ad esempio il ritmo dello stile arcaico indiano delle cantilene vediche era un ritmo libero, ma nello sviluppo di quello stile a partire dal 400 a.C., prevalgono metri uniformi e strutture regolari. Lo stesso dicasi per le recenti osservazioni fatte sul blues afroamericano, che da struttura libera che era \u00e8 diventato per varie ragioni, non ultime le esigenze dei discografici, una struttura molto rigidamente codificata alla quale il ritmo ha dovuto cedere gran parte della sua libert\u00e0 iniziale. In ogni caso non bisogna cadere nell'errore che regola e libert\u00e0 ritmica rappresentino stadi di sviluppo, poich\u00e9 molto spesso \u00e8 stato osservato che ad una libert\u00e0 del canto corrisponda una regolarit\u00e0 nell'accompagnamento ritmico e viceversa.\nGli stili del ritmo, insieme con le famiglie degli strumenti, sono inseriti in alcune aree geografiche ben distinte. La prima \u00e8 costituita dall'Asia orientale, che \u00e8 caratterizzata da un tempo regolare di 4/4. La seconda area, caratterizzata da ritmi metrici aggiuntivi, dunque pi\u00f9 ricchi e complessi, \u00e8 l'enorme regione che va dall'India all'Africa nera, attraverso il Medio e vicino Oriente. La Grecia antica presenta un'interessante commistione di questi tipi ritmici, ha infatti ritmi aggiuntivi che arrivano anche al 3+4, sicuramente derivati dall'Oriente, la cui musica ha largamente influenzato quella greca, ma anche una netta tendenza binaria dovuta probabilmente alla concezione dell'arte greca e della danza considerate terreno comune per la musica e la poesia.\nArmonia.\nL'armonia \u00e8 la disciplina musicale che distingue la composizione musicale europea da quella presente nel resto del mondo. La genesi che ha portato, in Europa, allo sviluppo del pensiero armonico \u00e8 assolutamente articolata e poggia le sue basi sulle osservazioni di alcuni pensatori pitagorici che dalla scienza armonica, fondata sulla divisione aritmetica dell'unica corda del monocordo, avevano ricavato uno schema di interpretazione razionale dell'universo. Solo nel Quattrocento il termine entra nell'ambito della pratica musicale ed \u00e8 utilizzato per designare i criteri che regolano il risultato acustico della combinazione simultanea di pi\u00f9 suoni. Nell'accezione moderna, a partire da Jean-Philippe Rameau, con il termine armonia si intende l'insieme di regole che definisce la struttura degli accordi in base al principio della tonalit\u00e0 che ne definisce la successione nel tempo. Il superamento dell'armonia tonale, meglio definibile come armonia funzionale, avvenne attraverso due percorsi distinti, da una parte la saturazione dello spazio tonale attraverso l'utilizzo dei cromatismi e dall'altra l'utilizzo delle scale modali che di fatto annullano la gravit\u00e0 tonale."}
{"id": "360553", "revid": "86599", "url": "https://it.wikipedia.org/wiki?curid=360553", "title": "Cratere Cabeus", "text": ""}
{"id": "360554", "revid": "27723", "url": "https://it.wikipedia.org/wiki?curid=360554", "title": "Facolt\u00e0 (universit\u00e0)", "text": ""}
{"id": "360596", "revid": "287204", "url": "https://it.wikipedia.org/wiki?curid=360596", "title": "Khar\u0101j", "text": "Il khar\u0101j (dal greco \"koregh\u00eca\", \u03c7\u03bf\u03c1\u03b7\u03b3\u03af\u03b1, per l'intermediazione del siriaco) \u00e8 l'imposta che gli Arabi musulmani applicarono, fin dalle prime fasi della loro conquista della Siria, Palestina, Mesopotamia ed Egitto, alle terre appartenenti alle popolazioni sottomesse al loro governo.\nSignificato e origine.\nIl termine khar\u0101j (, traslitterabile anche \"\u1e2bar\u0101\u011f\") presenta aspetti piuttosto equivoci, in quanto essa muta a seconda dei diversi contesti geografici tale imposta \u00e8 stata applicata. Sommariamente, i significati attribuiti al termine possono riassumersi come segue:\nDa un punto di vista strettamente etimologico, questa parola trae forse origine dal greco \u03c7\u03bf\u03c1\u03b5\u03b3\u03af\u03b1 (khoregh\u00eca), termine che Polibio intendeva genericamente come \u201centrate\u201d.\nNelle provincie aramaiche sottoposte ai bizantini, assunse il significato ristretto di \u201cimposta sulla terra\u201d, col nome traslato di \"khar\u0101ja\". Quando gli arabi conquistarono tali provincie assimilarono questo termine, identificandolo con l'arabo \"kharj\" e \"khar\u0101j\", locuzioni usate nei seguenti passi coranici:\nL'uso generico di \"khar\u0101j\", interscambiabile con \"jizya\", dur\u00f2 fino all'epoca del califfato di \u02bfUmar II (morto nel 720 d.C.). Da allora si incominci\u00f2 a infatti designare, pi\u00f9 precisamente, la \"jizya\" come tassa individuale il \"khar\u0101j\" come tassa fondiaria.\nStoria dell'applicazione.\nInizialmente tale imposta era dovuta dal proprietario che aveva il diritto di conservarla purch\u00e9 appartenente all'Ahl al-Kit\u0101b (israeliti, cristiani, zoroastriani o Sabei) e purch\u00e9 in regola, appunto, col pagamento del \"khar\u0101j\". Nulla era invece dovuto dai musulmani che avessero acquisito simili terre in ragione della conquista militare operata, sia che l'avessero strappata a un proprietario non \"proteggibile\" (\"dhimm\u012b\") sia che l'avessero avuta in assegnazione come bottino di guerra in assenza del proprietario, fuggito o ucciso nel corso delle guerre di conquista.\nLe conversioni che cominciarono a prodursi nel corso dello stesso VII secolo e, ancor di pi\u00f9, nel corso del secolo successivo, crearono enormi problemi all'erario islamico (\"bayt al-m\u0101l\") perch\u00e9 diventare musulmani faceva decadere dall'obbligo del versamento del \"khar\u0101j\", essendo il musulmano tenuto al solo pagamento della \"zak\u0101t\".\nQuesto cre\u00f2 un paradossale atteggiamento delle autorit\u00e0 musulmane, tutt'altro che liete di assistere a conversioni massicce che provocavano un vero e proprio dissesto economico alla \"Umma\", tanto da giungere a forme di divieto di conversione e ad azioni di forza per rintracciare i contadini - convertiti o meno - che avessero cercato rifugio e nuove occasioni di lavoro in citt\u00e0 anche assai lontane dai loro luoghi di origine (\"campione\" di questa politica fu il \"w\u0101l\u012b\" di Kufa al-\u1e24ajj\u0101j ibn Y\u016bsuf, senza dimenticare che numerosi proprietari appartenenti all\"Ahl al-Kit\u0101b\" preferirono sovente vendere i propri terreni a musulmani, incassando un controvalore non tassabile, anche a prezzi assai convenienti per gli acquirenti. \nTale problema - ragione fondamentale della successiva \"rivoluzione abbaside\" - sar\u00e0 risolto solo all'epoca del Califfo H\u0101r\u016bn al-Rash\u012bd, allorch\u00e9 il giurista Ab\u016b Y\u016bsuf Ya\u02bfq\u016bb appront\u00f2 su indicazione califfale un testo diventato fondamentale per la disciplina di tale imposta: il \"Kit\u0101b al-khar\u0101j\" (Il libro del \"khar\u0101j\"), nel quale si proponeva che l'imposta non fosse pi\u00f9 condizionata dalla fede del proprietario, trasformando il \"khar\u0101j\" a una vera e propria imposta fondiaria.\nA questo punto sorse il problema di stabilire quali fossero i territori di khar\u0101j e quali i territori mai posseduti da un fedele. Infatti i territori di musulmani erano gi\u00e0 sottoposti a un'imposta terriera di carattere religioso musulmano, la d\u00e8cima (\"\u02bfushr\"). Si trattava di stabilire la ripartizione geografica delle terre di khar\u0101j e delle terre di \"\u02bfushr\". \u00c8 stato unanimemente accettato, per esempio, che la Penisola araba sia terra di \"\u02bfushr\".\nCome regola generale, \u00e8 terra di \"\u02bfushr\" quella i cui occupanti si sono convertiti all'Isl\u0101m o che \u00e8 stata conquistata con le armi e spartita tra i vincitori; \u00e8 invece terra di \"khar\u0101j\" quella conquistata con le armi e ai cui abitanti, non musulmani, l'im\u0101m ha concesso di risiedere come fittavoli."}
{"id": "360597", "revid": "339392", "url": "https://it.wikipedia.org/wiki?curid=360597", "title": "Touch Screen", "text": ""}
{"id": "360599", "revid": "37401", "url": "https://it.wikipedia.org/wiki?curid=360599", "title": "ITap", "text": ""}
{"id": "360600", "revid": "31886", "url": "https://it.wikipedia.org/wiki?curid=360600", "title": "Linguaggio dell'aritmetica del primo ordine", "text": "In logica matematica il linguaggio dell'aritmetica del primo ordine \u00e8 un linguaggio del primo ordine con cui \u00e8 possibile sviluppare teorie formali dell'aritmetica elementare come l'aritmetica di Peano e l'aritmetica di Robinson.\nL'alfabeto del linguaggio dell'aritmetica del primo ordine \u00e8 costituito da:\nPer indicare la funzione binaria formula_10 calcolata sui termini formula_14 e formula_15 anzich\u00e9 scrivere formula_16 si \u00e8 soliti scrivere formula_17. Una convenzione analoga vale per la funzione binaria formula_11.\nModello standard.\nSi chiama modello standard del linguaggio dell'aritmetica il modello che si ha considerando come universo del discorso l'insieme N dei numeri naturali e interpretando il simbolo \"S\" come la funzione \"successore\" che associa ad un numero \"n\" il numero \"n+1\", il simbolo \"0\" con il numero zero (e di conseguenza il termine \"S(0)\" con il successore di 0, quindi 1, \"S(S(0))\" con il numero 2 e cos\u00ec via), interpretando i simboli + e \u00d7 come le operazioni di addizione e moltiplicazione e il simbolo = come la relazione di uguaglianza.\nCapacit\u00e0 espressiva.\nEsprimere insiemi, propriet\u00e0 e relazioni.\nNel linguaggio dell'aritmetica del primo ordine non ci sono simboli per indicare insiemi di numeri naturali, tuttavia un insieme pu\u00f2 essere individuato con una formula aperta che interpretata nel modello standard esprima la condizione necessaria e sufficiente che deve soddisfare un numero naturale per appartenere a quell'insieme. Ad esempio l'insieme dei numeri pari pu\u00f2 essere espresso dalla propriet\u00e0 \"\"x\" \u00e8 un multiplo di 2\" che corrisponde alla \"fbf\":\nche interpretata nel modello standard afferma che \"x\" \u00e8 tale che esiste un altro numero \"y\" che moltiplicato per 2 (che scriviamo (\"S(S(0))\")) d\u00e0 come risultato \"x\".\nIndichiamo con formula_20 il termine formula_21 in cui il simbolo formula_9 compare formula_23 volte.\nDiremo che una formula aperta \"\u03c6(x)\" esprime un insieme di numeri naturali formula_24 (o equivalentemente una propriet\u00e0) se accade che\nDiremo quindi che un insieme (o una propriet\u00e0) \u00e8 esprimibile nel linguaggio dell'aritmetica se esiste una formula aperta \"\u03c6(x)\" che lo \"esprime\".\nLa nozione di esprimibilit\u00e0 si pu\u00f2 generalizzare a sottoinsiemi di Nk, in tal caso per esprimere un insieme sar\u00e0 necessaria una formula aperta con \"k\" variabili libere \"\u03c6(x1,x2... ,xk)\". \nOsserviamo che non tutti i sottoinsiemi dell'insieme N dei numeri naturali o di Nk sono esprimibili dal momento che la totalit\u00e0 dei sottoinsiemi di N (o di Nk) ha la cardinalit\u00e0 del continuo mentre l'insieme delle formule \u00e8 numerabile.\nSi pu\u00f2 dimostrare che tutti gli insiemi ricorsivi sono esprimibili.\nLa relazione \u2264.\nUna relazione pu\u00f2 essere identificata con l'insieme delle coppie ordinate di elementi che sono tra loro in relazione. La relazione \u2264 ad esempio si pu\u00f2 identificare con l'insieme delle coppie \nEsprimere la relazione \u2264 quindi equivale a trovare una \"fbf\" che esprima questo insieme. Il modo pi\u00f9 semplice di ottenere una \"fbf\" di questo tipo si ha con la formula\nDunque la presenza dei simboli + e = rende superflua l'aggiunta nel linguaggio di un simbolo per la relazione \u2264 in quanto esiste gi\u00e0 una formula che la esprime.\nEsprimere funzioni.\nDiremo che una funzione \n\u00e8 \"esprimibile\" nel linguaggio dell'aritmetica quando \u00e8 esprimibile il suo grafico, ovvero l'insieme:\nFunzioni che si possono esprimere facilmente sono quelle per cui disponiamo di simboli appositi: \nMeno banale \u00e8 capire se si possono esprimere altre funzioni come la sottrazione o la potenza. Di fatto si pu\u00f2 dimostrare che tutte le funzioni ricorsive sono esprimibili nel linguaggio dell'aritmetica. In particolare lo \u00e8 anche la potenza: questo significa che aggiungere al linguaggio dei simboli di operazione binaria per le potenze non avrebbe accresciuto la sua capacit\u00e0 espressiva. Viceversa se avessimo rinunciato al simbolo di addizione o di moltiplicazione non ci sarebbe stato modo di esprimerlo mediante gli altri simboli."}
{"id": "360601", "revid": "712828", "url": "https://it.wikipedia.org/wiki?curid=360601", "title": "Teneniel Djo", "text": ""}
{"id": "360603", "revid": "124603821", "url": "https://it.wikipedia.org/wiki?curid=360603", "title": "Charles Thomas Kowal", "text": "Kowal scopr\u00ec due lune di Giove: Leda nel 1974 e Temisto nel 1975, sebbene la seconda fu persa e non pi\u00f9 riscoperta fino al 2000.\nScopr\u00ec inoltre l'inusuale asteroide/cometa 2060 Chiron nel 1977.\nOltre a Chiron scopr\u00ec o coscopr\u00ec un buon numero di altri asteroidi, incluso il degno di nota asteroide Aten 2340 Hathor; gli asteroidi Apollo 1981 Midas, 2063 Bacchus, 2102 Tantalus, e (5660) 1974 MA; gli asteroidi Amor (4596) 1981 QB e (4688) 1980 WF; e gli asteroidi troiani 2241 Alcathous e 2594 Acamas.\nKowal scopr\u00ec anche 83 supernovae in altre galassie, e scopr\u00ec o coscopr\u00ec alcune comete, incluse le comete periodiche 99P/Kowal, 104P/Kowal, 134P/Kowal-V\u00e1vrov\u00e1, 143P/Kowal-Mrkos, 158P/Kowal-LINEAR e Chiron con la designazione cometaria 95P/Chiron.\nKowal vinse la Medaglia James Craig Watson nel 1979.\nAsteroidi scoperti.\nKowal ha scoperto o coscoperto 19 asteroidi:"}
{"id": "360604", "revid": "30857", "url": "https://it.wikipedia.org/wiki?curid=360604", "title": "Charles T. Kowal", "text": ""}
{"id": "360605", "revid": "367445", "url": "https://it.wikipedia.org/wiki?curid=360605", "title": "DVD-ROM", "text": ""}
{"id": "360606", "revid": "287204", "url": "https://it.wikipedia.org/wiki?curid=360606", "title": "Ahl al-Kitab", "text": "Con l'espressione Ahl al-Kit\u0101b (), Gente del Libro, la giurisprudenza islamica si riferisce ai fedeli di quelle religioni che fanno riferimento a testi ritenuti di origine divina dallo stesso Islam: T\u014dr\u0101h per gli ebrei, Inj\u012bl per i cristiani, Avest\u0101 per gli zoroastriani o Veda per gli induisti.\nPer questa ragione i devoti di queste religioni sono considerati meritevoli di \"protezione\" (\"dhimma\") dall'Islam, purch\u00e9 assoggettati a un'imposta personale (\"jizya\") ed, eventualmente, a una fondiaria (\"khar\u0101j\"), oltre che alla lealt\u00e0 nei confronti della \"Umma\" islamica da un punto di vista esclusivamente politico.\nAll\"Ahl al-Kit\u0101b\" \u00e8 garantita in contraccambio libert\u00e0 di culto, la gestione e il restauro dei loro luoghi sacri (a livello puramente teorico limitati alle sole edificazioni esistenti) e l'auto-amministrazione per quanto attiene ad alcuni diritti della persona, patrimoniali (con le eccezioni anzidette) e commerciali, oltre che matrimoniali e successori. Agli uomini dell\"Ahl al-Kit\u0101b\" \u00e8 invece precluso il matrimonio con musulmane, anche se alle donne \u00e8 invece consentito sposare uomini appartenenti alla religione islamica.\nLa carriera militare \u00e8 preclusa (con l'eccezione, talora, del comando di guardie del corpo personali dei governanti musulmani), come la magistratura e, ovviamente, la suprema conduzione della societ\u00e0 islamica. Tutte le \"arti liberali\" sono invece aperte, nonch\u00e9 la carriera amministrativa, fino ai gradi pi\u00f9 alti, quali quelli di vizir."}
{"id": "360608", "revid": "92334482", "url": "https://it.wikipedia.org/wiki?curid=360608", "title": "Profilatrice ferroviaria", "text": "La profilatrice ferroviaria \u00e8 una macchina per la manutenzione ordinaria e sistematica della massicciata di ghiaia delle linee ferroviarie.\nLe sue funzioni sono specifiche per la lavorazione del pietrisco che ricopre e avvolge il binario, mediante i vomeri e i coppi: i \"vomeri\" sono posti ai lati della macchina, molto simili a delle ali di aeroplano una volta aperti, che avanzando grazie alla loro larga superficie, spostano interi mucchi di ghiaia sia in \"banchina\" sia in \"intervia\" allo scopo di riempire il binario all'interno e all'esterno distribuendola affinch\u00e9 faccia da \"cuscinetto\" sostenitore dello stesso binario;\ni \"coppi\", invece, sono situati sulla parte inferiore della macchina a diretto contatto con il binario, composti da piccoli vomeri manovrabili, diretti alla lavorazione di pietrisco all'interno del binario.\nLa profilatrice possiede inoltre una terza funzione di lavoro mediante lo \"spazzolone\": \u00e8 letteralmente un'enorme spazzola rotante con gomme lunghe 30 centimetri che rappresentano i denti della spazzola; molto simile agli spazzoloni usati negli autolavaggi delle automobili, ha la funzione principale di pulire all'interno il binario dai rimasugli di ghiaia.\nLa profilatrice \u00e8 una macchina reversibile data la sua capacit\u00e0 di lavorare in due sensi di marcia, al contrario della rincalzatrice che pu\u00f2 lavorare solo in un senso. Dal tipo di lavoro che viene chiamata a fare, la profilatrice presenta dei ruoli differenti come ad esempio:"}
{"id": "360609", "revid": "2225", "url": "https://it.wikipedia.org/wiki?curid=360609", "title": "Il Caimano", "text": ""}
{"id": "360611", "revid": "149485", "url": "https://it.wikipedia.org/wiki?curid=360611", "title": "Vicente Fox", "text": "Come vincitore delle elezioni presidenziali del 2000, come candidato del Partito Azione Nazionale (PAN), \u00e8 stato il primo presidente del Messico proveniente da un partito politico di opposizione dai tempi di Francisco Madero nel 1910.\nCome presidente, segu\u00ec principalmente le politiche economiche neoliberiste che i suoi predecessori del Partito Rivoluzionario Istituzionale (PRI) avevano adottato dalla fine degli anni '80. La prima met\u00e0 della sua amministrazione vide un nuovo cambiamento del governo federale a destra, forti relazioni con gli Stati Uniti d'America e George W. Bush, il fallimento dei tentativi di applicare un'imposta sul valore aggiunto sui farmaci, di costruire un aeroporto a Texcoco, e un grave conflitto diplomatico con il leader cubano Fidel Castro.\nLa seconda met\u00e0 della sua amministrazione fu segnata dal suo conflitto con Andr\u00e9s Manuel L\u00f3pez Obrador, allora capo del governo di Citt\u00e0 del Messico. L'amministrazione PAN e l'amministrazione Fox hanno tentato senza successo di rimuovere L\u00f3pez Obrador dall'incarico e di impedirgli di partecipare alle elezioni presidenziali del 2006. L'amministrazione Fox ha avuto anche conflitti diplomatici con Venezuela e Bolivia dopo aver sostenuto la creazione della Zona di libero scambio delle Americhe, a cui si sono opposti questi due paesi. Il suo ultimo anno in carica ha supervisionato le controverse elezioni del 2006, in cui il candidato del PAN Felipe Calder\u00f3n \u00e8 stato dichiarato vincitore con un margine molto stretto sul suo avversario L\u00f3pez Obrador, che ha sostenuto che le elezioni sono state manipolate e ha rifiutato di riconoscere i risultati, facendo proteste in tutto il paese. Nello stesso anno, lo stato meridionale di Oaxaca \u00e8 stato teatro di uno sciopero degli insegnanti che \u00e8 culminato in proteste e violenti scontri in cui chiedevano le dimissioni del governatore Ulises Ruiz Ortiz.\nD'altra parte, a Fox \u00e8 stato riconosciuto il merito di aver mantenuto la crescita economica durante la sua amministrazione e di aver ridotto il tasso di povert\u00e0 dal 43,7% nel 2000 al 35,6% nel 2006. Ha creato il Procuratore speciale per i movimenti sociali e politici del passato (FEMOSPP) con il compito di indagare su crimini e violazioni dei diritti umani commessi dai governi precedenti, in particolare la guerra sporca in Messico tra gli anni '60 e '80 del secolo scorso.\nDopo essere stato presidente del Messico per sei anni, Fox \u00e8 tornato nel suo Stato di origine: Guanajuato, dove ora risiede con la moglie e la famiglia. Da quando ha lasciato la presidenza, Fox \u00e8 stato coinvolto in discorsi pubblici e nello sviluppo del Centro Studi, Biblioteca e Museo Vicente Fox.\nNel 2013, Fox ha finalmente deciso di lasciare il Partito Azione Nazionale, dopo aver sostenuto il candidato presidenziale del PRI, Enrique Pe\u00f1a Nieto, l'anno precedente. Ha fatto lo stesso con il suo rispettivo candidato, Jos\u00e9 Antonio Meade Kuribre\u00f1a, nel 2018. Lo stesso anno, Fox si un\u00ec al consiglio degli High Times.\nBiografia.\nNato a Citt\u00e0 del Messico nel 1942, secondo di nove figli. Il padre era il messicano Jos\u00e9 Luis Fox Pont mentre la madre era Mercedes Quesada Etxaide, immigrata basca, Spagna. Il nonno paterno era Louis Fuchs, nato a Cincinnati, Ohio, e figlio di due immigrati tedeschi cattolici, Louis Fuchs e Catherina Elisabetha Flach, di Strasburgo oggi in Francia. Il cognome \"Fuchs\" venne anglicizzato in \"Fox\" attorno al 1870.\nFox ha trascorso la sua infanzia e adolescenza nel ranch di famiglia a San Francisco del Rinc\u00f3n, a Guanajuato. Ha trascorso un anno al Campion High School di Prairie du Chien, Wisconsin, dove ha imparato l'inglese. Una volta raggiunta l'et\u00e0 del college, Fox si \u00e8 trasferito a Citt\u00e0 del Messico per frequentare l'Universit\u00e0 Iberoamericana e nel 1964 si \u00e8 laureato in economia aziendale. Successivamente, nel 1974, Fox si \u00e8 specializzato in competenze manageriali alla Harvard Business School.\nAttivit\u00e0 professionale.\nNel 1964 Fox \u00e8 stato assunto dalla Coca-Cola Company come supervisore del percorso per le consegne, guidando anche un camion. Ha fatto carriera e dopo nove anni \u00e8 diventato presidente e amministratore delegato della Coca-Cola in Messico. Dopo sei anni in questo ruolo, gli \u00e8 stato offerto l'incarico di guidare tutte le operazioni della Coca-Cola in America Latina, ma Fox ha declinato e successivamente si dimesso dalla Coca-Cola nel 1979. Durante la guida di Fox della Coca-Cola Mexico, la bibita \u00e8 diventata la pi\u00f9 venduta nel paese con un aumento delle vendite di quasi il 50%.\nDopo essersi ritirato dalla Coca-Cola, Fox ha iniziato a partecipare a varie attivit\u00e0 pubbliche a Guanajuato, dove ha creato il \"Patronato de la Casa Cuna Amigo Daniel\", un orfanotrofio. Era anche presidente del Patronato Loyola, sponsor del campus di Le\u00f3n dell'Universidad Iberoamericana e del Lux Institute.\nAttivit\u00e0 politica.\nCon il sostegno di Manuel Clouthier, Vicente Fox entra nel Partito Azione Nazionale il 1\u00ba marzo 1988. Nello stesso anno \u00e8 eletto alla Camera dei deputati federale, in rappresentanza del Terzo Distretto Federale di Le\u00f3n, Guanajuato.\nNel 1991 Fox ha tentato di essere eletto governatore di Guanajuato, ma ha perso le elezioni con Ram\u00f3n Aguirre Vel\u00e1zquez del Partito Rivoluzionario Istituzionale. In seguito alle elezioni, il malcontento locale \u00e8 stato cos\u00ec grande da indurre il congresso statale a nominare Carlos Medina Plascencia del PAN nel ruolo di governatore ad interim. Quattro anni pi\u00f9 tardi Fox ha provato di nuovo, questa volta vincendo con un voto da 2 a 1. Come governatore, Fox ha promosso l'efficienza e la trasparenza del governo, uno dei primi governatori statali del Messico a fornire un resoconto chiaro, pubblico e tempestivo delle finanze dello stato. Fox ha anche aiutato il consolidamento delle piccole imprese, promuovendo le vendite all'estero di beni prodotti a Guanajuato e creando un ampio sistema di piccoli prestiti per consentire ai poveri di aprire un \"changaro\" (un piccolo negozio) e acquistare un'auto e una televisione. Sotto Fox, Guanajuato \u00e8 diventata la quinta economia statale messicana pi\u00f9 importante.\nPresidente del Messico.\n\u00c8 stato eletto Presidente del Messico il 1\u00ba dicembre 2000 dopo pi\u00f9 di sessant'anni di Governo del Partito Rivoluzionario Istituzionale (PRI) ed \u00e8 stato in carica fino al 1\u00ba dicembre 2006. Esponente del Partito Azione Nazionale (PAN), \u00e8 stato presidente della divisione latino-americana della Coca-Cola.\nPost-presidenza.\nDopo aver lasciato la presidenza, Fox promise di istituire un centro studi, una biblioteca e un museo vicino al suo ranch a San Cristobal, Guanajuato. Prometteva anche di combattere in tutta l'America per la democrazia e la fine del populismo.\nNelle interviste con le reti statunitensi CNN e FOX, ha difeso il suo governo, anche se ha ricevuto critiche dai conservatori statunitensi sul problema della migrazione messicana e ha anche confrontato Donald Trump con Hitler nel 2017.\nVita privata.\nNel 1969 Fox si \u00e8 sposato con Lilian de la Concha, receptionist della Coca-Cola. Hanno avuto quattro figli: Ana Cristina, Vicente, Paulina e Rodrigo. Nel 1990, dopo 20 anni di matrimonio, Lilian ha chiesto e ottenuto il divorzio.\nFox si \u00e8 risposato il 2 luglio 2001, quando gi\u00e0 da sei mesi era Presidente del Messico, con Marta Mar\u00eda Sahag\u00fan Jim\u00e9nez, fino ad allora suo portavoce ed anche lei al secondo matrimonio."}
{"id": "360612", "revid": "8596", "url": "https://it.wikipedia.org/wiki?curid=360612", "title": "Vicente Fox Quesada", "text": ""}
{"id": "360613", "revid": "287204", "url": "https://it.wikipedia.org/wiki?curid=360613", "title": "Cratere Campbell (Luna)", "text": "Campbell \u00e8 un grande cratere lunare di 222,48 km situato nella parte nord-occidentale della faccia nascosta della Luna. \u00c8 situato a sud-ovest del cratere d'Alembert, una formazione ancora pi\u00f9 grande. Campbell \u00e8 pi\u00f9 grande di tutti i crateri lunari visibili da Terra, superando di poco le dimensioni del cratere Schickard, il maggiore della faccia visibile della Luna.\nQuesta formazione \u00e8 stata pesantemente danneggiata da una successione di impatti, lasciando un bordo che si presenta come un anello irregolare ricco di creste e picchi. Molti piccoli crateri si trovano sulle pendici e sul pianoro interno; i pi\u00f9 cospicui sono \"Campbell X\", all'interno del bordo di nord-est, e \"Campbell N\", vicino alla scarpata meridionale. La maggior parte del pianoro interno \u00e8 fortemente craterizzato, \u00e8 comunque presente un'ampia zona ricoperta da lava basaltica, caratterizzata da un'albedo inferiore rispetto alle regioni circostanti; essa appare quindi come una macchia scura che si estende irregolarmente tra il centro ed il bordo occidentale.\n\u00c8 circondato da numerosi altri crateri cospicui, tra cui Wiener a sud-ovest, Von Neumann a sud, Ley, sovrapposto al bordo sudoccidentale, e Pawsey, ad ovest. Un cratere abbastanza inusuale \u00e8 situato tra i crateri Campbell e Von Neumann, formato da due o pi\u00f9 crateri sovrapposti; l'ultimo \u00e8 \"Wiener F\", di forma approssimativamente esagonale.\nIl cratere \u00e8 dedicato agli astronomi statunitensi Leon Campbell e William Wallace Campbell.\nCrateri correlati.\nAlcuni crateri minori situati in prossimit\u00e0 di Campbell sono convenzionalmente identificati, sulle mappe lunari, attraverso una lettera associata al nome."}
{"id": "360615", "revid": "1652635", "url": "https://it.wikipedia.org/wiki?curid=360615", "title": "Canne al vento", "text": "Canne al vento \u00e8 un romanzo di Grazia Deledda. Uscito a puntate su \"L'Illustrazione Italiana\", dal 12 gennaio al 27 aprile 1913, dopo qualche mese fu pubblicato in volume, presso l'editore Treves di Milano. Il titolo dell'opera pi\u00f9 famosa della scrittrice sarda (Premio Nobel per la letteratura, 1926) allude al tema profondo della fragilit\u00e0 umana e del dolore dell'esistenza; in questa direzione mobilita le riflessioni e le fantasie di un eroe protagonista, come un primitivo, un semplice, assai simile al \"pastore errante dell'Asia\" leopardiano o a uno degli \"umili\" manzoniani. Il rapporto di similitudine tra la condizione delle canne e la vita degli uomini, celebrato nel titolo del romanzo, proviene da un'opera (Elias Portolu) del 1903: \"Uomini siamo, Elias, uomini fragili come canne, pensaci bene. Al di sopra di noi c'\u00e8 una forza che non possiamo vincere\". La metafora dell'uomo-canna non era nuova in letteratura, essendo gi\u00e0 presente nell'opera di Blaise Pascal:\nL'opera.\nSullo sfondo della Baronie, vengono esposte le tematiche della povert\u00e0, dell'onore e della profonda superstizione. La Sardegna rurale del primo Novecento descritta in \"Canne al Vento\" ripropone ancora oggi quel nodo insolubile tra una civilt\u00e0 in apparenza statica e immobile sulle sue millenarie usanze e un'isola che avanza a grandi passi sulla via di un progresso, ieri agricolo oggi industriale e tecnologico insieme.\nMentre gli artisti del tempo della Deledda dibattevano sugli aspetti pi\u00f9 complessi di quel progresso, e cio\u00e8 di quella modernit\u00e0 nella quale potevano cogliere l'essenza unitaria dell'uomo comunque e dovunque, e non solo nella civilt\u00e0 occidentale, la Deledda assai pi\u00f9 sensibile e avvertita sul piano culturale coglieva il senso profondo e sconvolgente del mutamento.\" La sua proiezione mitica della comunit\u00e0 isolana ne era una reinvenzione simbolica in termini estetici e antropologici.\"\nNon \u00e8 una storia fine a se stessa, n\u00e9 rinchiusa nei confini della Sardegna. Quel che vale per la Sardegna vale anche per il resto d'Italia di allora, e non solo: lo testimonia la grande e lunga fortuna di \"Canne al vento\" in tutto il mondo.\nEcco perch\u00e9 la sua opera pot\u00e9 interessare lo scrittore inglese David Herbert Lawrence, autore di \"Mare e Sardegna\", che divenne suo traduttore. D. H. Lawrence fu attratto dal suo modo di scrivere, denso di emozioni e suggestioni primordiali, in cui \"fluiva una energia insolita che induceva nel lettore un nuovo desiderio di natura e autenticit\u00e0. Desiderio pi\u00f9 comprensibile oggi di quanto non lo fosse allora, quando i problemi dei costi sociali e umani, gli oneri dei rischi ambientali del progresso e della modernit\u00e0 non erano venuti in primo piano.\"\nTrama.\nIn un villaggio sardo, Galte, non lontano dalla foce del Cedrino, sulla costa tirrenica della Sardegna, vive la nobile famiglia Pintor: padre, madre e quattro figlie. Il padre, Don Zame, rappresentato come \"rosso e violento come il diavolo\", \u00e8 un uomo superbo e orgoglioso, ma anche prepotente e soprattutto geloso dell'onore della famiglia e ne protegge il prestigio e la nobile reputazione nel paese. Le donne, dedite ai lavori domestici, restano a casa. A questa condizione femminile si ribella solo Lia, la terza delle sue figlie, la quale, trasgredendo le regole imposte dal genitore, fugge sulla penisola per \"\"prender parte alla festa della vita\". Approda a Civitavecchia. Qui si sposa e ha un figlio. Don Zame sembra impazzire per lo scandalo - \"Un'ombra di morte grav\u00f2 sulla casa: mai nel paese era accaduto uno scandalo eguale; mai una fanciulla nobile e beneducata come Lia era fuggita cos\u00ec.\"\" - Il padre, mentre tenta di inseguire la figlia, viene trovato misteriosamente morto sul ponte all'uscita dal paese. Il fatto criminoso rester\u00e0 avvolto in una sorta di mistero: disgrazia o delitto? Questo \u00e8 l'antefatto del romanzo che nella realt\u00e0 narrativa viene rivelato con anacronie, nel corso della narrazione, la quale in verit\u00e0 comincia nel momento in cui viene annunciato l'arrivo di Giacinto, il figlio di Lia rimasto orfano di entrambi i genitori, in casa Pintor.\nQuando il romanzo ha inizio, le \"dame\" Pintor: Ruth, Ester e Noemi, assistono rassegnate al declino della loro giovinezza, abitano in una casa oramai cadente e sono rimaste proprietarie di un unico, piccolo podere appena sufficiente per il loro sostentamento. La vita delle Pintor scorre in una mestizia malinconica nella quale sfuma il loro orgoglio, che ha guizzi soprattutto in Noemi e meno nelle altre due pi\u00f9 anziane, provate dalla rinuncia e dall'aggravarsi della miseria. Invano sono protette dalla dedizione del servo Efix (Efisio \u00e8 un nome molto diffuso nel sud della Sardegna e si chiama cos\u00ec uno dei santi patroni della citt\u00e0 di Cagliari), legato a loro, come il carnefice alla vittima, da un forte senso di colpa (infatti lui per favorire la fuga di Lia, per cui aveva una devozione appassionata molto simile all'amore, aveva accidentalmente ucciso il padrone). Egli sogna, con pazienza e devozione, il rifiorire della casa e della casata. Una speranza si accende con l'arrivo di Giacinto. Intorno vagano i personaggi minori, membri della comunit\u00e0 e del gruppo, solidali e partecipi con la loro primitiva saggezza: le giovani coetanee di Giacinto, i coetanei delle Pintor, di Efix. Le reazioni all'arrivo di Giacinto sono minutamente descritte nei vari meccanismi di accettazione e rifiuto, finch\u00e9 l'amore finisce per ristabilire un nuovo equilibrio, che ciascun membro della comunit\u00e0 paga con la propria esperienza e in misura adeguata al proprio ruolo.\nLe pagine memorabili del romanzo che restano impresse nell'animo del lettore sono numerose: Efix e il suo mondo interiore, le sue riflessioni e le fantasie, gli interni della casa, il paesaggio, i santuari e le feste, la iniziazione difficile di Giacinto, l'amore di Noemi e quello di Grixenda per lui, quello riconoscente delle dame per Efix che si conclude nello splendido \"attittidu\" della fine, quando donna Ester parla come in una nenia funebre al servo morto, lo apostrofa e ne veste il cadavere leggero, sola nella grande casa allietata dalle nozze di Noemi col cugino don Predu.\nIl narratore deleddiano adotta via via, \"in soggettiva\", il punto di vista di altri protagonisti, come Noemi e Giacinto, ma soprattutto Efix. Il narratore distingue tra il dialogo cui affida il materiale narrativo oggettivo, spazio-temporale, e il piano soggettivo della percezione del mondo che viene rappresentato attraverso le immaginazioni e le fantasie del protagonista maschile"}
{"id": "360617", "revid": "124247188", "url": "https://it.wikipedia.org/wiki?curid=360617", "title": "Gian Paolo Gobbo", "text": "Biografia.\n\u00c8 stato presidente (dal 1994 al 1998 subentrando a Franco Rocchetta) e Segretario Nazionale della Liga Veneta - Lega Nord dal 1998 al 2012. \u00c8 stato sindaco di Treviso per due mandati dal 2003 al 2013. Membro del Consiglio regionale del Veneto dal 1990 al 2000, vicepresidente del Veneto dal 1994 al 1995. Dal 1995 al 2000 \u00e8 stato capogruppo della Liga Veneta nel Consiglio regionale del Veneto subentrando a Franco Rocchetta. \u00c8 stato deputato europeo, eletto nel 1999 nelle liste della Lega Nord, circoscrizione nord-est, subentrando ad Umberto Bossi. Dapprima iscritto al gruppo di deputati indipendenti, poi alla sezione dei Non iscritti, \u00e8 stato membro della Commissione per l'industria, il commercio estero, la ricerca e l'energia e della Delegazione alla commissione parlamentare mista UE-Romania.\nIn occasione delle elezioni amministrative del 2003 si candida Sindaco di Treviso per prestare il nome a Giancarlo Gentilini, che non pu\u00f2 ricandidarsi per un terzo mandato consecutivo. Vinte le elezioni, nomina Vice Sindaco proprio Gentilini, che svolge le funzioni del Sindaco.\nRicandidato alle elezioni europee del 2004, \u00e8 arrivato nuovamente secondo, dopo Bossi, nella circoscrizione nord-est, ma non \u00e8 entrato al Parlamento europeo perch\u00e9 il leader della Lega ha accettato l'incarico proprio in quella circoscrizione. A seguito di una differente ripartizione, Gobbo diventa eurodeputato a novembre 2006 subentrando a Matteo Salvini e vi rimane fino a giugno 2008.\nIl 4 dicembre 2011 \u00e8 nominato Presidente della Commissione Identit\u00e0-Scuola del Parlamento del Nord.\nVicende giudiziarie.\nIl 23 gennaio 2010 \u00e8 stato rinviato a giudizio con l'accusa di banda armata insieme ad altri esponenti della Lega Nord."}
{"id": "360619", "revid": "2225", "url": "https://it.wikipedia.org/wiki?curid=360619", "title": "Duke nukem time to kill", "text": ""}
{"id": "360624", "revid": "110157", "url": "https://it.wikipedia.org/wiki?curid=360624", "title": "Rock (microprocessore)", "text": "Rock (o ROCK) era il nome in codice di un microprocessore multithreading multicore in sviluppo presso la Sun Microsystems. Il microprocessore inplementava il set di istruzioni a 64 bit SPARC v9. Il mercato di riferimento del processore era i datacenter, i database server e tutte le unit\u00e0 che richiedono una elevata potenza di calcolo anche in virgola mobile.\nIl processore era dotato di una efficiente unit\u00e0 in virgola mobile (a differenza dell'UltraSPARC T1) e era dotato anche di un'unit\u00e0 che precaricher\u00e0 il codice in modo da ridurre i tempi di attesa durante gli accessi alla memoria. Nel 2010 Sun Microsystem \u00e8 stata acquisita dalla Oracle Corporation e nel maggio dello stesso anno l'amministratore delegato della stessa dichiar\u00f2 di aver abbandonato il progetto del microprocessore.\nCore.\nIl processore Rock implementava un'architettura SPARC V9 a 64 bit e il set di istruzioni multimediali SIMD VIS 3.0. Ogni processore Rock aveva 16 core e ogni core era in grado di eseguire due thred, quindi in totale poteva eseguire fino a 32 thread. Rock era sviluppato per utilizzare memorie FB-DIMM per incrementare affidabilit\u00e0, velocit\u00e0 e densit\u00e0 del sottosistema di memoria. Il processore doveva essere prodotto con un processo a 65 nm, era sviluppato per lavorare a 2.3\u00a0GHz. e al massimo carico doveva consumare 250\u00a0W.\nCore cluster.\nI 16 core erano assemblati in quattro \"core cluster\". Ogni core in un cluster condivideva 32\u00a0KB di cache istruzioni, due cache dati da 32\u00a0KB e due unit\u00e0 in virgola mobile. I progettisti Sun fecero queste scelte perch\u00e9 i tipici programmi eseguiti dai server normalmente facevano un intenso riuso dei dati mentre le istruzioni in virgola mobile erano relativamente rare. Quindi includere delle unit\u00e0 in virgola mobile condivise riduceva il numero di transistor occupati senza deprimere le prestazioni in modo eccessivo."}
{"id": "360628", "revid": "27723", "url": "https://it.wikipedia.org/wiki?curid=360628", "title": "Charles Kowal", "text": ""}
{"id": "360630", "revid": "15756", "url": "https://it.wikipedia.org/wiki?curid=360630", "title": "Jaropolk II di Kiev", "text": "Prima del grande regno.\nJaropolk nacque a \u010cernihiv, dove allora regnava suo padre Vladimir II di Kiev. Nel 1103 prese parte a una campagna contro i \"Polovtsiani\". Vladimir II che divenne Gran Principe di Kiev nel 1113, fece Jaropolk Principe di Perejaslav nel 1114 dopo la morte di suo figlio Svjatoslav I. Nel 1116, insieme alle truppe di suo padre, si oppose a Gleb di Minsk (Gran Principe di Minsk) . Le cronache dicono che l'intera popolazione della citt\u00e0 di Drutsk fu da lui portata nelle terre del Pereyaslavl' meridionale. Jaropolk mantenne buoni rapporti con il suo anziano padre, che spesso si fidava di lui per comandare le truppe nelle guerre con i \"Polovtsy\" insieme a suo fratello maggiore Mstislav I di Kiev. Nel 1125, Jaropolk respinse l'attacco \"polovtsiano\" al principato di Perejaslav nella battaglia di Polkosten.\nSovrano di un potere disgregante.\nJaropolk divenne Granduca di Kiev nel 1132 dopo la morte del fratello maggiore Mstislav I. Solo Kiev e l'area circostante erano sotto il suo diretto controllo. Un guerriero coraggioso e un comandante capace, Jaropolk era un politico debole che non \u00e8 riuscito a fermare la disintegrazione dello stato in principati separati. La capitale del clan dei Monomakh - il principato Pereyaslavl' - divenne il punto di contesa. Secondo la pratica consolidata, il maggiore della famiglia di solito sedeva sul trono di Perejaslav. Dopo il passaggio di Jaropolk al tavolo a Kiev, secondo la legge degli alberi, sarebbe dovuto andare al pi\u00f9 anziano dopo Jaropolk tra i discendenti di Vladimir II - suo fratello minore Viacheslav I. Ma, probabilmente, d'accordo con Mstislav I Jaropolk, dopo essersi trasferito da Perejaslav a Kiev, trasfer\u00ec suo figlio Vsevolod di Pskov al suo posto. I pi\u00f9 giovani Jurij Dolgorukij di Kiev e Andrij, non senza ragione, videro in questa fase l'intenzione di Jaropolk di fare dei Mstislavich i suoi eredi, e Jurij espulse Vsevolod da Perejaslav. Jaropolk cerc\u00f2 di estinguere il conflitto e trasfer\u00ec un altro figlio di Mstislav, Iziaslav II di Kiev, a Pereyaslavl' da Polotsk. Questo passo si rivel\u00f2 un errore: una rivolta inizi\u00f2 a Polotsk, i discendenti in esilio di Vseslav lo \"stregone\" tornarono al potere e il principato si separ\u00f2 da Kiev. Poich\u00e9 la candidatura di Iziaslav II di Kiev non era adatta a Jurij Dolgorukij di Kiev, il principe di Perejaslav alla fine divenne l'erede \"legittimo\" - Viacheslav Vladimirovich I di Kiev. Izjaslav II di Kiev si \u00e8 trasferito a Turov. Tuttavia, a Viacheslav non piaceva Perejaslav, che ostacolava tutte le incursioni polovtsiane sulla riva sinistra del Dnepr. Nel 1134 torn\u00f2 a Turov, portandolo via a Izyaslav. Quest'ultimo era rimasto disperato. Jaropolk ha provato di nuovo a ridistribuire i tavoli: ha offerto a Jurij Perejaslav, ma a condizione che desse Rostov a Izyaslav. Tuttavia, Jurij mantenne la maggior parte del principato di Rostov. L'offeso Izyaslav and\u00f2 a Novgorod da suo fratello Vsevolod di Poskov e strinse un'alleanza con i principi di Chernigov, che, dopo il rifiuto di Oleg e Davyd Svyatoslavich (nipoti di Vsevolod II di Kiev) di cercare il trono di Kiev, erano fuori dalla cerchia dei contendenti per il potere supremo in Russia e stavano cercando per ogni opportunit\u00e0 di cambiare lo stato attuale delle cose. La guerra \u00e8 iniziata. Alla fine del 1134, Jaropolk riusc\u00ec a negoziare con Izyaslav, dandogli il Principato di Volinia; Principe di Volyn Andrij (figlio di Vladimir II), ha messo a governare Perejaslav. Tuttavia, la guerra con i Chernigoviti e i loro alleati di Polovtsy non si ferm\u00f2: invasero il Dnepr e devastarono la regione di Kiev. L'indecisione del Granduca e il suo rapporto teso con tutti i suoi parenti peggiorarono la situazione.\nL'anno successivo, Jaropolk fu sconfitto sul fiume. Zuppa delle truppe di Vsevolod Olgovich e, in base a un trattato di pace, ha accettato di cedere Kursk e Posemye a lui, con il quale Vsevolod aveva pagato con Mstislav 8 anni prima per la sua non interferenza nella disputa sul Principato di \u010cernigov tra Vsevolod e suo zio Yaroslav Svyatoslavich. I novgorodiani approfittarono dell'indebolimento dell'autorit\u00e0 del principe di Kiev: nel 1136 cacciarono il nipote di Yaropolk e figlio di Mstislav I di Kiev, Vsevolod Vsevolod di Poskov, abbandonarono Kiev e proclamarono \"libert\u00e0 ai principi\". L'ultima volta che i discendenti di Vladimir II si unirono fu nel 1138, quando Vsevolod Olgovich inizi\u00f2 di nuovo una guerra con Jaropolk. Questa volta, sotto la bandiera del principe di Kiev, si sono riunite le truppe di Kiev, Perejaslav, Rostov, Polotsk, Smolensk, reggimenti di Galich e 30000 (trentamila) persone. Esercito ungherese, che gli fu inviato dal re d'Ungheria Bela II la cieca. L'assedio di Chernigov, nel 1139, costrinse Vsevolod a concludere la pace. Poco prima della sua morte, Jaropolk, a sua volta, forn\u00ec assistenza a Bela II contro i suoi nemici interni.\nRisultati del regnare.\nA differenza di suo padre e del fratello maggiore, Jaropolk non aveva n\u00e9 capacit\u00e0 diplomatiche n\u00e9 autorit\u00e0 per impedire allo stato di disintegrarsi in principati separati. Coraggioso nella sua giovinezza, dalla vecchiaia, il principe divenne eccessivamente cauto nel prendere decisioni e non pot\u00e9 prendere l'iniziativa nella lotta di due forze, che oggettivamente inizi\u00f2 negli anni Trenta (il giovane Vladimirovich da un lato, l'Olgovich e il Mstislavich su l'altro). Al momento della morte di Jaropolk, Polotsk, Novgorod e \u010cernihiv erano gi\u00e0 fuori dal suo controllo. Il principato di Rostov-Suzdal' mantenne una lealt\u00e0 nominale a Kiev.\nMatrimonio, figli e morte.\nNel 1116, Jaropolk spos\u00f2 Elena Alanka, che, secondo una versione, diede alla luce un figlio, Vasilko Yaropolkovich. Secondo un'altra versione, Vasilko era il figlio di Jaropolk Izjaslavi\u010d. Per\u00f2 \u00e8 sostenuto impossibile perch\u00e9 Jaropolk \u00e8 morto nel 1086 invece Vasilko \u00e8 nato nel 1125 ed \u00e8 morto nel 1182. Perci\u00f2 rimaniamo con la conclusione che fu figlio di Jaropolk II di Kiev (1082-1139).\nJaropolk mor\u00ec il 18 febbraio 1139 a Kiev all'et\u00e0 di 52 anni (fu seppellito a Kiev), passando il trono a Vsevolod II di Kiev."}
{"id": "360631", "revid": "1728", "url": "https://it.wikipedia.org/wiki?curid=360631", "title": "Palazzi imperiali del Palatino", "text": "I Palazzi Imperiali di Roma occupano il colle Palatino, che si affaccia verso nord sul Foro Romano, e verso sud sul Circo Massimo. \u00c8 un imponente complesso di edifici che esprime in modo visibile la potenza e ricchezza degli imperatori da Augusto (di cui ancora appare visibile la residenza, tra le meglio conservate) fino almeno al IV secolo, finch\u00e9 Roma cesser\u00e0 di essere sede imperiale con Costantino, anche se ancora ai tempi di Teodorico (come dimostrano gli ampliamenti realizzati da quest'ultimo) quest'area era deputata ad ospitare la sede del potere sovrano. I palazzi imperiali si compongono di due strutture, quella pubblica (la \"Domus Flavia\", edificata per la gran parte da Domiziano), aperta ai cittadini e agli stranieri, dove si manifestava lo sfarzo e la potenza dell'imperatore, e quella privata (la \"Domus Augustana\"), dove abitava l'imperatore e la sua corte. A questa sotto Settimio Severo si aggiunse una sezione aggiuntiva (un vero nuovo palazzo identificato dai moderni come \"Domus Severiana\") con robusti archi portanti che fuoriuscivano dal fianco della collina.\nL'intero complesso, la cui edificazione occup\u00f2 tutto il I secolo, veniva indicato anticamente come \"Domus Augustana\", ovvero \"residenza dell'imperatore\", poi fu noto col nome di \"Palatium\" (ai tempi di Tacito gi\u00e0 era invalsa questa espressione), tanto che l'uso di questo termine pass\u00f2 a definire per evoluzione del toponimo qualsiasi edificio di una qualche rilevanza, entrando nell'uso comune.\nStoria.\nIl primo nucleo del palazzo imperiale fu costituito dal complesso di edifici appartenuti a illustri personalit\u00e0 della \"Res Publica\" (vi abitavano tra gli altri Cicerone, Ortalo e il poeta Catullo), un cui esempio, la Casa dei Grifi, si pu\u00f2 ammirare ancora, che avevano sede in tutta l'area edificabile del colle. Il grande artefice per\u00f2 del complesso palatino e il primo a fare dei gruppi di case private che vi sorgevano la residenza di un unico uomo fu l'allora triumviro Ottaviano. Questi precedentemente aveva abitato in una casa vicino al Foro, sopra le \"scale degli orefici\", appartenuta all'oratore Gaio Licinio Calvo, come riferisce Svetonio, dopodich\u00e9 pass\u00f2 nella residenza di Ortensio Ortalo, non molto rilevante per ampiezza e per lusso. Gli edifici sul Palatino vennero probabilmente acquisiti da Augusto dopo la vittoria di Agrippa su Sesto Pompeo nel 36 a.C. (battaglia di Nauloco), secondo quanto riferisce Velleio Patercolo, fonte corroborata dall'interpretazione che attraverso la valutazione dell'epoca di affreschi risalenti al 30 a.C. all'interno della Casa di Livia (moglie di Ottaviano), collega l'aggiunta di alcuni ambienti della stessa e quindi anche delle case annesse, proprio a quest'epoca. Augusto non si spese in ingrandimenti eccessivi e in abbellimenti sfarzosi, dovendo dare di s\u00e9 quell'immagine di \"primus inter pares\", caposaldo del suo programma politico. Secondo Svetonio, Augusto dorm\u00ec per quarant'anni nella stessa stanzetta (probabilmente, ma \u00e8 solo una ipotesi, quella \"delle Maschere\", ornata di mascheroni teatrali) ed ebbe un suo studiolo privato (detto la sua \"Siracusa\"), che fa parte dei locali emersi dallo scavo del 1961.\nLe rilevanti acquisizioni gli consentirono di superare le residenze di Publio Clodio, anch'esse frutto di agglomerati di case precedenti (appartenute a Scauro, Lutazio Catulo e Cicerone) tra loro collegate sul colle, rivaleggianti all'inizio soltanto con quelle del triumviro. In un primo tempo le strutture del Palatino apparivano staccate tra edifici autonomi (da ci\u00f2 dovrebbe derivare anche la distinzione tra \"Domus Tiberiana\" e \"Augustana\"); successivamente, vennero via via ampliati dalle varie famiglie che si avvicendavano al potere imperiale fino a costituire un unico grande complesso. Con il termine \"Domus Augustana\" si indic\u00f2, a partire dall'intervento di Domiziano, l'intero complesso palatino (dal nome del fondatore), comprendente la parte privata (che oggi si preferisce identificare col nome proprio di \"Domus Augustana\") e quella destinata all'uso ufficiale, la \"Domus Flavia\", eretta dagli imperatori flavi. La \"Domus Flavia\" invece \u00e8 il risultato dalla sovrapposizione del nuovo palazzo domizianeo alla vecchia ala \"pubblica\" della Casa di Augusto, estendentesi ad est del tempio di Apollo. Lo stesso tempio di Apollo era parte della porzione pubblica quantomeno della residenza augustea, tanto da esservi stati trasferiti i Libri sibillini dalla precedente collocazione nel tempio di Giove Capitolino, e a tal punto che vi si svolgevano anche sedute del Senato.\nA Tiberio si attribuisce il progetto di allargamento della residenza imperiale sul lato occidentale della collina, compresa tra il tempio di Cibele e le pendici aggettanti sul Foro. Il lato occidentale dell'edificio coincide con l'area precedentemente occupata da una \"domus\" repubblicana, forse appartenuta al padre, Tiberio Claudio Nerone, pretore del 42 a.C., la stessa casa dove sarebbe nato il futuro imperatore. Tutta quest'area dei palazzi divenne definitiva solo sotto Nerone, per poi subire altri interventi sotto Domiziano, Adriano e Settimio Severo. La dicotomia tra \"Domus Tiberiana\" e \"Augustana\" si conserv\u00f2 da quel momento in poi immutata, inaugurando la consuetudine per cui nella prima residenza si trasferivano gli eredi al soglio, in quanto successori di Augusto (come fecero Marco Aurelio e Lucio Vero una volta adottati da Antonino Pio), mentre nell'altra abitavano gli imperatori regnanti. L'intera \"Domus\", solo parzialmente riemersa dagli scavi (effettuati presso i margini dell'edificio), caduta in rovina, sar\u00e0 poi occupata nel 1550 dagli Orti Farnesiani, voluti dal cardinale Alessandro Farnese, nipote di Paolo III, il quale dopo aver acquistato la parte nord del colle, decise di stabilirvi una residenza estiva e di circondarla di sontuosi giardini, visitabili ancora oggi.\nUna prima volont\u00e0 di collegare i gruppi di palazzi del Palatino con quelli del Campidoglio risale, secondo Svetonio, a Caligola, il quale ampli\u00f2 i palazzi gi\u00e0 edificati da Tiberio. Il tentativo per\u00f2 pi\u00f9 audace di trasformare queste residenze disaggregate in un complesso unitario risale a Nerone, grazie anche alle distruzioni operare dall'incendio del 64. Nerone interr\u00f2 completamente la Casa di Augusto, ricavandone la base per un santuario monumentale (la \"Aedes Caesarum in Palatio\") destinato al culto imperiale, comprendente un tempio e delle statue colossali. Il progetto neroniano culmin\u00f2 nella costruzione della \"Domus Aurea\" (che si estendeva in gran parte su Celio e Esquilino), i cui livelli di fondazione rimangono visibili sul colle Oppio. Chi pi\u00f9 si adoper\u00f2 per fare del Palatino un'unica grande residenza deputata ad ospitare la sede del potere principesco, fu per\u00f2 Domiziano, il quale ordin\u00f2 all'architetto Rabirio di ricostruire dalle fondamenta l'intero complesso residenziale pubblico (\"Domus Flavia\") a partire dalla vecchia ala ufficiale della residenza augustiana, e di porre le basi per un nuovo grande palazzo pi\u00f9 a sud (\"Domus Augustana\"), comprendente anche un Ippodromo privato, la casa dei paggi (\"Paedagogium\") e delle terme. La differenza principale con gli edifici precedenti e con la \"Domus aurea\", che era n\u00e9 pi\u00f9 n\u00e9 meno che una villa urbana, risiede nella sua caratteristica di \"palazzo\" sede del potere imperiale, distinguibile nella sua funzione di edificio con finalit\u00e0 pubbliche, in cui esercitare i ruoli di governo, e di residenza privata, distinzione che si andava affermando gi\u00e0 con Augusto, ma che non poteva manifestarsi in questo tempo con uguale nettezza, considerata la natura \"inter pares\" del potere del Principe.\nIl palazzo (da allora in avanti noto come \"Domus Augustana\", ovvero residenza degli imperatori), completato nel 92 (tranne lo Stadio che dovette essere ultimato solo dopo), rimarr\u00e0 cos\u00ec inalterato nella sua struttura complessiva, pur con i dovuti interventi e ampliamenti successivi, fino alla fine dell'impero, tempo nel quale l'intera area palatina risultava completamente occupata dalla superficie dei palazzi imperiali. Questi rappresentavano nel loro insieme un'unica residenza deputata agli imperatori e tale fu la differenza rispetto all'epoca pregressa a Domiziano, che aveva visto solo residenze disaggregate e poco omogenee. Tra i maggiori interventi operati dagli augusti successivi si segnalano alcuni rifacimenti nell'area nord presso la \"Domus Tiberiana\", dapprima di Traiano, poi di Adriano, che fece avanzare la stessa fino alla via Nova del Foro e oper\u00f2 diversi restauri, e in ultimo da parte di Settimio Severo, il pi\u00f9 vistoso, che coincise con un imponente ampliamento della parte \"Augustana\" (che sorgeva oltre il colle, ormai gi\u00e0 interamente occupato) e con l'edificazione di un nuovo prospetto (Settizonio) sul lato sud-orientale del colle. La seconda sezione dei palazzi, che va generalmente sotto il nome di \"Domus Augustana\", doveva essere la parte del palazzo in cui avevano sede non solo gli appartamenti dell'imperatore, ma anche quelli della servit\u00f9 e della corte, e in cui vi si svolgevano gli \"arcana imperii\" (i segreti del potere): qui si decidevano cio\u00e8 le questioni dirimenti del governo dell'impero, non solo per iniziativa degli imperatori, ma spesso vi aveva un ruolo la stessa corte. Un esempio furono le manovre di palazzo che ruotarono attorno alle successioni, talvolta brutali, da un imperatore all'altro, quando per la prima volta proprio l'assassinio di Domiziano, avvenuto in questa ala del \"Palatium\", port\u00f2 alla nomina di Nerva.\nDescrizione.\nSalendo dal Foro, percorrendo la via che costeggiando l'uccelliera Farnese si inerpica per la collina, incontriamo, proseguendo per la zona nord, la Domus Tiberiana, in gran parte ancora interrata, occupata nel XVI secolo dalla residenza farnesiana; procedendo pi\u00f9 a sud la casa di Livia, ornata di pitture murali di grande valore; di seguito, annessa al Tempio di Apollo, la casa di Augusto, ovvero quanto rimane degli ambienti destinati all'uso privato del Principe. Dai giardini Farnese si pu\u00f2 imboccare, poco dopo la tomba di Giacomo Boni, un accesso sotterraneo al Criptoportico di Nerone alla fine del quale \u00e8 possibile ridiscendere al Foro. Il criptoportico era un passaggio ipogeo che collegava tra loro originariamente la \"Domus Aurea\" con gli edifici imperiali pregressi (la \"Domus Transitoria\") sul Palatino, poi ampliato da Domiziano per condurvi al suo nuovo palazzo (successivamente sar\u00e0 aperto un altro braccio a fungere da corridoio tra il palazzo dei Flavi e la \"Domus Tiberiana\").\nSull'amplissima spianata alla sommit\u00e0 del colle poi, in mezzo al quale si staglia l'ex convento di Santa Francesca Romana, oggi sede dell'\"Antiquarium\" del Palatino, si estende la \"Domus Flavia\", ovvero il palazzo degli imperatori Flavi, Vespasiano, Tito, Domiziano. L'edificio fu fatto ampliare da Domiziano, il quale incaric\u00f2 l'architetto Rabirio di ripianare le due cime del colle, quella occidentale del \"Germalus\", coperta da case e templi, e quella orientale del \"Palatium\", usando la terra di riporto per coprire il dislivello, per edificarvi i sontuosi edifici dedicati alle funzioni pubbliche dell'imperatore (la \"Domus Flavia\" appunto) e ampliare quelli riservati alla famiglia imperiale, riuniti in quella che oggi \u00e8 nota come \"Domus Augustana\", di struttura pi\u00f9 complessa rispetto al palazzo dei Flavi.\nOvunque nel complesso si trovano tracce di mosaici e di decorazioni marmoree pregiate. Molti pezzi di valore storico e artistico sono raccolti nell'Antiquarium del Palatino, costruito nell'Ottocento in una parte della \"Domus Flavia\". Esso mostra anche le varie fasi della storia del colle Palatino, a partire dalle pi\u00f9 antiche testimonianze di insediamenti umani.\nAnticamente l'ingresso vero e proprio ai palazzi imperiali doveva trovarsi alla fine del Clivio Palatino (la strada basolata che dall'Arco di Tito conduce ai palazzi), a met\u00e0 del lato occidentale: esso era monumentale ed era preceduto da scalinate. Le aperture dovevano essere tre, come gli scavi hanno constatato, o cinque, che \u00e8 il numero riportato dalle fonti (il \"Pentapylum\", cui accennano i Cataloghi regionari). Qui vicino, i resti di un arco di et\u00e0 domizianea forse costituivano l'ingresso ai palazzi imperiali, ma non \u00e8 certo. L'arco e le sostruzioni vicine fanno pensare a un complesso di giardini (indicati nella \"Forma Urbis\" severiana come \"Adonaea\") che doveva essere attaccato al tempio di Eliogabalo, dove oggi \u00e8 la Chiesa di San Sebastiano.\nCasa di Livia.\nLa zona a est del Tempio di Cibele, occupata da un'area di case tardo repubblicane, vede la presenza di un medio edificio noto come casa di Livia (l'attribuzione della casa come \"di Livia\" \u00e8 basata solo sulla traccia del nome generico su una conduttura di piombo che portava l'acqua alla casa e da elementi circostanziali come la vicinanza alla Casa di Augusto), scavata nel 1869 da Pietro Rosa su incarico di Napoleone III.\nAccessibile attraverso un corridoio inclinato ricoperto di mosaici bicromi originali, essa si apre con un ampio cortile sostenuto da pilastri quadrati. L'atrio si trova invece sulla parte opposta, dove si aveva l'accesso in origine, e attorno a cui si affacciano una serie di stanzette (\"cubicola\"). Un ambiente (detto C), corrispondente al tablino, collegava il cortile e l'atrio nella parte est. Questo, assieme ai due ambienti laterali, conserva ancora decorazioni in secondo stile, databili al 30 a.C. Le pareti erano pi\u00f9 antiche, come ha dimostrato la presenza di passaggi murati: esse sono in opera reticolata non troppo regolare e sono attribuibili al 75-50 a.C.\nCasa di Augusto.\nProprio a ridosso della Casa di Livia, un peristilio sovrapposto a un pavimento in mosaico della fine del II-inizi I secolo a.C., sembra indicare la presenza di una abitazione tardo-repubblicana estendentesi verso le \"scalae Caci\", forse quella di Lutazio Catulo (come sembrano indicare i mosaici e le pitture in secondo stile, che fanno propendere per una datazione vicina o successiva al 111 a.C., anno di un incendio che colp\u00ec l'area del Palatino), su gran parte della quale fu poi costruita la casa di Augusto.\nLa casa appare divisa in due parti: la prima ad ovest, con stanze pi\u00f9 piccole, \u00e8 quella destinata all'uso privato del \"Princeps\", mentre la seconda, disposta pi\u00f9 ad ovest, a sud del Tempio di Apollo (rientrante anche quest'ultimo in questa sezione), e formata da stanze pi\u00f9 ampie, appare riservata pi\u00f9 alle funzioni ufficiali. La parte pubblica della casa, che doveva spingersi pi\u00f9 ad est del tempio, venne parzialmente inglobata nel successivo palazzo domizianeo. Nell'ala privata della residenza si sono conservate le pitture originali in secondo stile maturo, tra le quali appaiono rilevanti quelle in due stanze vicine, l'una decorata con maschere ispirate alla scenografia teatrale, l'altra con motivi floreali e festoni di pino.\n\"Domus Tiberiana\".\nA Tiberio viene attribuita l'opera di allargamento della residenza imperiale sul lato ovest del Palatino, compreso tra il tempio della Magna Mater e le pendici della collina, a ridosso della Casa delle Vestali e del Tempio dei Dioscuri. Il lato occidentale dell'edificio coincide con l'area precedentemente occupata da una \"domus\" repubblicana, la stessa dove probabilmente sarebbe nato lo stesso Tiberio, e che poi fu ampliata da Caligola. L'intera \"Domus\" \u00e8 solo parzialmente venuta alla luce, limitatamente ai margini perimetrali dell'edificio.\nLa residenza doveva prevedere la presenza di una biblioteca, che sostitu\u00ec quella del Tempio di Augusto (forse Santa Maria Antiqua), distrutto dall'incendio dell'80, evento che danneggi\u00f2 anche in maniera rilevante la \"Domus\" e dopo il quale Domiziano ricostru\u00ec la facciata verso il Foro abbellendolo con una lunga loggia. Pietro Rosa, negli scavi del 1861-1862, port\u00f2 alla luce un grande peristilio centrale, da cui si diramano un corridoio che finiva probabilmente presso gli ambienti scavati nei pressi del tempio della \"Magna Mater\" e altri corridoi che dovevano sboccare nel criptoportico della \"Domus Transitoria\" neroniana, dove si vedono alcuni passaggi. A sud diversi ambienti in discrete condizioni sembrano risalire al tempo di Nerone e presentano affreschi del III secolo. Il lato nord verso il Foro \u00e8 quello pi\u00f9 ampio fra tutti quelli scavati, disposto lungo una via in salita un tempo identificata erroneamente con il \"Clivus Victoriae\". Qui alcuni ambienti sono pi\u00f9 antichi, del tempo di Domiziano, e sopra di essi si appoggiarono altre strutture adrianee che si sovrappongono alla via antica con archi, che fecero avanzare la residenza fino alla via Nova del Foro. Il ritrovamento di graffiti di conti ha fatto pensare che vi avesse sede il fisco imperiale.\nCaduta in rovina nell'alto medioevo, dopo essere stata adattata nell'VIII secolo a residenza del papa Giovanni VII, a seguito delle numerose spoliazioni, fu coperta in et\u00e0 rinascimentale dagli orti Farnesiani fatti edificare dal \"gran cardinale\" Alessandro Farnese.\nPalazzo di Domiziano.\nIl palazzo di Domiziano era il principale complesso imperiale sul colle Palatino. \u00c8 composto da tre settori: la \"Domus Flavia\", deputata alle funzioni pubbliche (ai riti ufficiali, alla \"salutatio matutina\", ad accogliere ambascerie e tenere le riunioni del \"consilium principis\"), lo Stadio palatino, area forse adibita a giardino, sede di spettacoli privati o pista per cavalli, e la \"Domus Augustana\", residenza privata dell'imperatore. I lavori per la sua realizzazione vennero diretti dall'architetto Rabiro, iniziati poco dopo l'81 (anno della salita al potere di Domiziano) e conclusi nel 92. Nei secoli successivi non fu mai sostituito, restando la dimora degli Augusti per eccellenza, che si limitarono solo a restaurarlo e farvi qualche aggiunta.\n\"Domus Flavia\".\nLa vasta area pianeggiante sulla sommit\u00e0 del colle \u00e8 dominata al centro da un immenso peristilio rettangolare occupato da una grande fontana ottagonale, che rappresentava il fulcro dell'intera \"Domus Flavia\", progettata e realizzata dall'architetto Rabirio, incaricato dall'imperatore Domiziano. Su tre lati del quadriportico del peristilio si aprivano tre serie di ambienti. Sul lato settentrionale si trovavano la grande Aula regia absidata (al centro), ovvero la sala del trono (situato all'interno dell'abside, riservato all'imperatore \"dominus et deus\" Domiziano) arricchita con statue in basalto nero accolte in altrettante nicchie, la Basilica o \"Auditorium\" (a sinistra), forse divisa in tre navate, dove l'imperatore esercitava la giustizia e prendeva le decisioni di governo (assieme agli strettissimi collaboratori, riuniti nel \"consilium principis\"), il \"Lararium\" (a destra) dove anticamente si pensava si conservassero i numi tutelari o pi\u00f9 probabilmente aveva sede la guardia pretoriana (vista la vicinanza all'accesso principale della residenza). Una sala ottagonale correva lungo tutto il lato occidentale del quadriportico.\nA queste aree, procedendo dal \"clivus Palatinus\", si era introdotti attraverso un ingresso monumentale sormontato da un architrave (una sorta di \"fastigium\", di frontone, come quello donato a Cesare nel 44 a.C. dopo la nomina a \"pontifex maximus\"). La sala da pranzo principale deputata ai conviti (detta anche \"Cenatio Iovis\") si trovava sul lato opposto rispetto all'Aula regia ed era abbellita da una abside poco profonda, ai lati della quale c'erano due accessi ad ambienti successivi, come le biblioteche del tempio di Apollo. La \"Cenatio Iovis\" era eretta su un ipocausto, una doppia pavimentazione che consentiva il riscaldamento dell'ambiente, costruita in et\u00e0 adrianea e restaurata sotto Massenzio. Essa era affiancata da un'altra fontana ovale (a destra), visibile da grandi finestre che si aprivano dal triclinio (dalla sala da pranzo) su questo lato. Tutti questi ambienti avevano una fondamentale funzione pubblica, servendo a svolgervi non solo la \"salutatio\" dell'imperatore (in particolare i tre che si incontrano dopo l'accesso principale), ma anche i ricevimenti pubblici, diretti a colpire il visitatore con la successione di strutture ricchissime e di abbellimenti. A questi vanno aggiungi forse anche ambienti della parte nord della \"Domus Augustana\", dal momento che non esiste un confine certo tra le due residenze.\nQuesti locali sorgono su strutture precedenti che vanno dall'et\u00e0 repubblicana a quella flavia. In particolare sotto la \"Cenatio Iovis\" e la fontana di destra si trovano due ninfei con al centro i \"Bagni di Livia\", resti di due aule, di cui una di forma anulare, identificabile forse con la \"cenatio rotunda\" girevole di Nerone descritta da Svetonio. Al di sotto del \"Lararium\" si trova il pi\u00f9 importante esempio di casa del periodo repubblicano, la Casa dei Grifi, di cui restano parti del pavimento in mosaico del primo piano e della decorazione pittorica, databile alla fine del II secolo a.C. o agli inizi del I secolo a.C. Sotto la \"Basilica\" vi sono invece resti di un'esedra della \"Domus aurea\", e l'Aula Isiaca, un ambiente di una casa repubblicana decorato con pitture augustee in secondo stile avanzato (risalenti al 25 a.C.). Sotto l'Aula regia si rinvengono invece strutture della residenza neroniana, a cui si sovrappongono le fondazioni di una precedente sala dell'epoca di Vespasiano.\nPaedagogium.\nUn pi\u00f9 piccolo edificio situato a ovest dell'esedra della facciata della \"Domus Augustana\", risalente all'intervento domizianeo, \u00e8 identificato come il \"Paedagogium\", una sorta di collegio, destinato in particolare alla formazione dei paggi (schiavi) imperiali o pi\u00f9 probabilmente un edificio adibito a loro residenza. La costruzione costituisce un'appendice esterna, quasi alle pendici del colle, o una \"d\u00e9pendance\" del palazzo di Domiziano.\nL'identificazione dell'edificio viene dalla ricorrenza di incisioni a sgraffio in latino riportanti la frase \"exit de Paedagogio\". Un graffito del 200 ca (ma da alcuni retrodatato), in particolare, ha suscitato curiosit\u00e0 perch\u00e9 raffigura un asino crocifisso, probabile parodia della Crocifissione di Ges\u00f9. Si conosce solo una parte della struttura, articolata su due livelli, ciascuno con una fila di ambienti separata da un porticato. A nord si trova una grande esedra collegata ad altri ambienti vicini, nei quali sono stati ritrovati affreschi e mosaici severeriani.\nStadio Palatino.\nDi poco successivo alla residenza domizianea, completata nel 92, \u00e8 lo Stadio o Ippodromo, un vasto spazio di forma allungata con un lato minore curvo (che ricorda la forma di circo), identificabile con l'\"Hippodromus Palatii\" ricordato negli Atti dei martiri (o con il \"Viridarium\", uno spazio verde privato), estendentesi per tutto il lato orientale della \"Domus Augustana\". La pista, delimitata tutt'attorno da un portico a due piani (ristrutturato in epoca adrianea) anticamente rivestito di marmi, era divisa in due da una spina di cui rimangono solo parti terminali ai lati opposti (da alcuni ritenute, almeno quella sul lato corto a nord, fontane). Al centro della struttura, sul lato orientale, sorge una grande tribuna con una esedra (rifatta sotto Settimio Severo), dove probabilmente gli imperatori potevano assistere agli spettacoli. Lo Stadio, pi\u00f9 che all'esibizione di spettacoli di corse, aveva con pi\u00f9 sicurezza la funzione di maneggio o di giardino privato, suggerita dal ritrovamento di statue di cui doveva essere riccamente abbellito. Un recinto di forma ovale nella parte meridionale della pista risale all'epoca di Teodorico (VI secolo), forse utilizzato per le corse a piedi.\n\"Domus Augustana\".\nPoco distante dalla Domus Flavia \u00e8 la Domus Augustana, ovvero la residenza dell'imperatore usata fino al periodo tardo-imperiale e bizantino. Si sviluppa su due piani (di cui il primo appare 12 metri pi\u00f9 sotto) seguendo l'andamento del colle e si affaccia sul Circo Massimo. Il carattere di residenza privata potrebbe non riferirsi all'intero edificio \"Augustiano\", dovendo invece restringersi alla sola parte attigua al Circo massimo, dal momento che la parte nord della \"Domus\" non appare facilmente distinguibile dalla \"Domus Flavia\". La parte settentrionale, attaccata alla \"Domus Flavia\", si articolava, per quello che se ne pu\u00f2 dedurre dalle scarne rovine, attorno a un grande peristilio, a nord del quale doveva esserci un terzo peristilio, probabile vestibolo da cui si aveva anche l'accesso alla \"Domus\". Al centro del peristilio colonnato meridionale, ma centrale rispetto alla \"Domus\", era posto uno specchio d'acqua nel cui bacino era situato un tempietto su alto podio, probabilmente dedicato a Minerva. Ai lati del peristilio gli scavi hanno individuato diversi ambienti a pianta mistilinea tra cui una grande aula a due absidi.\nPi\u00f9 a sud del peristilio centrale, al piano inferiore, si trova un cortile quadrato, originariamente circondato da portici su due piani. Al centro di esso si trova una grande fontana decorata da un motivo a quattro pelte (che ricorda la forma di quattro scudi con due incavi). Sia a nord che a ovest si aprono alcuni ambienti, mentre verso sud si apre la grande esedra, la cui parte esterna fa da facciata del palazzo sul Circo Massimo e dalla quale gli imperatori poteva assistere direttamente alle corse. Dal cortile, guardando a nord si aprono tre sale ampie, quella centrale con due absidi, mentre le laterali sono a pianta ottagonale con volte a padiglione. Sul lato occidentale del cortile, due rampe di scale conducono al secondo piano, le cui sale non appaiono particolarmente ampie e presentano una pianta piuttosto complessa: qui \u00e8 probabile che vivesse l'imperatore, opinione che sembra confermata dalla ricchezza dei frammenti decorativi ivi rinvenuti.\n\"Domus Severiana\".\nLa \"Domus Severiana\" rappresenta un ampliamento della fine del II secolo, voluto dall'imperatore Settimio Severo nell'ambito della ristrutturazione urbanistica e del programma di abbellimenti della capitale. A torto definito \"Domus\", perch\u00e9 rappresenta un prolungamento sud-orientale della \"Domus Augustana\", l'edificio \u00e8 costituito da una serie di sostruzioni che servirono a estendere la residenza oltre l'area della collina, mantenendola allo stesso livello del resto del complesso. Sulle cime delle sostruzioni sorgeva il palazzo vero e proprio di cui rimangono pochi resti. Tra l'edificio e l'esedra dello stadio domizianeo sono visibili tracce delle terme, probabilmente gi\u00e0 volute dallo stesso Domiziano e fatte restaurare da Massenzio. Queste terme erano alimentate da un prolungamento del tempo di Nerone dell'\"Aqua Claudia\", l'acquedotto fatto edificare da Claudio.\nSettizonio.\nSul lato del Palatino fronteggiante la via Appia (verso il lato sud-orientale) sorgeva, fino alla fine del XVI secolo (quando fu fatto demolire da Sisto V), il prospetto su quest'area del palazzo di Severo, il \"Septizodium\". Secondo le fonti, l'imperatore volle abbellire questo lato del colle, ma soprattutto impressionare coloro che da sud, percorrendo la via Appia, giungevano a Roma, in particolare i suoi conterranei dell'Africa.\n\"Domus Praeconum\".\nA sud del \"Paedagogium\", tra quest'ultimo e il Circo massimo, un altro edificio costituito da un piccolo cortile rettangolare con un portico su quattro lati costituisce la cosiddetta \"Domus Praeconum\", scoperta nel 1888. Sul lato nord si trovano tre ambienti coperti a volta, uno centrale pi\u00f9 grande e due laterali, che probabilmente sostenevano un secondo piano. L'edificio, di et\u00e0 severiana anche se non fa parte del palazzo di Severo, presenta una eccezionale decorazione pittorica e musiva. Un mosaico in particolare rappresenta una processione di araldi, il che ha fatto ritenere che nel complesso avessero la propria sede i messaggeri del circo (\"nuntii circii\", come sono definiti in un'epigrafe), che precedevano il corteo circense che anticipava le gare svolgentesi nel Circo a poca distanza."}
{"id": "360632", "revid": "986213", "url": "https://it.wikipedia.org/wiki?curid=360632", "title": "Michele Antonio di Saluzzo", "text": "Biografia.\nPrimogenito del marchese Ludovico II di Saluzzo e della seconda consorte Margherita di Foix-Candale, Michele Antonio fu inviato alla corte francese di Luigi XII e di Anna di Bretagna, al fine di ricevere un'educazione aristocratica e un addestramento militare. Il sovrano lo nomin\u00f2, a soli dodici anni, governatore del contado astigiano.\nAveva quattro fratelli minori: Giovanni Ludovico, Francesco, Adriano (morto bambino) e Gabriele. Si avvicendarono sul trono marchesale, ma nessuno ebbe prole legittima e l'unico a sposarsi fu Gabriele, condannando lo Stato alla sicura perdita dell'indipendenza. Lo stesso Michele, se non fosse scomparso tragicamente, avrebbe dovuto coniugarsi con Margherita Paleologa, erede del marchesato del Monferrato: i due Stati si sarebbero uniti. Ebbe una figlia naturale, Anna, (ricordata nel testamento della marchesa madre che le garant\u00ec una dote), consorte di Niccolino di Saluzzo, dei marchesi di Clavesana, con cui gener\u00f2 sette figli (l'unico maschio, Corrado, visse fino al 1616).\nAllorch\u00e9 decedette, nel 1504, suo padre Ludovico II, Michele Antonio aveva solo nove anni e il titolo di conte di Carmagnola: fu sottoposto, pertanto, alla reggenza dell'energica madre Margherita di Foix (1504-1522), assistita dal potente vicario Francesco Cavassa. In seguito, nonostante il raggiungimento della maggiore et\u00e0 del figlio prediletto, la marchesa instaur\u00f2 un tacito governo di fatto, dato che lui preferiva gli eventi bellici all'amministrazione dello Stato.\nIl giovane lasciava che la marchesa governasse e la loro intesa era perfetta: questo e la politica filofrancese di Margherita provocarono serie controversie con i fratelli minori che si ribellarono, soprattutto Francesco, malgrado l'obbligo della sottomissione cui erano stati abituati.\nMichele Antonio combatt\u00e9 con valore anche nella battaglia di Pavia nel 1525, tanto che Francesco I di Francia lo volle nominare luogotenente in Italia. Nel 1526, guidando le armate francesi, alla testa di seimila uomini, liber\u00f2 Piacenza dagli imperiali e, nel 1527, occup\u00f2 Bologna e Firenze. Inoltre si oppose invano al sacco di Roma predisposto dai lanzichenecchi. Il progetto di conquistare il regno di Napoli, poi, fall\u00ec perch\u00e9 il suo esercito era ormai decimato e non pot\u00e9 sostenere a lungo gli sforzi bellici.\nDurante l'assedio di Napoli nel 1528, il marchese subentr\u00f2 al generale Lautrec, ma dovette ritirarsi. Ad Aversa, accerchiato dagli spagnoli, venne ferito dal vicino scoppio di una palla di cannone e, il 18 ottobre 1528, all'et\u00e0 di 33 anni, mor\u00ec per le gravi complicazioni sopraggiunte.Secondo le sue disposizioni, il corpo venne sepolto nella basilica di Santa Maria in Ara Coeli, a Roma, ma il suo cuore sar\u00e0 portato a Saluzzo. Tale episodio \u00e8 ricordato in una ballata che descrive gli ultimi istanti di vita di Michele Antonio che, moribondo, dett\u00f2 le ultime volont\u00e0 ai soldati presso il suo capezzale. Questa canzone (\"Il testamento del capitano\") fu ripresa quattro secoli dopo dagli Alpini durante la prima guerra mondiale.\nIl monumento funebre, con il busto di Michele Antonio, fu realizzato dall'artista fiorentino Giambattista Desio, nella basilica di Santa Maria in Aracoeli, a Roma. Gli succedette il fratello Giovanni Ludovico. Margherita di Foix, afflitta per l'improvvisa scomparsa del rampollo preferito, chiese che la salma fosse inumata nella chiesa saluzzese di San Bernardino, da lei fatta restaurare, dove desiderava riposargli accanto, dopo la morte (e non in San Giovanni, vicino al marito). Ma non sar\u00e0 cos\u00ec: la marchesa, oppressa dalle liti con gli altri figli, alla fine si ritirer\u00e0, presso il suo luogo natale, a Castres, in Linguadoca, dove morir\u00e0 nel 1536. Nonostante i cinque maschi che Margherita ebbe dal consorte Ludovico II, soltanto l'ultimo, Gabriele, seppure tardivamente si spos\u00f2, ma nessuno di loro ebbe prole legittima e il ramo dinastico si estinse."}
{"id": "360633", "revid": "132266", "url": "https://it.wikipedia.org/wiki?curid=360633", "title": "Wali (governatore)", "text": "Il termine W\u0101l\u012b (), indicato anche semplicemente Wali, ha indicato dal VII secolo fino al XX secolo il governatore di una grande provincia conquistata dagli Arabi musulmani e assoggettata dapprima al potere del califfato (\"wil\u0101ya\", , ossia \"governatorato\"), e in seguito del califfato della Sublime Porta, in cui in turco-ottomano il sostantivo \"W\u0101l\u012b\" era pronunciato Val\u00ec e la parola \"wil\u0101ya\" diventava \"vilay\u00e8t\".\nEtimologia.\nLa radice di riferimento &lt; \"w-l-y\" &gt; si ricollega al concetto di \"cura\", \"tutela\" e origina anche il termine \"wal\u012b\" (), usato in senso pi\u00f9 direttamente giuridico nell'ambito degli istituti legati alla successione patrimoniale e al contratto matrimoniale, per i quali \u00e8 prevista appunto la figura di un \"curatore\".\nCon l'espressione invece \"wal\u012b l-\u02bfahd\" () si indicava invece l'erede designato (il \"tutore del patto\") che viene per lo pi\u00f9 tradotto con l'espressione \"erede presuntivo\".\nW\u0101l\u012b e Val\u00ec.\nIl vocabolo \u00e8 stato adottato dal \"Dizionario Enciclopedico Italiano\" della Treccani in questa forma, anche se un maggior numero di dizionari gli preferisce l'accezione turca contemporanea \"Val\u00ec\".\nLa maggior frequenza d'uso dell'accezione turca nel lessico italiano dipende dal pi\u00f9 intenso contatto intercorso nei secoli tra le realt\u00e0 politiche ed economiche della Penisola italiana e l'Impero ottomano, fino alla Guerra italo-turca che port\u00f2 nel 1911 il Regno d'Italia a conquistare le province ottomane della Tripolitania e della Cirenaica, e all'epilogo della Prima guerra mondiale, in cui Italia e Impero ottomano combatterono su fronti contrapposti. In epoche pi\u00f9 remote, in particolare nei diplomi medioevali in lingua araba raccolti da Michele Amari, era invece accezione comune l'uso del lemma \"w\u0101l\u012b\".\nStoria.\nLa figura e la nomina del governatore risale al primo periodo \"ortodosso\", cio\u00e8 ai primi quattro califfi. Questa figura acquisisce una certa autonomia durante l'et\u00e0 omayyade, quando il califfo che lo nominava lasciava libero il suo \"w\u0101l\u012b\" di scegliersi i collaboratori amministrativi, come pure i giudici statali, di nomina politica (q\u0101\u012b, ).\nIn epoca abbaside invece il califfo si riserv\u00f2, insieme alla nomina del \"w\u0101l\u012b\", anche il diritto di scelta di tali funzionari operanti nei governatorati. Tale fortissimo accentramento del potere califfale divenne ostativo di una buona amministrazione man mano che il califfato raggiunse dimensioni assai estese, ingenerando un progressivo degrado delle periferie e forme di lotta autonomistica che saranno alla base della crisi che porter\u00e0 alla frammentazione del califfato stesso in \"dinastie\" o \"Stati\", sia sul continente asiatico sia su quello africano, a partire dall'XI secolo.\nCariche derivate.\nValli di Sicilia.\nNella Sicilia islamica \u00e8 ipotizzata la figura del w\u0101l\u012b, da cui si sarebbe derivato il termine \"vallo\". Sebbene esistessero dei governatori sull'Isola nel periodo in questione, tuttavia, \u00e8 bene precisare che Idrisi, nella sua carta geografica dell'Isola, pubblicata nel 1154, qualificava \"iql\u012bm\" (dal termine greco \"clima\") il Val Demone, segno della persistenza delle tre grandi entit\u00e0 territoriali della Sicilia derivente dai precedenti distretti amministrativi che presero il nome di \"Themata di Sicilia\" in et\u00e0 bizantina, vale a dire a partire dalla met\u00e0 del VII secolo.\nSecondo quanto proposto dallo storico siciliano Michele Amari, il termine usato in Sicilia di \"valli\" - plurale di \"vallo\", usato per identificare i tre principali distretti territoriali in cui era divisa l'isola (il Val di Mazara, il Val Demone e il Val di Noto) - potrebbe derivare dalla lingua latina (\"vallum\") o da quella araba (\"w\u0101l\u012b\") e risalirebbe alla seconda met\u00e0 del IX secolo. Tale suddivisione territoriale, divenuta solo formale durante la dominazione islamica dell'Isola, assunse nuovamente un valore amministrativo quando la Sicilia fu sotto la dominazione dei Normanni. I tre \"valli\" in cui venne divisa l'Isola, quindi, rimasero a lungo la principale suddivisione amministrativa - salvo poche variazioni - fino alla loro definitiva abolizione nel 1818 in base alla riforma amministrativa borbonica.\nVal\u00ec.\nLa carica di governatore viene assorbita dal califfato della Sublime Porta durante l'impero ottomano e viene adattato alla lingua turca come \"val\u00ec\". Il val\u00ec era posto a capo delle province in cui si divideva lo stato, mantenendo la denominazione anche durante la repubblica kemalista, titolo comunque riservato al capo dell'unit\u00e0 amministrativa locale, analogo al \"prefetto\" delle nazioni occidentali."}
{"id": "360637", "revid": "536103", "url": "https://it.wikipedia.org/wiki?curid=360637", "title": "Balingen", "text": "Balingen \u00e8 una citt\u00e0 del Baden-W\u00fcrttemberg in Germania a circa a sud di Stoccarda. \u00c8 capoluogo del circondario dello Zollernalb, di cui \u00e8 la seconda citt\u00e0 pi\u00f9 popolosa dopo Albstadt, e forma un centro medio per i comuni circostanti. A partire dal 1\u00ba gennaio 1974 porta il titolo di Grande citt\u00e0 circondariale (\"Gro\u00dfe Kreisstadt\"). Assieme alla confinante Citt\u00e0 di Geislingen forma una Comunit\u00e0 amministrativa.\nLa localit\u00e0 non \u00e8 da confondere con il comune di Bahlingen am Kaiserstuhl nel circondario di Emmendingen.\nGeografia fisica.\nPosizione.\nBalingen si trova, circondata dai \"Balinger Berge\" (Monti di Balingen, tra cui il Plettenberg, lo Schafberg, il Lochen e lo H\u00f6rnle), nella valle del torrente Eyach, un affluente del Neckar. Ad ovest della citt\u00e0 si trova la regione chiamata Grande Heuberg (\"Gro\u00dfer Heuberg\"), nell'ambito della quale \u2014 ma esternamente allo Zollernalbkreis \u2014 si trova anche la montagna pi\u00f9 alta del Giura Svevo, il Lemberg ( sopra il livello del medio mare). Nel 1724 venne scoperta a Balingen una fonte di acque solforose.\nComuni contigui.\nHechingen, Grosselfingen, Bisingen, Albstadt, Me\u00dfstetten, Hausen am Tann, Dotternhausen, Dormettingen, Geislingen, Haigerloch.\nSuddivisione amministrativa.\nAlla Citt\u00e0 di Balingen appartengono le frazioni di D\u00fcrrwangen, Endingen, Engstlatt, Erzingen, Frommern, Heselwangen, Ostdorf, Ro\u00dfwangen, Stockenhausen, Streichen, Weilstetten e Zillhausen, di cui la maggior parte erano comuni autonomi fino alla Riforma territoriale degli anni settanta del XX secolo. Heselwangen era stata incorporata nella Citt\u00e0 di Balingen gi\u00e0 nel 1934, mentre D\u00fcrrwangen era stata incorporata nel 1937 nell'allora autonomo comune di Frommern.\nStoria.\nBalingen venne documentata per la prima volta nell'863 con il nome di \"Baginga\".\nPolitica.\nConsiglio comunale.\nLe elezioni comunali del 13 giugno 2004 hanno determinato la seguente suddivisione dei seggi:\nStemma.\nLo stemma di Balingen mostra, sotto il capo araldico d'oro con un ramo di cervo nero disteso, uno scudo inquartato d'argento (bianco) e nero. I colori cittadini di Balingen sono nero-bianco-giallo.\nLo scudo inquartato \u00e8 il vecchio simbolo della citt\u00e0, quando Balingen faceva ancora parte del dominio degli Zollern. Dopo che la citt\u00e0 era passata al W\u00fcrttemberg venne aggiunto il relativo simbolo, il ramo di cervo. La forma odierna dello stemma si afferm\u00f2 a partire dal 1535.\nEconomia.\nBalingen e la sua area commerciale rappresentano un punto di forza per la regione sveva, in alcuni settori.\nLe ditte pi\u00f9 note sono: Bizerba GmbH (bilance), Uhlsport (articoli sportivi), Italmed GmbH (medicina-tecnica, con sede a Tieringen). Altre industrie sono di carattere tessile ed alimentare.\nCultura.\nLa citt\u00e0 di Balingen ha sette scuole superiori e forma, assieme a Sigmaringen, un'universit\u00e0.\nCome luoghi di interesse, si pu\u00f2 ricordare il museo privato della \"Deutsche Eisenbahn\" (ferrovia tedesca) ed un piccolo teatro dell'Opera.\nSport.\nPer lo sport, vanno ricordate alcune societ\u00e0 sportive quali i Blue Marlins (hockey su ghiaccio), HBW Balingen-Weilstetten (serie A2 di pallamano), TSG Balingen (calcio, serie D)"}
{"id": "360638", "revid": "637991", "url": "https://it.wikipedia.org/wiki?curid=360638", "title": "Luigi Cagni (allenatore)", "text": "Avendo disputato 483 incontri, \u00e8 attualmente il calciatore pi\u00f9 presente nel campionato di Serie B.\nCaratteristiche tecniche.\nGiocatore.\nHa iniziato la carriera come terzino sinistro, spesso impiegato con compiti di marcatore puro anche a causa dei suoi limiti tecnici. Nelle ultime annate alla ha arretrato il suo raggio d'azione nel ruolo di libero.\nAllenatore.\nFautore del 4-3-3 e della zona mista (in cui era previsto l'impiego stabile di un libero), negli anni 1990 ha ripudiato apertamente il gioco a zona di stampo \"sacchiano\", e per questo \u00e8 stato tacciato di difensivismo. Predilige particolarmente il gioco sulle fasce finalizzato al cross, per sfruttare le caratteristiche di un centravanti forte nel gioco aereo e di sponda.\nCarriera.\nGiocatore.\nCresciuto alle giovanili del Brescia, vince con le \"Rondinelle\" il Campionato Primavera e il Campionato De Martino nel 1969. Col Brescia debutta in Serie A, il 25 gennaio 1970 opposto al Cagliari di Gigi Riva. In quella stagione gioca in tutto 8 gare, le uniche in massima serie; nelle otto annate successive disputa altrettanti campionati cadetti coi bresciani, sempre da terzino sinistro titolare. Nel 1978, a 28 anni, inizia ad accusare problemi fisici, e nel mercato di riparazione \u00e8 ceduto alla , dove ottiene la salvezza nella prima stagione e retrocede in Serie C1 nella seconda.\nTrentenne, Nedo Sonetti lo riconverte nel ruolo di libero, nel quale disputa i successivi sette campionati con la maglia rossoblu, diventando bandiera e capitano. Ottiene la promozione in Serie B nel campionato 1980-1981, e nella stagione successiva realizza un gol da oltre 35 metri a Marassi, contro la . Nel 1986, a seguito del secondo scandalo calcioscommesse, \u00e8 squalificato 4 mesi per non aver denunciato chi aveva tentato di corromperlo. Nel 1987 lascia la Sambenedettese e il campionato cadetto, dopo 16 stagioni e 483 presenze (record per la categoria), per chiudere la carriera a 38 anni, con una breve tappa nell'Ospitaletto, conclusa all'ultimo posto in classifica con retrocessione in Serie C2.\nAllenatore.\nInizia tornando al Brescia, di cui allena la Primavera nel 1988. L'anno successivo \u00e8 alla guida della Centese in Serie C2 centrando il quarto posto e nel 1990 inizia l'esperienza al , in Serie C1. Resta nella citt\u00e0 emiliana per sei anni, ottenendo immediatamente la promozione in Serie B e successivamente, nel 1993, la prima promozione in Serie A della storia del sodalizio piacentino. Dopo la retrocessione del 1994, ottiene la seconda promozione in massima serie vincendo il campionato di Serie B 1994-1995, e l'anno successivo, dopo essere stato corteggiato dal Napoli di Ferlaino e dall' di Massimo Moratti, porta il Piacenza alla sua prima salvezza in Serie A.\nNel 1996 lascia il club emiliano per approdare al Verona, neopromosso in Serie.A. La squadra finisce al terz'ultimo posto in classifica retrocedendo in Serie B, e Cagni, inizialmente riconfermato, \u00e8 esonerato nel corso del campionato 1997-1998 da Giambattista Pastorello, a causa di cattivi risultati ottenuti e col Verona in zona retrocessione. Nelle due annate successive subentra sulle panchine di Genoa e Salernitana, rimpiazzando rispettivamente (Giuseppe Pillon) e Adriano Cadregari. L'esperienza in Campania, conclusa col piazzamento di centroclassifica, \u00e8 particolarmente travagliata: a marzo \u00e8 esonerato a favore del rientrante Cadregari, ma una settimana dopo \u00e8 richiamato alla guida della squadra.\nNel 2000, sempre in Serie B, \u00e8 ingaggiato dalla Sampdoria: ottiene il quinto posto nella stagione 2000-2001, nell'annata successiva \u00e8 esonerato e sostituito da Gianfranco Bellotto a inizio campionato. A febbraio 2003 torna a Piacenza in Serie A, sostituendo l'esonerato Andrea Agostinelli: retrocede in Serie B e rimane alla guida della squadra nel campionato cadetto, al termine del quale lascia l'incarico per contrasti con la dirigenza. Nel 2004-2005 affronta la negativa esperienza in Serie B a , subentrando all'esonerato Piero Braglia e dimettendosi pochi mesi dopo a seguito della sconfitta in casa con l'Ascoli (2-3), col Catanzaro in zona retrocessione al terz'ultimo posto in classifica; nel 2014 dichiarer\u00e0: \u00abA Catanzaro ho vissuto l'esperienza calcistica pi\u00f9 brutta della mia carriera\u00bb. Nel gennaio 2006 \u00e8 ingaggiato a campionato in corso dall'Empoli, in Serie A, portandolo alla qualificazione in Coppa UEFA nella stagione 2006-2007, in cui verr\u00e0 eliminato al primo turno dei preliminari. A causa degli scarsi risultati (7 sconfitte, 4 pari, 2 vittorie tra cui una clamorosa a San Siro per 1-0 contro il Milan) e delle difficolt\u00e0 della squadra a segnare (7 gol fatti e 19 sub\u00ecti in 13 gare) e del penultimo posto in classifica a 10 punti, nella stagione 2007-2008 \u00e8 esonerato a favore di Alberto Malesani per poi essere richiamato il 31 marzo 2008 con la squadra all'ultimo posto solitario in classifica con 26 punti. Malgrado una ripresa che vede la squadra ottenere 10 punti nelle ultime sette partite, all'ultima gara di campionato, arriva la retrocessione in Serie B nonostante l'affermazione contro il per 2-1 e per un'ora l'Empoli fosse virtualmente salvo.\nIl 29 maggio 2008 firma col , appena retrocesso in Serie B. Dopo aver ottenuto 6 punti nelle prime 6 gare, il 30 settembre 2008 \u00e8 esonerato, con la squadra al 14\u00ba posto in classifica.. Il 23 maggio 2010, nel corso della trasmissione 90\u00ba minuto Serie B alla quale partecipa come opinionista, confida di essere stato contattato dalla nazionale panamense per ricoprire l'incarico di allenatore. Il 6 ottobre 2011 \u00e8 chiamato in Serie B alla guida del , dopo l'esonero di Silvio Baldini. Viene esonerato il 4 marzo 2012 dopo la sconfitta esterna per 3-0 col Varese; il 29 aprile 2012 \u00e8 richiamato alla guida tecnica della squadra dopo la sconfitta interna per 0-1 con la , a 5 gare da fine campionato, per tentare la salvezza della squadra. Ottiene 10 punti nelle ultime 5 gare portando il Vicenza ai play-out, dove, sconfitto dall'Empoli 3-2 nella gara di ritorno, retrocede in Lega Pro Prima Divisione; contestualmente alla retrocessione, rescinde il contratto coi berici.\nIl 23 febbraio 2013 \u00e8 chiamato dallo Spezia in Serie B per sostituire l'esonerato Gianluca Atzori, diventando il terzo tecnico dei liguri da inizio stagione. Esordisce sulla panchina degli \"aquilotti\" il 26 febbraio successivo, col pari sul campo della . L'11 maggio seguente conquista la salvezza matematica con la squadra ligure con una gara d'anticipo, pareggiando 1-1 sul campo del . Chiude il campionato al 13\u00ba posto a 51 punti, non venendo riconfermato.\nA due anni di distanza dall'ultima apparizione in panchina, a inizio stagione 2015-2016 \u00e8 allenatore in seconda alla Sampdoria di Walter Zenga, suo ex compagno alla Sambenedettese dal 1980 al 1982. Il 2 settembre, dopo l'eliminazione in Europa League e le prime due giornate di campionato, \u00e8 esonerato, probabilmente a causa del logoramento dei suoi rapporti con Zenga.\nDal 12 marzo 2017 \u00e8 il nuovo allenatore del Brescia, squadra della sua citt\u00e0, sostituendo l'esonerato Cristian Brocchi. In dodici partite, ottiene quattro vittorie, sette pareggi e una sola sconfitta (1-3 contro la SPAL, poi vincitrice del campionato), centrando l'obiettivo della salvezza nella Serie B 2016-2017. Terminata la stagione, sceglie per\u00f2 di non rimanere, giudicando l'impresa irripetibile e volendo lasciare un bel ricordo alla piazza.\nStatistiche.\nStatistiche da allenatore.\n\"Statistiche aggiornate al 18 maggio 2017. In grassetto le competizioni vinte.\""}
{"id": "360639", "revid": "18323", "url": "https://it.wikipedia.org/wiki?curid=360639", "title": "Giancarlo Giorgetti", "text": "\u00c8 stato segretario nazionale della Lega Lombarda per 10 anni, dal 13 gennaio 2002 al 2 giugno 2012, vicesegretario federale della Lega Nord dal 26 febbraio 2016, nonch\u00e9 capogruppo per la Lega Nord alla Camera dei deputati nella XVII legislatura dal 19 marzo 2013 all'8 luglio 2014 e dall'inizio della XVIII legislatura fino alla nomina di sottosegretario di Stato alla Presidenza del Consiglio dei ministri nel primo governo Conte.\nBiografia.\nNato il 16 dicembre 1966 a Cazzago Brabbia (comune di 700/800 abitanti sul lago di Varese dove la met\u00e0 degli abitanti ha il suo stesso cognome), dov'\u00e8 cresciuto, figlio di Angela, operaia nella Tessitura Piatti, e il pescatore Natale, cugino del banchiere Massimo Ponzellini. Dopo aver conseguito il diploma da perito aziendale, si \u00e8 laureato in Economia Aziendale presso l'Universit\u00e0 Commerciale \"Luigi Bocconi\" di Milano, diventando un dottore commercialista e revisore dei conti, oltre ad essere revisore contabile del Comune di Varese.\nSposato con Laura Ferrari (che nel 2008 ha patteggiato una condanna a 2 mesi e 10 giorni per truffa ai danni della Regione Lombardia) e con una figlia nata nel 2002, \u00e8 appassionato di calcio, tifoso sfegatato della squadra inglese del Southampton (tanto che nel 2001 fonda il fanclub italiano \"Italian Saints\" insieme al fratello Francesco), oltre che molto affezionato da sempre al Varese Calcio, come il padre.\nCarriera politica.\nGli inizi e sindaco di Cazzago Brabbia.\nCresciuto negli anni '80 nel Fronte della Giovent\u00f9, l'organizzazione giovanile del Movimento Sociale Italiano, all'inizio degli anni '90, per\u00f2, aderisce e sostiene la Lega Lombardia e Lega Nord di Umberto Bossi.\nAlle elezioni comunali in Lombardia del 1995 viene eletto sindaco della sua citt\u00e0 natale, carica che ha ricoperto a per nove anni, dal 23 aprile 1995 al 12 giugno 2004, alla guida della lista \"Lista per Cazzago - Lega Nord Padania\", venendo rieletto alle comunali lombarde del 1999.\nAlle elezioni politiche del 1996 viene candidato alla Camera dei deputati nel collegio maggioritario di Sesto Calende, sostenuto dalla Lega Nord, dove viene eletto per la prima volta deputato con il 37,79% dei voti contro i candidati de L'Ulivo Renato Montalbetti (30,66%), del Polo per le Libert\u00e0 Carlo Castiglioni (29,18%) e del Movimento Sociale Fiamma Tricolore Gian Luca Del Marco (2,38%). Viene rieletto parlamentare per la Camera alle politiche 2001, sempre con la Lega Nord Padania nel collegio elettorale di Sesto Calende.\nPresidente della Commissione Bilancio.\nNel 2001 \u00e8 il principale autore della Legge 40/2004 sulla procreazione assistita. Dal 2001 al 2006 ha ricoperto il ruolo di presidente della 5\u00aa Commissione Bilancio, Tesoro e Programmazione. Inoltre, durante il secondo governo Berlusconi, \u00e8 stato per un breve periodo, dal 12 giugno al 21 giugno 2001, Sottosegretario di Stato al Ministero delle infrastrutture e dei trasporti. \u00c8 stato consigliere di amministrazione di Credieuronord: a seguito del \"crack\" dell'istituto di credito fu indagato e assolto.\nIl 13 gennaio 2002 viene eletto come nuovo segretario della Lega Lombarda, incarico che mantiene per 10 anni, dove vede la costola Lombarda della Lega Nord far parte della coalizione di centro-destra sotto l'allora presidente della Regione Lombardia Roberto Formigoni, fino al 2 giugno 2012, quando viene succeduto da Matteo Salvini, europarlamentare rappresentante l\u2019ala \"bossiana\" del partito.\nVicepresidente della Commissione Esteri.\nAlle elezioni politiche del 2006 viene rieletto deputato come secondo candidato della lista \"Lega Nord Padania - Movimento per l'autonomia\" nella circoscrizione Lombardia 1. Nella XV legislatura ha ricoperto il ruolo di vicepresidente e capogruppo della Lega Nord Padania nella 3\u00aa Commissione Affari esteri e comunitari, oltre ad essere membro della delegazione italiana presso l'assemblea parlamentare della NATO.\nAl 7\u00ba congresso nazionale della Lega Lombarda, tenutosi a Milano il 14 gennaio 2007, viene riconfermato per acclamazione segretario nazionale. In quell'occasione pronuncia un discorso legato al rilancio della madre di tutte le Leghe del Nord e all'operosit\u00e0 del cosiddetto \"\"Militante ignoto\" che lavora sempre e molto per il movimento senza chiedere nulla e senza curarsi delle chiacchiere della stampa di regime.\nRitorno alla Commissione Bilancio.\nAlle elezioni politiche del 2008, dove nella campagna elettorale insiste sul \"discorso della finestra\"\" (confidando che per la storia della Lega e la Padania si apre una finestra su un futuro fatto di federalismo, indipendenza e libert\u00e0), viene rieletto a Montecitorio nella medesima circoscrizione tra le liste della Lega Nord. Nella XVI legislatura, oltre a far parte della delegazione parlamentare presso l'assemblea parlamentare della NATO e della commissione parlamentare per l'attuazione del federalismo fiscale, torna a presiedere la commissione Bilancio, Tesoro e Programmazione della Camera, facendo da relatore alla manovra economica del 2011, approvata definitivamente il 15 luglio a Montecitorio con 316 voti favorevoli, 284 contrari e 3 astenuti, dopo che il governo Berlusconi ha posto la questione di fiducia, oltre a scrivere anche la legge del pareggio di bilancio sotto il governo Monti.\nNel 2011 salta agli occhi della cronaca per essere apparso nei cablogrammi pubblicati da WikiLeaks (il sito di Julian Assange), redatti da Ben Wohlaure, dove Giorgetti, in un rapporto dettagliato del consolato USA inviato alla Casa Bianca, avrebbe l'identikit per succedere a Umberto Bossi come segretario del carroccio, in quanto lombardo varesino con lealt\u00e0 e legami stretti con lo stesso Bossi.\nCapogruppo e vicesegretario della Lega.\nRicandidato agli inizi di gennaio alle elezioni politiche del 24-25 febbraio 2013 dal segretario federale della Lega Nord Roberto Maroni, viene rieletto ancora deputato alla Camera nella circoscrizione Lombardia 2 con la Lega, di cui ne viene eletto successivamente capogruppo e mantenendo l'incarico fino all'8 luglio 2014. Nella XVII legislatura \u00e8 stato anche presidente della commissione parlamentare per l'attuazione del federalismo fiscale.\nIl 30 marzo 2013, in quanto presidente di una commissione permanente parlamentare, viene invitato dal Presidente della Repubblica Giorgio Napolitano a far parte del gruppo dei \"dieci saggi\", che si occuper\u00e0 di elaborare delle proposte programmatiche di leggi nel campo economico, istituzionale e sociale attorno al quale riunire una maggioranza parlamentare che sostenesse un nuovo governo.\nIl 26 febbraio 2016, durante il consiglio federale della Lega svolto a Milano, viene nominato vicesegretario federale della Lega assieme a Lorenzo Fontana, subentrando a Edoardo Rixi e a Riccardo Molinari.\nAlle elezioni politiche del 2018 viene ricandidato, e rieletto per la 6\u00b0 volta, deputato nella nuova circoscrizione Lombardia 2; viene successivamente eletto capogruppo del gruppo parlamentare Lega - Salvini Premier alla Camera dei Deputati, rimanendo sino alla nomina a Sottosegretario alla Presidenza del Cdm, lasciando l'incarico al neo-deputato Riccardo Molinari.\nSottosegretario alla Presidenza del Consiglio.\nDurante il primo governo Conte, fortemente voluto da Giorgetti stesso dopo le politiche del 2018 e proponendo i ministri Giovanni Tria e Paolo Savona, ricopre la carica di Sottosegretario di Stato alla Presidenza del Consiglio dei ministri con le funzioni di segretario del Consiglio dei ministri, con delega allo Sport ed \u00e8 alla guida del CIPE; gli viene anche affidata la delega all'attuazione del programma di governo, alle politiche spaziali ed aerospaziali (con la presidenza del Comitato interministeriale per le politiche relative allo spazio e alla ricerca aerospaziale) e quella sulle scommesse sportive riguardo alla promozione delle misure per il riordino e al rafforzamento della disciplina delle scommesse sportive nonch\u00e9 per la prevenzione della manipolazione delle relative competizioni. Termina dall'incarico il 5 settembre 2019 con il giuramento del secondo governo Conte.\nMinistro dello sviluppo economico.\nDopo essere stato tra i primi e principali promotori dell\u2019appoggio della Lega al governo presieduto da Mario Draghi, anche alla luce del suo ottimo rapporto proprio con l\u2019ex Presidente della Banca Centrale Europea, il 12 febbraio 2021 viene nominato ministro dello sviluppo economico nel suo esecutivo, giurando al palazzo del Quirinale nelle mani del Presidente della Repubblica Sergio Mattarella il successivo 13 febbraio 2021, succedendo cos\u00ec al pentastellato Stefano Patuanelli. Inoltre assume anche la carica di capodelegazione della Lega nel governo.\nSuccessivamente alla nascita del governo Draghi, si rende protagonista di un conflitto all'interno del partito tra lui (rappresentante l'ala pi\u00f9 governista e dei presidenti di Regione leghisti) e il segretario federale della Lega Matteo Salvini (rappresentante l'ala pi\u00f9 anti-governista, sovranista e filo-novax), con due visioni e due direzioni che ognuno vorrebbe dare alla Lega, tanto che in vista delle amministrative a Roma endorsa su \"La Stampa\" la candidatura di Carlo Calenda rispetto a quella di Enrico Michetti della Lega e centro-destra, che non risparmia un giudizio assai meno lusinghiero di quest'ultimo.\nIn vista delle elezione del Presidente della Repubblica, sostiene molto la candidatura di Mario Draghi, e durante l'elezione di Sergio Mattarella, dopo aver disertato per giorni il Consiglio dei Ministri, afferma che \"per alcuni questa giornata porta al Quirinale, per me porta a casa\". Secondo \"Il Foglio\", Giorgetti si vuole dimettere dal governo, deciso gi\u00e0 nei giorni scorsi, e che stia meditando una candidatura a presidente della Regione Lombardia (quest'ultima smentita da Giorgetti al \"Foglio\" stesso). Tuttavia Giorgetti ci ripensa e, insieme a Salvini, invoca un \"\"nuovo codice di comportamento tra gli alleati\" e la richiesta di una \"nuova fase\"\".\nGestione del Mise.\nAppena insediatosi al dicastero dello sviluppo economico, impiega molto tempo, quasi due mesi, a distribuire le deleghe ai suoi viceministri e sottosegretari, bloccando nel frattempo l\u2019attivit\u00e0 del Mise sul fronte dei tavoli di crisi, con oltre cento vertenze di crisi aziendali.\nNel mandato al Mise segue le crisi d'imprese come l'Acc-Embraco di Riva di Chieri (che si conclude dopo un lungo tira e molla con 377 licenziamenti), Fimer, Brioni, Pernigotti, Treofan e Caterpillar (dove a dicembre 2021 sono gi\u00e0 avviati i licenziamenti di 189 dipendenti dello stabilimento di Jesi), oltre a scontrarsi con la sua viceministra Alessandra Todde, in particolare con la vertenza Acc-Embraco e la creazione del progetto del polo nazionale di compressori \"Italcomp\".\nPer quanto riguarda il Piano Nazionale di Ripresa e Resilienza, Giorgetti annuncia che ha raggiunto gli obiettivi fissati per il 2021: crediti d'imposta Transizione 4.0, pubblicazione degli avvisi per la partecipazione agli Ipcei su microelettronica, idrogeno e cloud, 750 milioni per le filiere produttive, fondo da 400 milioni a sostegno dell'imprenditoria femminile.\nCon l'inizio dell'anno 2022, si ritrova a fronteggiare l'aumento del costo dell'energia per le imprese, la cui previsione \u00e8 di 37 miliardi, rispetto ai 20 miliardi nel 2021, cosa gi\u00e0 preannunciata da mesi. Inoltre viene durissimamente criticato da alcuni settori di Confindustria, come ANFIA e Confindustria Puglia, per l\u2019assenza di strategia nazionale e provvedimenti che aiutino il settore cruciale manifatturiero (secondo paese in Europa).\nPosizioni e idee politiche.\nGiorgetti \u00e8 un politico federalista, regionalista, che sostiene il decentramento e l'attenzione al tema del debito pubblico, oltre che la moneta unica dell'Euro, vicino agli ambienti economici che sostiene un minor ruolo dello Stato sul piano economico, nonch\u00e9 uno dei rappresentanti della corrente economicamente pi\u00f9 liberale della Lega, oltre che uno dei membri pi\u00f9 influenti del partito, anche dopo l'ascesa alla segreteria federale di Matteo Salvini (politico di orientamento sovranista), venendo anche definito il \"Gianni Letta leghista/padano\", il \"\"Gianni Letta di Bossi/Maroni\" o il \"Verdini sempre verde\"\".\nIntervenendo all'edizione 2018 del Meeting di Comunione e Liberazione (CL) a Rimini il 20 agosto, affronta il tema dell'ascesa del populismo, affermando che \"il Parlamento italiano non ha pi\u00f9 importanza perch\u00e9 non \u00e8 pi\u00f9 compreso dai cittadini, che lo vedono come un luogo di inconcludenza politica\".\nSul piano delle questioni di politica estera, predilige la vicinanza dell'Italia agli Stati Uniti d'America nel quadro della NATO, oltre alla ricerca di un dialogo con la Germania (principale partner economico dell'Italia) e delle Regioni che rappresentano le roccaforti elettorali della Lega nell'Italia settentrionale. Inoltre \u00e8 favorevole al fatto che il suo partito si avvicini al Partito Popolare Europeo e adotti un discorso pi\u00f9 favorevole all'Unione europea, con cui collaborare per risolvere il problema dell\u2019immigrazione in Italia.\nA settembre 2020, dopo aver votato a favore in aula sulla riforma avviata dal governo Conte I guidato dalla Lega assieme al Movimento 5 Stelle per la riduzione del numero dei parlamentari, a pochi giorni dal referendum costituzionale sull'iniziativa annuncia il suo voto contrario, in dissidenza con la linea ufficiale del partito, schierato per il \"s\u00ec\".\nGiorgetti \u00e8 un forte sostenitore di un sistema elettorale basato sull'uninominale secco e spinge per un ritorno della Legge elettorale Mattarellum, sebbene sia stata abrogata a favore della legge elettorale Calderoli nota come \"Porcellum\" (successivamente dichiarato incostituzionale) con il sostegno della Lega Nord. Nel 2020 ha sostenuto che l'Italia ha bisogno di un sistema elettorale che \"\"renda possibile governare. Di tutti i sistemi elettorali che ho conosciuto, quello che ha funzionato meglio \u00e8 il Mattarellum\", sostenendo che \"sindaci locali, imprenditori, professionisti e persone che rappresentano i propri territorio sono stati portati nella politica nazionale grazie al meccanismo dei collegi uninominali\"\".\nControversie.\nMazzetta direttamente alla Camera.\nNel 2004 venne in contatto con Gianpiero Fiorani della Banca Popolare di Lodi, che si present\u00f2 nell'ufficio a Montecitorio di Giorgetti mentre era assente con 100.000 euro in contanti, occultati dentro una copia di \"Repubblica\" appoggiati sulla scrivania\",\" come generoso ringraziamento per aver smussato l\u2019ostilit\u00e0 dei leghisti verso il governatore della Banca d\u2019Italia Antonio Fazio (confessato da Fiorani stesso nel 2006). Giorgetti restitu\u00ec la mazzetta, ma non denunci\u00f2 ai carabinieri il tentativo di corruzione, anzi, chiese a Fiorani, se avesse voluto, di girare il finanziamento al Varese Calcio.\nFrase sui medici di base.\nIntervenendo all'edizione 2019 del Meeting di CL a Rimini, fa alcuni criticati commenti sui medici di base, rispondendo a una richiesta del segretario di Articolo Uno Roberto Speranza, sui maggiori fondi secondo lui necessari per la sanit\u00e0, che ha detto:\nTuttavia, secondo l\u2019ISTAT, le persone che vanno dal medico di base almeno una volta all\u2019anno sono il 74% degli italiani con pi\u00f9 di 15 anni, e oltre il 90% di chi ha pi\u00f9 di 65 anni, mentre le percentuali per chi consulta uno specialista scendono al 54% degli over 15 e al 67,2% degli over 65. Inoltre l\u2019associazione di categoria e il presidente della Federazione Italiana Medici di Famiglia sostengono i dati ISTAT e l'opposto della affermazioni di Giorgetti, e persino nel suo \"piccolo paese\" (Cazzago Brabbia) nelle settimane precedenti la comunit\u00e0 era andata in allarme per la pensione di un medico di base."}
{"id": "360640", "revid": "986213", "url": "https://it.wikipedia.org/wiki?curid=360640", "title": "Francesco di Saluzzo", "text": "Era il terzogenito di Ludovico II di Saluzzo e della seconda consorte Margherita di Foix-Candale.\nBiografia.\nFrancesco era stato educato, insieme ai fratelli, per disposizione della madre e con il consenso del sovrano francese, alla corte di Fontainebleau. Aggressivo e determinato, fu il pi\u00f9 indipendente tra i figli della coppia marchionale, completamente sottomessi alla volont\u00e0 dell'imperiosa Margherita di Foix.\nLa situazione era abbastanza equilibrata durante la reggenza della marchesa madre per il prediletto primogenito Michele Antonio (1504-1528), ma, quando questi mor\u00ec, risult\u00f2 dal testamento che l'erede designato non era il secondogenito Giovanni Ludovico bens\u00ec il fratello minore Francesco. Giovanni, infatti, aveva pubblicamente mostrato preferenze filoimperiali e la francese Margherita, risentita, non indugi\u00f2 a farlo rinchiudere nel castello di Verzuolo per timore di perdere il potere conquistato che, con il terzogenito, avrebbe potuto conservare.\nGiovanni Ludovico era, per\u00f2, molto popolare tra i saluzzesi che riuscirono a liberarlo proclamandolo marchese. In un primo tempo Margherita sembr\u00f2 accettare la non prevista circostanza, ci\u00f2 nondimeno, insieme a Francesco, continu\u00f2 a brigare contro il figlio, appellandosi al re di Francia. Francesco I destitu\u00ec e fece imprigionare Giovanni Ludovico conferendo l'investitura del marchesato di Saluzzo, con una diminuzione di molti privilegi, a Francesco il 2 giugno 1529.\nSucceduto, dunque, al fratello maggiore Giovanni Ludovico, dopo il suo breve governo di sette mesi circa, interrotto per volont\u00e0 della madre e del sovrano francese, durante il suo marchesato il piccolo Stato divenne sempre pi\u00f9 assoggettato alla monarchia di Parigi. Margherita credette di poter conservare il suo ruolo predominante e ritorn\u00f2 immediatamente dal suo rifugio nel castello di Castres, riprendendo possesso dell'amata residenza di Revello.La marchesa si dedic\u00f2 esultante alle solite occupazioni: fece, inoltre, restaurare la chiesa di San Bernardino, a Saluzzo, (in cui desiderava essere sepolta accanto al primogenito Michele Antonio) e si guard\u00f2 intorno per trovare una sposa a Francesco, Maria o Margherita del Monferrato, poich\u00e9 vi era l'urgenza di un erede maschio e legittimo. Il matrimonio, tuttavia, non si fece e Francesco si rec\u00f2 a Parigi per seguire il processo contro Giovanni Ludovico che fu condannato per fellonia e \"disubbidienza\" nei confronti della madre.\nRitornato dalla Francia, Francesco incominci\u00f2 a considerare \"ingombrante\" la persistente presenza di Margherita che, imperterrita, circondata dai suoi consiglieri, curava a suo piacimento i propri interessi e pretendeva di continuare ad esercitare il ruolo preponderante che aveva caratterizzato la vita del marchesato per quasi un trentennio. L'irritazione del marchese si convert\u00ec, presto, in aperta avversione e parve che la baldanza e la prepotenza, aspetti del suo temperamento tanto graditi alla madre, ora ricadessero proprio contro di lei. La marchesa si rec\u00f2 subito a corte per chiedere l'appoggio del re che, sentite le dure rimostranze di Francesco, gli diede ragione.\nNonostante fosse riuscito a rendere inoffensivi Margherita e Giovanni Ludovico, le cose, comunque, non migliorarono per il marchese anche se ora si schier\u00f2 a favore dell'imperatore. I tentativi di Francesco di subentrare nella carica di marchese del Monferrato dopo la morte di Giovanni Giorgio Paleologo saranno illusori: i del Vasto, che vantavano una lontana discendenza dalla dinastia monferrina, verranno esclusi da questa successione. \nFrancesco, privo di eredi, mor\u00ec il 28 marzo 1537, all'et\u00e0 di 39 anni, durante la difesa del castello di Carmagnola e sar\u00e0 inumato in questa cittadina nella collegiata dei Santi Pietro e Paolo. Saluzzo avr\u00e0 ancora un marchese dopo di lui, il fratello minore Gabriele (1537-1548), prima di essere annessa al regno di Francia e, successivamente, al ducato di Savoia."}
{"id": "360641", "revid": "2014155", "url": "https://it.wikipedia.org/wiki?curid=360641", "title": "Jurij di Mosca", "text": "Primogenito di Daniil, accrebbe il territorio della Moscovia con varie acquisizioni tra cui la citt\u00e0 di Mo\u017eaisk. Combatt\u00e9 contro il principe di Tver', Mikhail Jaroslavi\u010d per il titolo di gran principe di Vladimir a partire dal 1304. In questa lotta ricevette l'appoggio del Metropolita Pietro. Nel 1314 strinse alleanza con la Repubblica di Novgorod contro Tver'. Per assicurarsi l'appoggio del khan dell'Orda d'Oro Jurij trascorse due anni presso i mongoli e spos\u00f2 Kon\u010daka, sorella del Khan. Nel 1317 ritorn\u00f2 a Mosca accompagnato da un esercito di mongoli guidato da Kavdygai e attacc\u00f2 Tver. Malgrado ci\u00f2 venne sconfitto ed il fratello Boris e sua moglie vennero presi prigionieri. Jurij si rifugi\u00f2 prima a Novgorod poi nuovamente presso l'Orda dove persuase il Khan a far uccidere il suo rivale (ucciso nel 1318).\nNel 1322 Jurij guid\u00f2 l'esercito di Novgorod contro gli svedesi e l'anno seguente firm\u00f2 il trattato di Oreshek.\nTornato presso l'Orda venne ucciso, nel 1325, da Dimitrij di Tver' figlio di Michail Jaroslavi\u010d."}
{"id": "360642", "revid": "93436", "url": "https://it.wikipedia.org/wiki?curid=360642", "title": "Qadi", "text": "Il q\u0101\u1e0d\u012b () (o kad\u0131 in lingua turca, italianizzato come cad\u00ec) era un magistrato musulmano di nomina politica cui si demandava in epoca classica l'amministrazione della giustizia ordinaria. &lt;br&gt;\nOggi con tale termine si indica un giudice, inserito in una carriera del tutto paragonabile a quella esistente nei Paesi occidentali.\nIl fatto di non essere sempre un adeguato esperto nelle cosiddette \"scienze religiose\" ( \"al-\u02bful\u016bm al-d\u012bniyya\" ) creava non infrequentemente difficolt\u00e0 nell'azione di giudizio, essendo la massima parte delle leggi derivate dal Corano e ai \u1e25ad\u012bth riferentesi alla tradizione del profeta Maometto, entrambe fonti uniche della \"shar\u012b\u02bfa\", mentre l'apparato regolamentario era spettanza del potere politico ( \"siy\u0101sa shar\u2018iyya\" ).\nCi\u00f2 esigeva che spesso il \"q\u0101\u1e0d\u012b\" fosse costretto a rivolgersi a un \"\u02bf\u0101lim\" che, da giurisperito esperto nelle questioni pi\u00f9 squisitamente giuridiche, assumeva la pi\u00f9 precisa denominazione di \"faq\u012bh\" (da \"fiqh\", \"diritto\", distinto quindi dalla \"shar\u012b\u02bfa\" ) o, nel momento in cui doveva rilasciare al \"Muft\u012b\" (unico incaricato di emettere una \"fatw\u0101\") un suo parere pi\u00f9 o meno vincolante a seconda dell'appartenenza sua e del \"q\u0101\u1e0d\u012b\" alla medesima scuola giuridica ( \"madhhab\").\nDal secolo XIX la sua giurisdizione non si estende pi\u00f9 a tutto il diritto civile e penale, ma \u00e8 limitata al diritto familiare.\nIl Kazi ottomano.\nI Qadi, nell'Impero ottomano, erano chiamati \"Kazi\" ed erano competenti territorialmente su un Caz\u00e0 o un pi\u00f9 piccolo Kadiluk.&lt;br&gt;\nLe funzioni di un \"Kazi\" erano pi\u00f9 estese di quelle di un giudice attuale; oltre all'applicazione delle leggi, i giudici del \"Kadiluk\" e del \"Kaza\" erano competenti su questioni quali la fiscalit\u00e0 e la coscrizione militare.\nLe Qadia.\nSono le donne qadi."}
{"id": "360644", "revid": "287204", "url": "https://it.wikipedia.org/wiki?curid=360644", "title": "Timisoara", "text": ""}
{"id": "360645", "revid": "4711", "url": "https://it.wikipedia.org/wiki?curid=360645", "title": "Dobrogea", "text": ""}
{"id": "360647", "revid": "1652134", "url": "https://it.wikipedia.org/wiki?curid=360647", "title": "Gabriele di Saluzzo", "text": "Biografia.\nQuintogenito di Ludovico II e di sua moglie Margherita di Foix-Candale, venne avviato sin dalla tenera et\u00e0 alla carriera ecclesiastica, divenendo abate di Santa Maria di Staffarda e poi, per intercessione della madre, vescovo di Aire (Guascogna) dal 1530 al 1538, quando rinunzi\u00f2 allo stato clericale ed ottenne le redini del marchesato di Saluzzo nel momento pi\u00f9 critico della sua storia. Lo Stato, sempre ambito dalla Francia e dai Savoia, era devastato dalle controversie interne dei fratelli Michele Antonio, Giovanni Ludovico e Francesco, che avevano prosciugato le sue finanze. L'energica Margherita di Foix deteneva da anni il potere di fatto, coadiuvata dall'autorevole vicario Francesco Cavassa e, per non perderlo, entr\u00f2 in conflitto soprattutto con Francesco e Giovanni Ludovico, indirizzando decisamente la politica saluzzese verso la corona di Francia.\nLa marchesa madre prediligeva apertamente Michele Antonio, ma, vedendo fallire i suoi tentativi di conservazione dell'autorit\u00e0 perch\u00e9 fortemente contrastata dagli altri due figli, si ritir\u00f2 nella contea di Castres (che le era stata concessa), in Linguadoca, non lontana dal suo luogo di origine, dove morir\u00e0 nel 1536.\nFatto imprigionare Giovanni Ludovico (sostenitore di Carlo V, aveva regnato per poco pi\u00f9 di un anno, ma sar\u00e0 l'ultimo della linea dinastica, dato che la fine della sua vita avverr\u00e0 nel 1563 in Francia), Francesco gli succedette per otto anni. Scomparso questi il 28 marzo 1537 senza prole, i francesi fecero lasciare la carica vescovile all'ultimogenito trentaseienne di Ludovico II e di Margherita, Gabriele, che cos\u00ec pot\u00e9 diventare marchese. Non possedeva brillanti capacit\u00e0 di governo, ma accett\u00f2 e si trasfer\u00ec nel palazzo di Revello, residenza preferita dalla madre: affid\u00f2 subito la conduzione dello Stato al francese signore di Sanfront. La zecca di Carmagnola coni\u00f2 pochissimi esemplari \u2013 due tipi in argento e tre di moneta sussidiaria \u2013 considerando la debole situazione economica del Paese e chiuse nel 1546.\nI ministri di Francesco I di Francia fecero pressione sul debole Gabriele affinch\u00e9 si sposasse per evitare l'estinzione della dinastia: fu scelta Maddalena, figlia di Claudio d'Annebault, e il matrimonio fu celebrato il 10 dicembre 1544 nella cappella marchionale di Revello. Nonostante la giovinezza della sposa, la coppia non ebbe figli e il destino del marchesato, ovvero l'annessione alla Francia, era ormai segnato.\nLe sontuose nozze rappresentarono per i sudditi l'estremo momento di illusione di riavere uno Stato forte e prestigioso come un tempo. Ma il marchese non riusc\u00ec ad impedire alle truppe francesi di insediarsi stabilmente intorno alla capitale e nei punti strategici, al fine di un pi\u00f9 capillare controllo. Gabriele era ormai isolato e il suo ruolo marchesale puramente formale. I francesi, sicuri che i saluzzesi non si sarebbero opposti, il 23 febbraio 1548 accusarono il sovrano di cospirare con gli imperiali e lo rinchiusero nella fortezza di Pinerolo. Poco dopo lo liberarono, ma non poteva lasciare la cittadina. Il successivo 29 luglio l'ultimo marchese di Saluzzo mor\u00ec, all'et\u00e0 di quasi 47 anni, dopo aver mangiato un melone avvelenato.\nLa salma di Gabriele fu prima tumulata nella chiesa pinerolese di San Francesco; poi, reclamata dagli ex sudditi, in San Bernardino a Saluzzo e, infine, nella cappella della chiesa di San Giovanni, non lontana dal sarcofago del genitore Ludovico II.\nDopo la deposizione di Gabriele (che aveva avuto un solo figlio naturale, Ettore), i rappresentanti dei comuni saluzzesi, riunitisi per decidere le sorti dell'antico feudo, decisero di chiedere l'annessione alla Francia e la conseguente perdita dell'indipendenza: nel 1549 Enrico II un\u00ec al Delfinato le terre che avevano costituito il marchesato di Saluzzo."}
{"id": "360650", "revid": "834", "url": "https://it.wikipedia.org/wiki?curid=360650", "title": "Ph", "text": ""}
{"id": "360653", "revid": "123849812", "url": "https://it.wikipedia.org/wiki?curid=360653", "title": "Treno rinnovatore", "text": "Il treno rinnovatore \u00e8 l'insieme di pi\u00f9 macchine ferroviarie suddiviso in 2 lavori specifici: Rinnovamento e riarmamento, ed \u00e8 progettato per la realizzazione di nuove linee e il rinnovamento di altre gi\u00e0 esistenti.\nFunzione.\nIl suo lavoro \u00e8 concentrato sull'operazione definita \"cambio-ferro\" ossia la sostituzione delle rotaie usurate e vecchie con rotaie nuove, e il \"cambio-traverse\" cio\u00e8 la sostituzione delle traverse logore con traverse nuove in cemento.\nQuesta procedura \u00e8 del tutto automatica ed una volta predisposta, la macchina, esegue il lavoro sotto il costante occhio dell'uomo assicurandosi che il tutto venga portato a termine nei parametri indicati da progetto. Questa macchina ha la potenzialit\u00e0 di realizzare linee ferroviarie partendo dal niente, facendo compiere un enorme salto di qualit\u00e0 nella tecnologia e nel progresso dell'uomo, costretto fino al secolo scorso a realizzare le linee ferroviarie a mano (in molti film del genere western si vede l'esplicita lavorazione a mano).\nComposizione.\nIl treno rinnovatore \u00e8 un convoglio che, durante l'utilizzo nel cantiere di costruzione della linea, raggiunge una lunghezza di 500 metri composto dalla testa in questo ordine:\nDurante la realizzazione di linee nuove, come ad esempio nei cantieri TAV, vengono inseriti anche i carri trasportatori di rotaie chiamati \"cinquine\".\nSistema di lavorazione.\nIl rinnovamento del binario parte con una procedura di eliminazione dei bulloni e piastre che servono a tenere ben saldi le rotaie alle traverse: operai specializzati mediante piccole macchine portatili detti \"Incavigliatori\" agiscono dunque sui bulloni (detti chiavardini) svitandoli. Successivamente viene effettuato il \"taglio\" delle due rotaie mediante sega elettrica; a questo punto il treno rinnovatore pu\u00f2 entrare in funzione avendo davanti a s\u00e9 un binario libero da vincoli e aperto: il treno afferra con i bracci idraulici le traverse vecchie conducendole al nastro trasportatore; avanzando in modo del tutto in automatico scarica a terra le nuove traverse. Man mano che il convoglio avanza, lateralmente vengono spinti verso l'interno le nuove rotaie e spostate all'esterno le vecchie rotaie."}
{"id": "360656", "revid": "51679", "url": "https://it.wikipedia.org/wiki?curid=360656", "title": "L'Ultimo samurai", "text": ""}
{"id": "360662", "revid": "21371", "url": "https://it.wikipedia.org/wiki?curid=360662", "title": "L'Ultimo Samurai", "text": ""}
{"id": "360668", "revid": "1983214", "url": "https://it.wikipedia.org/wiki?curid=360668", "title": "Naiade", "text": ""}
{"id": "360670", "revid": "1543377", "url": "https://it.wikipedia.org/wiki?curid=360670", "title": "Naiade (astronomia)", "text": "Naiade, conosciuto anche come Nettuno\u00a0III, \u00e8 il satellite naturale pi\u00f9 interno di Nettuno.\nNaiade \u00e8 stato scoperto attorno alla met\u00e0 del settembre 1989 dalle immagini riprese dalla sonda statunitense \"Voyager 2\". L'ultima luna ad essere stata scoperta durante il passaggio ravvicinato della sonda, inizialmente fu designata come S/1989 N 6, le fu poi dato il nome di \"Naiade\" dalle naiadi della mitologia greca.\nLa sua scoperta venne annunciata il 29 settembre 1989 nella circolare dell'IAU n\u00ba 4867, ma il testo parlava di \u00ab25 fotogrammi presi in 11 giorni\u00bb, facendo risalire la scoperta a qualche tempo prima del 18 settembre. Il nome venne assegnato il 16 settembre 1991.\nCaratteristiche.\nNaiade \u00e8 di forma irregolare e probabilmente non \u00e8 stata modificata da nessun processo geologico interno dopo la sua formazione. \u00c8 probabile che si tratti di un insieme di detriti che si sono fusi da frammenti di satelliti originali di Nettuno, che furono distrutti da perturbazioni provenienti da Tritone quando Tritone stesso fu catturato nella sua orbita iniziale molto eccentrica.\nNaiade orbita circa sopra le cime delle nubi di Nettuno, dunque in maniera rasente all'atmosfera di Nettuno stesso; dal momento che quest'altezza \u00e8 al di sotto del raggio di orbita sincrona, la sua orbita sta lentamente decadendo a causa dell'accelerazione secolare e il satellite impatter\u00e0 con l'atmosfera di Nettuno, o si romper\u00e0 in un anello planetario dopo il superamento del limite di Roche a causa delle forze di marea. Naiade orbita attorno a Nettuno ben entro il limite fluido di Roche e la sua densit\u00e0 dovrebbe essere abbastanza bassa da essere gi\u00e0 molto vicina al suo limite di Roche.\nOsservazioni.\nDal passaggio ravvicinato del \"Voyager 2\", il sistema di Nettuno \u00e8 stato ampiamente studiato da osservatori a terra e dal telescopio spaziale Hubble. Tra il 2002 e il 2003 i telescopi Keck hanno osservato il sistema usando l'ottica adattiva e rilevato facilmente i maggiori quattro satelliti interni; Thalassa \u00e8 stata trovata con un po' di elaborazione delle immagini, ma Naiade non \u00e8 stata individuata. Il Telescopio Hubble ha la capacit\u00e0 di rilevare tutti i satelliti noti e possibili nuovi satelliti in maniera anche migliore del \"Voyager 2\". L'8 ottobre 2013, l'istituto SETI ha annunciato che Naiade \u00e8 stata localizzata in alcune immagini dell'Hubble archiviate nel 2004. Il sospetto che la perdita del posizionamento sia stata dovuta a notevoli errori nelle effemeridi di Naiade si \u00e8 dimostrato corretto in quanto Naiade \u00e8 stata infine trovata a 80 gradi rispetto alla posizione prevista."}
{"id": "360694", "revid": "547034", "url": "https://it.wikipedia.org/wiki?curid=360694", "title": "Marchesato di Saluzzo", "text": "Il marchesato di Saluzzo fu un antico Stato italiano confinante con il Ducato di Savoia, che comprendeva il territorio intorno a Saluzzo, tra le attuali province di Torino, Cuneo e i confini alpini francesi, in Piemonte.\nLo Stato era molto pi\u00f9 antico delle signorie rinascimentali essendo un retaggio del feudalesimo dell'Alto Medioevo.\nTerritori del marchesato.\nIl marchesato di Saluzzo occupava parti delle attuali province di Cuneo e di Torino, arrivando a possedere, in taluni momenti storici, anche zone oggi sotto controllo francese. Territorio storicamente saluzzese era per\u00f2 l'area compresa tra la Stura di Demonte, il Po e le Alpi. Principali centri del marchesato erano Saluzzo, la capitale, Carmagnola (sede della zecca), Manta, Castellar e Racconigi.\nPer tutto il periodo della sua indipendenza Saluzzo fu retta da un ramo dei Del Vasto, famiglia che aveva anche altri possedimenti in Liguria e Piemonte.\nLe mire espansionistiche dei Savoia (e pi\u00f9 tardi, con maggior vigore, dei francesi) non permisero a Saluzzo di ampliare i propri confini in altre parti del Piemonte, n\u00e9 di mantenere la propria autonomia. Anzi la Francia, dopo il 1494, tratt\u00f2 il marchesato prima da alleato-subordinato, poi da vero e proprio protettorato e vassallo, per finire con annetterlo in seguito, approfittando della situazione di discordia tra gli eredi rimanenti di Ludovico II e tra questi e i sudditi.\nIl trattato di Lione del 1601, sottoscritto dal re Enrico IV di Francia, sanc\u00ec la cessione di Saluzzo a Carlo Emanuele I di Savoia in cambio della Bresse e del Bugey.\nStoria.\nLe origini e il governo dei Del Vasto.\nSaluzzo, dopo il crollo del regno carolingio e l'aumento del grado di autonomia dei diversi territori, divenne, a cavallo del IX e X secolo sede di una \"curtis regia\" sotto Berengario I (850 circa - 924).\nDivenne poi possesso degli Arduinici finch\u00e9 pervenne alla famiglia marchionale dei Del Vasto, antica e nobile dinastia aleramica, che controllava in origine i territori tra il Tanaro, l'Orba e il Mare Ligure. I Del Vasto dominarono sulla citt\u00e0 quando Bonifacio l'ottenne in feudo da Olderico Manfredi II, marchese di Torino e di Susa, genitore di sua madre Berta.\nNel 1142, in seguito alla morte di Bonifacio del Vasto, la regione di Saluzzo fece parte dell'eredit\u00e0 del figlio primogenito Manfredo I.\nDa quel momento la cittadina piemontese e il suo territorio divennero un marchesato, trasmesso per via dinastica, come una vera e propria signoria feudale.\nLa lotta per l'autonomia.\nManfredo II, che aveva cercato di estendere oltre i suoi domini, spingendosi a inglobare luoghi che comprendevano anche Racconigi e Carmagnola, a sud di Torino, venne alle armi con i Savoia. Alla morte del marchese, la vedova Alasia dovette accettare il pagamento ai sabaudi di una serie di tributi annui: da questa condizione di vassallaggio accamparono le pretese sul loro presunto diritto di propriet\u00e0 sul marchesato che li portarono a scontrarsi pi\u00f9 volte contro i pi\u00f9 deboli saluzzesi.\nIl benessere e l'ubicazione strategica del marchesato non lo favorirono nella realt\u00e0, per le continue pressioni dei pi\u00f9 potenti Stati confinanti: il ducato di Savoia e il regno di Francia che miravano ad annetterlo.\nI signori di Saluzzo non adottarono, per\u00f2, una trasparente politica di alleanze, barcamenandosi tra i due \"vicini\" a seconda del giovamento da conseguire: tale atteggiamento caus\u00f2 difficili episodi legali e militari. Alla complessa situazione internazionale si aggiungevano i continui dissidi tra i membri della famiglia regnante che, a volte, cercavano di risolverli con le armi. I Savoia, inoltre, cinsero d'assedio la citt\u00e0 per ben tre volte: nel 1363, nel 1415 e nel 1487. I marchesi riuscirono, comunque, nonostante gli effetti negativi sull'economia e sui sudditi ormai sfiduciati, a conservare l'indipendenza.\nIl governo comunale\nAccanto al marchese e ai suoi funzionari si svilupp\u00f2 a partire dal 1255 sotto Tommaso I la struttura del Comune. Ma a differenza di molte citt\u00e0 del centro-nord in cui alle istituzioni comunali subentr\u00f2 il potere signorile, a Saluzzo fu marchese a creare il Comune in seguito all'aumento delle funzioni amministrative. In effetti il comune aveva funzioni amministrative e fiscali (far rispettare le legge e riscuotere le tasse). Il comune era costituito dal Consiglio di Credanza, formato dai capi delle famiglie pi\u00f9 importanti. Al vertice stava il podest\u00e0, magistrato supremo del comune. Inizialmente nominato direttamente dal marchese, venne poi scelto, sempre dal marchese, fra tre uomini indicati dal Consiglio. Altra figura era quella dei sindaci, nominati per risolvere particolari problemi. I rapporti fra Comune e marchese furono regolati da un patto nel 1299: il marchese manteneva il controllo di ogni azione all'interno dello Stato e come gi\u00e0 detto, sceglieva il podest\u00e0. Inoltre le famiglie nobili gli giuravano fedelt\u00e0. Dal altro canto il marchese riconosceva il potere dei funzionari comunali e accettava gli Statuti, insieme di norme, scritte in latino stabilite dal Consiglio. A partire dal 1462 il Consiglio ebbe la sua sede ufficiale nel Palazzo comunale sulla Platea Castri (oggi Salita al Castello).\nIl periodo d'oro: Ludovico I e Ludovico II.\nLa Francia contribu\u00ec a peggiorare le circostanze con il sequestro del territorio saluzzese nel 1485, che poi restitu\u00ec a Ludovico II.\nA dispetto di tali vicissitudini interne ed esterne, Saluzzo ebbe il periodo di maggior splendore sotto i marchesati di Ludovico I e di Ludovico II, nel XV secolo: il primo, con una politica neutrale alle belligeranze italiane, seppe porsi come mediatore tra le discordie e ottenere la stima dell'imperatore e del re di Francia; il secondo, cercando la gloria sui campi di battaglia, venne ripetutamente sconfitto generando l'inizio del declino del marchesato.\nDurante il suo regno comunque si preoccup\u00f2 anche di sviluppare i commerci costruendo il primo traforo alpino, il Buco di Viso, che collegava con una via sicura, Saluzzo ai territori francesi del Delfinato e della Provenza. Favor\u00ec, inoltre, lo sviluppo urbano e artistico con la costruzione di importanti edifici e pregevoli chiese tra cui la San Giovanni dove fu sepolto, tanto da assumere un aspetto invidiabile secondo gli stili architettonici dell'epoca. La Zecca dello Stato aveva sede a Carmagnola, tuttavia i la Corte risiedeva principalmente nella \"Castiglia\", la fortezza che sovrasta il centro storico di Saluzzo, ma alloggiavano anche nel \"Castello Sottano\" di Revello, con la cappella marchionale, nel Castello della Manta e nella rocca di Castellar.\nIl 29 ottobre 1511, con la Bolla Pontificia \"Pro Excellenti\" di Papa Giulio II Della Rovere, Saluzzo venne elevata a diocesi. Fu un evento storico molto atteso dalla corte dei Del Vasto e di grande rilevanza per la capitale del marchesato; il primo vescovo di Saluzzo fu monsignor Giovanni Antonio Della Rovere che fu anche nominato Gran Priore dell'Ordine degli Ospitalieri Gerosolimitani. \nLa morte di Ludovico II determin\u00f2 un lungo periodo di reggenza e di potere della vedova Margherita di Foix, donna volitiva e determinata, schierata, anche per le sue origini, con la Francia. Questo atteggiamento provoc\u00f2 controversie con i figli e rese pi\u00f9 vicina la decadenza dello Stato.\nIl declino.\nGli ultimi marchesi si contesero, pertanto, aspramente il trono prosciugando le finanze. Quando si riusc\u00ec a stabilire l'ordine, ormai era troppo tardi, il re Enrico II di Valois aveva messo gli occhi sul marchesato, cos\u00ec come il padre Francesco I e fu una formalit\u00e0, dopo la deposizione dell'ultimo marchese Gabriele il 23 febbraio 1548, annetterlo alla corona francese (1549). Strettamente controllato dai funzionari francesi, il marchese morir\u00e0 il 29 luglio successivo, ormai privo di potere e di eredi legittimi, poich\u00e9 anche la madre lo abbandon\u00f2, ritirandosi nella sua terra natale.\nSaluzzo, con il territorio circostante, divenne parte integrante della Francia per poco pi\u00f9 di mezzo secolo, fino a quando il duca Carlo Emanuele I di Savoia, al termine della guerra franco-savoiarda, con il trattato di Lione nel 1601, ne ottenne il definitivo possesso, cedendo in cambio al sovrano vittorioso Enrico IV alcuni territori d'oltralpe."}
{"id": "360695", "revid": "200568", "url": "https://it.wikipedia.org/wiki?curid=360695", "title": "U Thant", "text": "Carriera politica.\nRimasto orfano di padre a quattordici anni, visse insieme ai tre fratelli un'adolescenza caratterizzata da ristrettezze economiche. All'universit\u00e0, dove studiava storia, conobbe il futuro presidente U Nu che lo incluse nel proprio \"entourage\" politico.\nDopo il riconoscimento dell'indipendenza della Birmania (1948) fu ministro dell'Informazione (1949-1953), segretario del primo ministro U Nu (1953-1957) e infine rappresentante permanente del suo paese all'ONU (1957).\nSegretario dell'ONU.\n\u00c8 stato il terzo Segretario generale delle Nazioni Unite, dal novembre 1961 al dicembre 1971. Fu scelto come sostituto di Dag Hammarskj\u00f6ld, morto in un incidente aereo nel settembre 1961. Nei dieci anni in cui guid\u00f2 l'ONU, U Thant dovette fare da negoziatore in occasione di numerose crisi (Cipro, Rhodesia, Israele) e tent\u00f2 inoltre di sciogliere i nodi della guerra del Vietnam. Durante il suo mandato fu molto criticato per la sua attivit\u00e0 diplomatica nel settore mediorientale.\nQuando il 18 maggio 1967 Gamal Abdel Nasser chiese la partenza dei caschi blu dell'ONU dall'Egitto, U Thant accett\u00f2. Gli elmetti blu erano stati accettati dall'Egitto nel 1956, ma ora veniva chiesta la loro rimozione perch\u00e9 ormai Nasser si sentiva pi\u00f9 forte di Israele (disse Nasser: \"Quando abbiamo creduto di poter affrontare da soli Israele, nel caso di un attacco alla Siria, i caschi blu non significavano pi\u00f9 nulla\").\nA quanto si seppe da Yitzhak Rabin, Nasser non avrebbe chiesto il ritiro totale, ma uno spostamento e un ritiro parziale. Ma U Thant lo mise di fronte a una scelta netta: o tutto o niente. Per di pi\u00f9 rese pubblica tale alternativa, anzich\u00e9 comunicarla privatamente a Nasser. Mise perci\u00f2 il presidente egiziano di fronte alla responsabilit\u00e0 diretta di un eventuale attacco a Israele.\nVisto l'esito della successiva Guerra dei sei giorni, in cui la forza bellica di Israele si dimostr\u00f2 molto al di sopra di quella stimata da Nasser e dello stesso esercito egiziano, si capisce chiaramente che il terzo Segretario Generale dell'ONU non intese affatto, come molti all'inizio pensarono, fare a Nasser un regalo in omaggio alla solidariet\u00e0 del \"terzo mondo\".\nUltimi anni.\nGi\u00e0 il 23 gennaio 1971 aveva affermato di non essere interessato a un terzo mandato come Segretario dell'ONU. Il 21 dicembre dello stesso anno, quando il suo successore (Kurt Waldheim) era gi\u00e0 stato scelto, U Thant si dimise dall'incarico con una decina di giorni d'anticipo rispetto alla scadenza naturale del mandato.\nVisse gli ultimi anni della sua vita a New York, dove mor\u00ec all'et\u00e0 di 65 anni a causa di un cancro ai polmoni. La giunta militare birmana rifiut\u00f2 di tributargli l'onore del funerale di Stato."}
{"id": "360699", "revid": "547034", "url": "https://it.wikipedia.org/wiki?curid=360699", "title": "Oberto, Conte di San Bonifacio", "text": "Oberto, Conte di San Bonifacio \u00e8 la prima opera di Giuseppe Verdi, composta su libretto di Antonio Piazza rielaborato da Temistocle Solera. In origine si trattava probabilmente di un libretto intitolato \"Rochester\" o \"Lord Hamilton\" per il quale Verdi aveva composto la musica nel 1836, utilizzata poi per l\"'Oberto\".\nLa prima rappresentazione ebbe luogo nell'ambito della stagione lirica del Teatro alla Scala di Milano il 17 novembre 1839 senza riscuotere per\u00f2 il buon successo sperato. Questi gli artisti coinvolti nella prima:\nMassimo Mila osserv\u00f2: \"Opera a tinte cupe, un poco nel gusto donizettiano; ma il taglio delle scene, l'energia quasi feroce dei ritmi e dell'orchestrazione, l'assenza di sentimentalismo arcadico, rivelano certe qualit\u00e0 di concisione e d'essenzialit\u00e0 drammatica che saranno solamente di Verdi\".\nTrama.\n\"L'azione si svolge a Bassano del Grappa nel castello di Ezzelino e sue vicinanze. Epoca: l'anno 1228.\"\nAntefatto.\nOberto, conte di San Bonifacio, \u00e8 stato sconfitto da Ezzelino da Romano, accorso a Verona in favore dei Salinguerra, e si \u00e8 rifugiato a Mantova. Leonora, sua figlia, orfana, rimasta a Verona, \u00e8 stata affidata alle cure di una vecchia zia. La bella Leonora viene sedotta da Riccardo, giovane conte di Salinguerra, che, sotto falso nome, le promette il matrimonio. Ma presto Riccardo si innamora di Cuniza, sorella di Ezzelino, e chiede di sposarla; Ezzelino, che deve ai Salinguerra la signoria di Verona, non si oppone. Leonora, conosciuta troppo tardi la verit\u00e0, accorre disperata a Bassano, dove vive Cuniza, nel giorno delle feste per svelare il tradimento.\nAtto I.\n\"Campagna; in lontananza Bassano.\"\nNella campagna vicina al castello di Ezzelino da Romano, alcuni cavalieri festeggiano Riccardo (\"Di vermiglia amabil luce\"), che manifesta la propria gioia per l'imminente matrimonio (\"Son fra voi! - Gi\u00e0 sorto \u00e8 il giorno / Gi\u00e0 parmi udire il fremito\"), poi lo scortano al castello dove \u00e8 atteso per sposare Cuniza. Poco dopo giunge Leonora, intenzionata a impedire le nozze. Leonora ricorda l'amore per Riccardo e spera che tornino quei giorni felici (\"Sotto il paterno tetto / Oh potessi nel mio core\"), poi fa per allontanarsi verso il villaggio, ma si imbatte in Oberto, felice di rivedere ancora una volta la sua patria (\"Oh patria terra\"), giunto per proteggere e vendicare la figlia. Oberto inizialmente rimprovera Leonora per avere ceduto alla corte di Riccardo (\"Non ti bast\u00f2 il periglio\"), poi tra loro ritorna l'armonia quando si accordano per vendicarsi di Riccardo (\"Un amplesso ricevi, o pentita\").\n\"Magnifica sala nel palazzo di Ezzelino.\"\nIl coro esalta la bellezza e il candore di Cuniza (\"Fidanzata avventurosa\"), ma Cuniza, rimasta sola con Riccardo, gli esprime inspiegabili cattivi presentimenti (\"Il pensier d'un amore felice\"). Pi\u00f9 tardi, Oberto e la figlia, con l'aiuto di Imelda, riescono a farsi ricevere segretamente da Cuniza, alla quale rivelano quanto \u00e8 avvenuto tra lei e Riccardo (\"Son io stesso! A te davanti / Su quella fronte impressa\"). Cuniza promette che aiuter\u00e0 Leonora ad avere giustizia (\"Ma fia l'estremo, o misera\"), e dopo aver condotto Oberto in una stanza vicina, raduna cavalieri e dame. Fatto chiamare il suo promesso sposo, Cuniza gli mostra Leonora, ma il conte senza scomporsi dichiara di avere abbandonato la fanciulla perch\u00e9 gli era stata infedele. Mentre Leonora protesta indignata, tra la sorpresa generale irrompe Oberto (\"A quell'aspetto un fremito\") che giura di uccidere Riccardo avendo sentito le sue parole (\"Non basta una vittima\").\nAtto II.\n\"Gabinetto di Cuniza.\"\nPi\u00f9 tardi Cuniza ripensa ai giorni felici dell'amore con Riccardo (\"Oh chi torna l'ardente pensiero\"); convinta per\u00f2 della buona fede della figlia di Oberto, rivela alla sua confidente Imelda che sacrificher\u00e0 il suo amore per costringere il conte di Salinguerra a sposare Leonora (\"Pi\u00f9 che i vezzi e lo splendore\").\n\"Luogo remoto in vicinanza ai giardini del castello.\"\nAlcuni cavalieri esprimono la loro vicinanza a Leonora. Giunge Oberto, intenzionato a dare luogo al duello con Riccardo (\"L'orror del tradimento / Ma tu, superbo giovane\"), nonostante alcuni cortigiani gli annuncino che Cuniza \u00e8 intervenuta in favore suo e di Leonora. All'arrivo di Riccardo, quest'ultimo cerca di evitare lo scontro, impari per la differenza di et\u00e0; sopraggiungono anche Leonora e Cuniza, e Cuniza promette a Leonora che Riccardo sar\u00e0 nuovamente suo, mentre Oberto continua a rinfacciare le sue colpe a Riccardo, combattuto tra ira e rimorso (\"Vili all'armi, a donne eroi\"). Cuniza ordina a Riccardo di sposare Leonora; senza farsi vedere Oberto propone al rivale di fingere di acconsentire, ma lo avverte che lo attender\u00e0 nel bosco vicino per continuare lo scontro. Tutti si allontanano, mentre Oberto e Riccardo si inoltrano nella selva: poco dopo un gruppo di cavalieri sente rumore di spade provenire dal bosco e vi si precipita (\"Li vedeste? - Ah s\u00ec! la mano\"), ma proprio in quel momento Oberto cade colpito a morte. Riccardo, sopraffatto dai rimorsi (\"Ciel, che feci!... di qual sangue\"), fugge disperato. Arriva Cuniza affannata, subito seguita da Leonora, che ha scoperto il corpo del padre. Cuniza consola la fanciulla promettendole amicizia e protezione (\"Vieni, o misera\"), ma Leonora, sentendosi responsabile di quanto avvenuto, decide di entrare in convento per dedicarsi ad una vita di espiazione, mentre da una lettera si apprende che Riccardo ha deciso di punirsi con l'esilio (\"Sciagurata! a questo lido\").\nOrganico orchestrale.\nLa partitura di Verdi prevede l'utilizzo di\nNote.\n3.Budden, \"Le opere di Verdi\", Edt 1996, tre volumi, ISBN 8859201489, 8859201497, 8859201500"}
{"id": "360702", "revid": "767487", "url": "https://it.wikipedia.org/wiki?curid=360702", "title": "Dinah Washington", "text": "\u00c8 considerata una delle grandi voci \"nere\", insieme a Ella Fitzgerald, Sarah Vaughan e Billie Holiday, per la quale aveva una stima e un timore quasi reverenziali, accostandosi al suo repertorio con grande umilt\u00e0.\nLa sua versatilit\u00e0, la voce penetrante, il tempo perfetto, l'enunciazione cristallina sono alcune delle caratteristiche dello stile di Dinah Washington, che lei riusciva ad adattare a ogni tipo di materiale.\nIn meno di vent'anni di carriera, ha prodotto un'ampia discografia, con brani di qualit\u00e0 molto variabile. La voce e lo swing di Dinah Washington emergono prepotentemente anche nei brani pi\u00f9 scadenti e pi\u00f9 lontani dalla sua sensibilit\u00e0 artistica. Anche nei prodotti pi\u00f9 commerciali traspare il suo inconfondibile stile, il suo modo modernissimo di usare le pause e di pronunciare le parole.\nPur spaziando tra i vari generi musicali, dal pop al jazz, dal blues al country, non volle mai registrare un album gospel. Riteneva fosse sbagliato mescolare il religioso e il secolare, e per lei il music business era troppo in contrasto con la sacralit\u00e0 del gospel.\nBiografia.\nRuth Lee Jones nacque in una cittadina dell'Alabama, nel sud degli Stati Uniti, da Ollie Jones e Alice Williams. La sfavorevole situazione socio-economica degli afroamericani negli Stati del Sud, legata al declino dell'agricoltura e alla crisi che da l\u00ec a poco avrebbe travolto l'intero continente, costrinse la famiglia a cercare miglior fortuna altrove: a tre anni Ruth si trasfer\u00ec con la famiglia a Chicago. La cantante ricordava la sua infanzia come un periodo poco felice: suo padre, dedito al gioco d'azzardo e privo di un'occupazione stabile, era spesso assente e la madre, costretta a lavorare per sostenere la famiglia, l'affidava alla parrocchia che, soprattutto nei grandi centri urbani, diventava centro di supporto e di assistenza per le famiglie bisognose.\nLa chiesa divenne un importante punto di riferimento per la piccola Ruth che, ben presto, cominci\u00f2 a cantare fino a divenire, a dieci anni, componente effettivo del coro della chiesa di St. Luke, nel South Side, e successivamente leader e pianista. Nel frattempo Ruth si iscrisse alla DuSable High School, dove studi\u00f2 musica con il famoso programma di Walter Dyett, e cominci\u00f2 a dividersi tra i night club (dove esord\u00ec col nome d'arte di Dinah Washington) e il coro di Sallie Martin, in cui col suo vero nome suonava il piano nella prima formazione gospel interamente femminile. Sallie Martin \u00e8 ricordata soprattutto per essere stata la prima artista a \"secolarizzare\" la musica gospel portandola al di fuori delle funzioni religiose, anche se la prima a ottenere un successo popolare fu Mahalia Jackson, che guadagn\u00f2 per questo il titolo di \"Queen of Gospel\".\nIl debutto.\nIl suo debutto ufficiale risale al 1942 quando, abbandonato definitivamente il suo vero nome, si esib\u00ec al Garrick Stage Bar di Chicago. Il manager Joe Glaser la present\u00f2 a Lionel Hampton, che presto l'accolse come vocalist nella sua orchestra. La stampa ha di volta in volta attribuito allo stesso Hampton, o a Glaser, il merito di averle consigliato di adottare il nome d'arte, ma sembra che la decisione fosse partita in realt\u00e0 da Joe Sherman, titolare del Garrick.\nNel 1943 firm\u00f2 un contratto con la casa discografica Keynote, realizzando le sue prime incisioni nel dicembre dello stesso anno accompagnata da Hampton. \"Evil Gal Blues\" e \"Salty Papa Blues\", i primi successi, erano stati scritti da Lionel Hampton in collaborazione con Leonard Feather, critico musicale e storico del jazz, ma anche brillante musicista e arrangiatore. Feather scrisse anche i successivi \"Homeward bound\", \"I Know How to Do It\" e \"Blow Top Blues\". Dopo tre anni Dinah lasci\u00f2 l'orchestra di Lionel Hampton e per un breve periodo incise come solista con l'etichetta Apollo Records, prediligendo il rhythm and blues, un genere a lei molto congeniale, che in breve tempo la port\u00f2 in cima alle classifiche con brani come \"I Love You Yes I Do\" e \"It's Too Soon to Know\".\nIl contratto con la Mercury.\nL'ingresso nella prestigiosa Mercury Records risale al 1948, con l'incisione di una strepitosa versione di \"West Side Baby\", seguita da moltissimi altri hit che scalarono le classifiche dell'epoca rendendola famosa in tutti gli Stati Uniti: \"Am I Asking Too Much\", \"Trouble in Mind\", \"You Don't Know What Love Is\" (arrangiata da Quincy Jones), e la reinterpretazione di \"Cold, Cold Heart\" di Hank Williams. Nei primi anni cinquanta Dinah Washington aveva gi\u00e0 un vastissimo repertorio, comprendente brani di quasi tutti gli autori pi\u00f9 prestigiosi del Great American Songbook quali George Gershwin (\"A Foggy Day\"), Richard Rodgers (\"If I Loved You\"), Harold Arlen (\"Stormy Weather\"), Cole Porter (\"Why Can't You Behave?\"), Irving Berlin (\"How Deep Is the Ocean\"), Johnny Mercer (\"Come Rain or Come Shine\").\nIl miglior periodo jazz di Dinah Washington \u00e8, per i critici, quello che va dal 1954 al 1958, periodo in cui Dinah si esib\u00ec con musicisti quali i trombettisti Clark Terry e Maynard Ferguson, il pianista Richie Powell, i sassofonisti Paul Quinichette e Eddie Davis, il batterista Max Roach. Di questo periodo sono \"I Concentrate on You\" e \"I Get a Kick out of You\" (Porter), \"I Could Write a Book\" (Rodgers &amp; Hart), \"Our Love Is Here to Stay\" (Gershwin), \"I Thought About You\" (Mercer) e Teach Me Tonight del 1954 premiata con il Grammy Hall of Fame Award 1999.\nDel 1958 \u00e8 una sua trionfale esibizione al famoso Newport Jazz Festival, di cui esiste un documentario filmato, premiato anche agli Academy Awards.\nIl Grammy Award.\nIl suo pi\u00f9 grande successo fu senza dubbio \"What a Diff'rence a Day Makes\" del 1959, che vinse un Grammy Award per la migliore performance rhythm and blues, raggiunse il numero 8 nella classifica Hot 100 di Billboard e venne premiato con il Grammy Hall of Fame 1998. L'album omonimo segn\u00f2 il \"crossover\" dal blues al pop e venne snobbato dai critici, ma le vendite andarono alle stelle e il brano, in versione CD, resta uno dei pi\u00f9 venduti della cantante.\nSulla scia di quel successo, i discografici le imposero un repertorio meno impegnato, con brani decisamente pi\u00f9 commerciali caratterizzati talvolta da arrangiamenti melensi in cui ricorrevano arpe, cori e violini: \"September In The Rain\", \"Tears and Laughters\", \"Mad About The Boy\" (che continua a essere utilizzata come colonna di spot pubblicitari), \"Baby Get Lost\", \"Unforgettable\" (cover del famoso pezzo di Nat King Cole) del 1959 premiata con il Grammy Hall of Fame 2001.\nGli anni sessanta.\nAlla fine degli anni cinquanta, Dinah era ormai un'artista affermata e un sex symbol per gli americani di colore. A causa della sua burrascosa vita sentimentale (sette mariti, sei divorzi e numerose relazioni non ufficiali, tra cui lo stesso Quincy Jones, dieci anni pi\u00f9 giovane di lei), divenne uno dei bersagli preferiti della stampa \"gossip\" dell'epoca. Il suo carattere forte e volitivo la rendeva spesso antipatica ai colleghi, e un problema per gli impresari e i discografici, ma il pubblico continuava ad adorarla, tanto che fu soprannominata la \"Regina del Blues\".\nAccumulata una grande fortuna in pochi anni, grazie anche all'enorme sfruttamento della sua voce da parte della Mercury, che l'aveva costretta a una sconsiderata quantit\u00e0 di incisioni (spesso senza badare alla qualit\u00e0 artistica), la Washington si lanci\u00f2 nel mondo dell'imprenditoria musicale acquistando alcuni locali ad Harlem.\nNel 1960 incise anche un album in duetto col cantante Brook Benton. Nonostante le divergenze artistiche emerse tra i due in sala di registrazione, il disco ottenne un clamoroso successo di pubblico e due tra i singoli estratti andarono al primo posto della classifica americana rhythm and blues; Baby (You've Got What It Takes) raggiunse la posizione numero 5 nella Billboard Hot 100 e A Rockin' Good Way (to Mess Around and Fall in Love) la numero 7.\nNel 1961 si chiuse il contratto con la Mercury (e con l'etichetta affiliata Em-Arcy), per la quale erano state realizzate ben 444 registrazioni, contando anche inediti e versioni alternative, poi raccolte dalla Universal Music in sette cofanetti, dal titolo \"The Complete Dinah Washington on Mercury (vol. 1-7)\".\nIl 1962 fu un anno di riflessione: la sua movimentata vita privata, i suoi problemi di linea, il suo difficile rapporto con l'ambiente di lavoro e le innumerevoli frustrazioni l'avevano resa facile preda dei barbiturici e degli anoressizzanti; ma gi\u00e0 nell'estate del 1963 progettava il ritorno sulle scene.\nLa morte.\nPoche settimane prima del Natale 1963, proprio a causa di una micidiale overdose di pillole dietetiche e alcol, si chiuse la sua esistenza tormentata all'et\u00e0 di soli 39 anni. \u00c8 sepolta nel cimitero di Burr Oak, ad Alsip, Illinois."}
{"id": "360704", "revid": "1745361", "url": "https://it.wikipedia.org/wiki?curid=360704", "title": "Cambria", "text": ""}
{"id": "360709", "revid": "124123", "url": "https://it.wikipedia.org/wiki?curid=360709", "title": "Trygve Lie", "text": "Rappresentante del partito laburista, ebbe numerosi incarichi governativi a partire dal 1935 ed in particolare fu ministro degli Esteri del governo norvegese in esilio tra il 1940 ed il 1945.\nDal 1\u00ba gennaio 1946 al 10 novembre 1952 ha ricoperto la carica di Segretario generale delle Nazioni Unite. Trygve Lie \u00e8 stato il primo segretario eletto regolarmente, dopo la breve permanenza di Gladwyn Jebb.\nRitiratosi a vita privata, mor\u00ec a Geilo il 30 dicembre 1968."}
{"id": "360710", "revid": "44876", "url": "https://it.wikipedia.org/wiki?curid=360710", "title": "Messina Calcio", "text": "Con Messina Calcio ci si riferisce, comunemente, alla squadra di calcio principale di Messina, dalla prima fondazione nel 1900, quale compagine rappresentativa dell'intera citt\u00e0. Nel corso degli anni, per eredit\u00e0 calcistica, la locuzione \u00e8 stata riferita a:"}
{"id": "360712", "revid": "52076", "url": "https://it.wikipedia.org/wiki?curid=360712", "title": "Montuhotep IV", "text": ""}
{"id": "360720", "revid": "2149408", "url": "https://it.wikipedia.org/wiki?curid=360720", "title": "Albany", "text": ""}
{"id": "360722", "revid": "22643", "url": "https://it.wikipedia.org/wiki?curid=360722", "title": "Cultura in Umbria", "text": ""}
{"id": "360735", "revid": "298055", "url": "https://it.wikipedia.org/wiki?curid=360735", "title": "Marissa Cooper", "text": ""}
{"id": "360742", "revid": "1543377", "url": "https://it.wikipedia.org/wiki?curid=360742", "title": "World music", "text": "La world music (in italiano: \"musica del mondo\"), nota anche come global music o international music, \u00e8 un genere musicale di contaminazione fra elementi di popular music e musica tradizionale (folk rock e etnica).\nI progetti musicali che attingono a tradizioni culturali diverse tendono a travalicare le classificazioni tradizionali.\nSebbene siano generi correlati, la world music non va confusa con il worldbeat, che \u00e8 incentrato sui suoni percussivi e su un approccio maggiormente \"elettronico\" e \"rock\".\nIl termine \u00e8 divenuto popolare negli anni ottanta come categoria commerciale per la musica tradizionale non occidentale. Nella world music coesistono anche altri sottogeneri, come la ethnic fusion (Clannad, Ry Cooder, Enya).\nLa world music pu\u00f2 includere scale, modi o inflessioni musicali distintive e non occidentali, e spesso fa uso di strumenti tradizionali etnici come il kora, la steel drum, il sitar o il didgeridoo.\nNel periodo della produzione musicale digitale, l'aumento della disponibilit\u00e0 di campionamenti di musica etnica di alta qualit\u00e0, sound bites e loop provenienti da ogni regione conosciuta nel mondo, ne ha permesso l'utilizzo frequente nella produzione commerciale che ha esposto un ampio spettro di tessuti musicali indigeni e artisti indipendenti.\nAlcuni esempi di questo genere sono l'opera di Jon Hassell (generalmente indicato come \"padre della world music\"), Brian Eno, Peter Gabriel o di Paul Simon.\nStoria.\nNel 1964, la cantautrice giamaicana Millie Small pubblic\u00f2 una versione ska di \"My Boy Lollipop\" che raggiunse il secondo posto nella UK Singles Chart e nella Billboard Hot 100. Negli anni sessanta, i sudafricani Miriam Makeba e Hugh Masekela ebbero successo negli Stati Uniti e nel 1969 il musicista indiano Ravi Shankar si esib\u00ec al Festival di Woodstock suondando il sitar.\nIl primo utilizzo del termine \"world\" in riferimento alla musica, \u00e8 stato attribuito all'etnomusicologo statunitense Robert E. Brown che, nei primi anni sessanta alla Wesleyan University del Connecticut, realizz\u00f2 un apposito corso post-laurea. Nelle sue lezioni, Brown invitava numerosi artisti provenienti dall'Africa e dall'Asia e organizzava una serie di concerti di musica world.\nNel 1972, il brano Soul Makossa del camerunense Manu Dibango divenne una hit e nel 1976 il gruppo britannico Osibisa pubblic\u00f2 \"Sunshine Day\". Il nigeriano Fela Kuti fu tra i primi a creare l'Afrobeat, seguito da Femi Kuti, Seun Kuti e Tony Allen. La musica latina verr\u00e0 sviluppata da musicisti salsa come Jose Alberto, Ray Sep\u00falveda, Johnny Pacheco, Fania All-Stars, Ray Barretto, Rub\u00e9n Blades, Gilberto Santa Rosa, Roberto Roena, Bobby Valent\u00edn, Eddie Palmieri, H\u00e9ctor Lavoe e Willie Col\u00f3n.\nIl musicista bretone Alan Stivell un\u00ec la musica tradizionale folk, il rock moderno e la world nell'album \"Renaissance de la harpe celtique\" del 1972. Nello stesso periodo, il cantautore gallese Meic Stevens rese popolare la folk del Galles. Bob Delyn a'r Ebillion svilupp\u00f2 in seguito la musica neo-tradizionale in lingua gallese con la fusione di strumenti moderni e tradizionali, come il pibgorn e l'arpa tripla gallese. La libanese Lydia Canaan un\u00ec le semiminime e la musica microtonale mediorientale con il folk anglofono, ed \u00e8 citata nel catalogo degli archivi e della libreria della Rock and Roll Hall of Fame and Museum come la prima rock star del medio oriente.\nLa diffusione del genere \u00e8 stata inoltre permessa grazie al successo del reggae che, dopo essersi diffuso dalla Giamaica al resto del mondo a partire dagli anni settanta grazie a Bob Marley e Jimmy Cliff, suscit\u00f2 l'interesse di importanti case discografiche che iniziarono a pubblicare musica etnica, specialmente africana.\nIncontro del 1987.\nNel 1986 Paul Simon pubblic\u00f2 l'album \"Graceland\", un disco caratterizzato dalla riproposizione di suoni di artisti sudafricani come Ladysmith Black Mambazo e Savuka. Il successo del progetto, assieme alle opere di Peter Gabriel e Johnny Clegg, permise l'introduzione della musica non occidentale ad un pubblico pi\u00f9 ampio e gli artisti videro in essa un'opportunit\u00e0.\nNonostante i negozi di musica specializzati fossero stati importanti nello sviluppo del genere nel corso degli anni, le case discografiche, le emittenti e i giornalisti ritenevano difficile creare un seguito a tale musica perch\u00e9 sembrava quantitativamente troppo scarsa.\nIl musicista Roger Armstrong riteneva che qualcosa doveva essere fatto:\nIl 29 giugno 1987, fu organizzato un incontro in un pub di Londra riguardante la capitalizzazione sul marketing della world music. Tra i partecipanti vi erano il disc jockey Charlie Gillett, l'editore della rivista \"fRoots\" Ian A. Anderson e i produttori discografici Joe Boyd e Iain Scott.\nLa questione principale fu quella di scegliere un nome collettivo con il quale poteva essere classificata tale musica. Inizialmente furono proposti \"Worldbeat\" e l'uso di prefissi come \"Hot\" o \"Tropical\" da aggiungere ai titoli dei generi esistenti, oppure nomi come \"Ethnic\", \"International Pop\" e \"Roots\". Alla fine fu scelto \"World music\" ma non come il nome di un intero genere ma solo come un qualcosa che le etichette discografiche avrebbero potuto usare sulle copertine per la successiva campagna pubblicitaria.\nDescrizione.\nOriginalmente la world music era identificata con tutte quelle musiche estranee al repertorio colto occidentale, ed era destinata esclusivamente agli studi accademici. Successivamente, a partire dagli anni sessanta, i flussi migratori, giunti in Occidente, di popoli provenienti dai vari paesi del terzo mondo resero nota la loro musica grazie ai mezzi radio-televisivi nelle metropoli occidentali. Le musiche provenienti da queste culture iniziarono a diffondersi su larga scala a partire dagli anni ottanta, quando alcuni imprenditori iniziarono a fondare etichette indipendenti finalizzate alla distribuzione su larga scala della musica etnica. Ci\u00f2 determin\u00f2 una serie di \"mescolanze\" fra le varie culture musicali che determin\u00f2 la creazione del genere.\nIl termine \"world music\" \u00e8 impiegato anche come una classificazione della musica che unisce gli stili e i generi occidentali con uno o pi\u00f9 generi non-occidentali, spesso definiti come folk o etnici. Tuttavia, la world music include anche stili pop ritenuti all'avanguardia. Brevemente, pu\u00f2 essere descritta come la \"musica locale da l\u00e0 fuori\" o \" di qualcun altro\". \u00c8 una classificazione abbastanza vaga con un crescente numero di generi che ricadono sotto l'ombrello della \"world music\", per catturare trend musicali di stili e trame etniche combinate, includendo elementi occidentali. Come \"world music\" vengono classificati, in modo simmetrico, quegli artisti africani, sudamericani e cos\u00ec via che sono stati \"scoperti\" dal \"business\" della musica pop e che in genere seguono un percorso musicale inverso, partendo dalle proprie tradizioni musicali e \"sposandole\" a schemi adatti a essere ben accolti dal pubblico europeo e statunitense (come Youssou N'Dour, Ladysmith Black Mambazo, Papa Wemba e altri).\nLa musica proveniente da tutto il mondo esercita un'ampia influenza interculturale, poich\u00e9 ogni stile influisce su un altro, e la world music si \u00e8 rivelata un genere di successo commerciale. Lo studio accademico della world music, come anche quello associato ai generi musicali in generale e a singoli artisti, rientra in discipline come l'antropologia, la folcloristica, studi delle performance e l'etnomusicologia.\nLa definizione classica e originale di world music fu in parte concepita per distinguere le tradizioni musicali indigene da quelle contaminate dalla cultura pop, e il dibattito su come sia possibile preservare tale percezione all'interno del vasto ed eterogeneo panorama della world \u00e8 ancora aperto.\nIn un rapporto del \"globalFEST\" del 2014, la giornalista della National Public Radio Anastasia Tsioulcas afferm\u00f2:\nData l'evoluzione dei sistemi di trasporto e di comunicazione anche solo rispetto all'inizio del XX secolo, non stupisce che le tradizioni occidentali vengano in contatto con quelle di altre culture, con reciproca influenza; in questo senso, \u00e8 verosimile che il confine fra quella che viene chiamata pop music e la musica etnica diventi via via pi\u00f9 sfuggente. I critici di questa tendenza osservano che essa potrebbe portare, sul lungo periodo, a una sostanziale \"globalizzazione\" della musica che coinciderebbe con un depauperamento delle tradizioni musicali dei popoli. Da questa preoccupazione nasce quindi, come contromisura, l'interesse per lo studio e la preservazione delle tradizioni musicali dei paesi del terzo mondo.\nForme.\nTra gli esempi di espressioni popolari della world music vi sono le diverse forme della musica classica non europea (come la musica cinese con il guzheng, la raga indiana e i canti tibetani), dell'Europa orientale (come quella nei villaggi dei Balcani o del coro femminile bulgaro Le Myst\u00e8re des Voix Bulgares), del folk scandivano, della musica latina, indonesiana e di molte altre forme di musica tribale e folcloristica del medio oriente, dell'Africa, dell'Asia, dell'Oceania, dell'America centrale e meridionale.\nL'ampia categoria della world music include forme isolate di musica etnica proveniente da diverse regioni geografiche e unite insieme dalla virt\u00f9 delle loro radici indigene. Nel corso del XX secolo, l'invenzione della registrazione sonora, i voli internazionali low-cost e l'accesso comune alla comunicazione globale tra gli artisti e il pubblico generale ha permesso l'ascesa della musica \"crossover\". Musicisti di diverse culture e regioni hanno potuto facilmente accedere alla musica registrata di tutto il mondo, vedere e ascoltare musicisti ospiti di altre culture e visitare altri paesi dove poter suonare la propria musica, creando un \"melting pot\" di influenze stilistiche. Mentre le tecnologie dell'informazione e della comunicazione permettono un accesso maggiore a forme di musica poco conosciute, le pressioni del mercato presentano anche il rischio di aumentare l'omogeneit\u00e0 musicale, l'offuscamento delle identit\u00e0 regionali e la graduale estinzione delle tecniche locali di produzione musicali.\nSottogeneri ibridi.\nSin dall'utilizzo del termine da parte dell'industria musicale, il concetto di world music ha iniziato ad includere vari incontri di tradizioni, stili e interpretazioni di musica etnica, e per tali forme derivate sono stati coniati dei generi appositi, come la ethnic fusion e la worldbeat. Tra i principali esempi della world fusion vi sono la musica afro-irlandese degli Afro Celt Sound System, il sound pan-culturale degli AO Music e la musica jazz/folk finlandese degli V\u00e4rttin\u00e4, ciascuno dei quali attinge all'influenza contemporanea occidentale. La worldbeat e la ethnic fusion possono mescolare anche specifici sound indigeni con i pi\u00f9 vistosi elementi della musica pop occidentale: l'album \"Graceland\", (1986) di Paul Simon presenta lo stile della musica mbaqanga sudafricana, la collaborazione tra Peter Gabriel e il cantante pakistano Sufi Nusrat Fateh Ali Khan, il progetto francese dei Deep Forest unisce i loop vocali dell'Africa occidentale con i tessuti ritmici e le strutture armoniche del mondo occidentale contemporanei. In Italia, il cantautore Mango ha unito la musica pop e rock con elementi della musica world.\nIn base allo stile e al contesto, la world music condivide spesso degli elementi con la musica new age, un genere che include espressioni della ambient e di tradizioni indigene, come le campane tibetane, il X\u00f6\u00f6mej tuvano, il canto gregoriano o la musica flautistica dei Nativi americani. La world music mescolata con la new age ha un suono vagamente affine al genere ibrido della ethnic fusion. Esempi della ethnic fusion sono i brani di Nicholas Gunn \"Face-to-Face\" nell'album \"Beyond Grand Canyon\" (2006)\",\" che include il suono del flauto nativo americano combinato con i sintetizzatori, e \"Four Worlds\" in \"The Music of the Grand Canyon\", contenente il parlato di Razor Saltboy dei Navajo.\nWorld fusion.\nIl sottogenere della world fusion music viene spesso erroneamente attribuito esclusivamente ad un'unione di elementi della jazz fusion occidentale con la world music. Tuttavia, il suffisso \"fusion\" nella world fusion non deve ricondurre alla jazz fusion. Il jazz occidentale combinato con forti elementi della world music \u00e8 precisamente definito come world fusion jazz, ethnic jazz o jazz non occidentale. La world fusion e la global fusion sono ritenuti stretti sinonimi della \"worldbeat\", e sebbene siano considerati sottogeneri della musica popolare, possono implicare anche espressioni universali del termine pi\u00f9 generale della \"world music\". Negli anni settanta e ottanta, la fusion all'interno del jazz implicava l'unione tra la musica jazz e rock, ed \u00e8 qui dove si \u00e8 radicato tale presupposto ingannevole.\nGeneri popolari non occidentali.\nSebbene descriva in particolare la musica tradizionale, la world include anche il pop di comunit\u00e0 urbane non occidentali (come la Township music sudafricana) e forme musicali non europee che sono state influenzate da altre forme del cosiddetto terzo mondo (come la musica afro-cubana).\nL'idea dello zimbabwese Thomas Mapfumo di unire lo stile della m'bira con la chitarra elettrica ispir\u00f2 una gran quantit\u00e0 di altri musicisti zimbabwesi a ridefinire il genere. In particolare, il gruppo dei The Bhundu Boys \u00e8 stato il maggior esponente della musica jit in Europa negli anni ottanta, attirando l'attenzione di Andy Kershaw e John Peel.\nPer molti anni, Parigi ha attratto numerosi musicisti dalle ex colonie francesi nell'Africa nord-occidentale e nella capitale francese vengono spesso organizzati concerti ed eventi culturali per promuovere la musica africana. La musica algerina e marocchina hanno una presenza importante a Parigi, dove gli immigrati nordafricani hanno portato con s\u00e9 i suoni della musica berbera, ra\u00ef e gnawa. Anche la comunit\u00e0 africana occidentale \u00e8 molto ampia, integrata da persone provenienti dal Senegal, Mali, Costa d'Avorio e Guinea.\nA differenza degli stili musicali di altre regioni del globo, l'industria musicale americana tende a categorizzare la musica latina come un genere a s\u00e9 stante e la definisce come ogni musica cantata in spagnolo provenienti dai paesi ispanofoni.\nImmigrazione e mutliculturalismo.\nMolti paesi ricchi ed industrializzati sono stati (o continuano ad essere) mete di immigrati proventi dalle regioni pi\u00f9 povere, e tal e fenomeno ha introdotto la musica non occidentale ad un nuovo pubblico non solo come un'importazione \"esotica\" ma anche tramite concerti o manifestazioni. Negli anni duemiladieci, diversi musicisti provenienti da comunit\u00e0 di immigrati a Ovest hanno raggiunto una popolarit\u00e0 globale, come l'haitiano Wyclef Jean, il somalo K'naan, la britannica di origine tamil M.I.A. o la colombiana Shakira, spesso unendo la loro musica tradizionale con l'hip hop o il pop.\nUn artista occidentale affermato pu\u00f2 collaborare con un omologo africano per produrre un album o due, e principalmente ci\u00f2 avviene tra musicisti giovani. I Delhi 2 Dublin sono un gruppo canadese la cui musica unisce la tradizione punjabi e quella irlandese, mente il collettivo turco Country for Syria unisce la country statunitense con la musica dei rifugiati siriani e quella tradizionale turca. Musicisti e compositori lavorano anche collettivamente per creare composizioni originali per varie combinazioni di strumenti etnici e occidentali.\nRadio.\nI programmi dedicati alla world music trasmettono prevalentemente la musica di artisti reggae o hip hop africani oppure gruppi jazz latinoamericani. I media principali dediacati alla world sono la radiodiffusione pubblica ed il web casting.\nAlcuni programmi radiofonici che includono la world music sono \"World of Music\" su Voice of America, trasmesso tra il 1986 e il 2013, e lo show di Charlie Gillett per il BBC World Service andato in onda dal 1999 al 2010, anno della morte del musicologo.\nCritiche.\nLa world music \u00e8 definita in opposizione al pop e alla musica occidentale, e i suoi stili sono considerati equivalenti tra loro nonostante possiedano ampie qualit\u00e0 musicali diverse. Di conseguenza, il trattamento della cosiddetta world music \u00e8 iniquo rispetto alla musica dell'occidente globalizzato, poich\u00e9 le organizzazioni dominanti per la produzione e distribuzione musicali in Europa e America settentrionale sono localizzate proprio in queste aree come i forum che stabiliscono le categorie industriali dei generi.\nAlcuni musicisti e musicologi disprezzano il termine \"world music\", considerato parrocchiale e commercialmente \"pigliatutto\" per la musica non occidentale di ogni genere. Nell'ottobre del 1999, l'ex frontman dei Talking Heads e fondatore dell'etichetta Luaka Bop David Byrne scrisse un editoriale sul \"The New York Times\" nel quale affermava che l'etichettamento e la categorizzazione di altre culture come un qualcosa di \"esotico\" serve per attrarre un consumo disonesto e scoraggiare altri potenziali consumatori.\nWorld music in Italia.\nIn Italia, uno dei primi a produrre un lavoro discografico di grande levatura etnica \u00e8 stato Fabrizio De Andr\u00e9 che, nel 1984, insieme al musicista Mauro Pagani, diede alla luce l'album \"Cr\u00eauza de m\u00e4\", interamente in lingua genovese, con arrangiamenti musicali arabeggianti eseguiti con strumenti tipici mediterranei. Questo esperimento ebbe un vasto successo di pubblico e di consensi da parte della critica (anche straniera). Nello stesso anno, Mango pubblic\u00f2 il singolo \"Oro\" che, nonostante le sue sonorit\u00e0 prettamente elettropop, incorpora contaminazioni mediterranee che diventeranno pi\u00f9 evidenti nei suoi lavori successivi, in particolare \"Sirtaki\" (1990) e \"Come l'acqua\" (1992), che fanno di Mango uno dei maggiori e pi\u00f9 innovativi rappresentanti della world music in Italia.\nInfluenze world sono rintracciabili anche nell'album \"Caff\u00e8 de la Paix\" di Franco Battiato, artista che, nella sua lunga carriera, non ha mai mancato di inserire nei suoi lavori citazioni di ritmi e suoni provenienti dal mondo mediorientale (arabo, persiano) e non solo, anche mediante l'utilizzo di strumenti tipici di quei popoli.\nNel 1990, il cantautore Claudio Baglioni ritorna sulla scena musicale con il concept album \"Oltre\". Registrato in parte nei Real World Studios di Peter Gabriel e con arraggiamenti di Celso Valli, il doppio disco presenta tracce con sonorit\u00e0 world e vede la partecipazione di artisti come Pino Daniele, Mia Martini, Youssou N'Dour, Paco de Luc\u00eda, Tony Levin e Manu Katch\u00e9.\nUn altro esempio di world music italiana \u00e8 il brano \"Amala\", tratto dall'omonimo album, pubblicato nel 1992, dalla cantautrice italiana Giuni Russo. Scritto dalla stessa Russo con la collaborazione di Maria Antonietta Sisini e di Davide Tortorella, \u00e8 ricco di sonorit\u00e0 e arrangiamenti musicali arabeggianti, ed inoltre, il testo, contiene alcune citazioni dal romanzo \"Guerra e pace\" di Lev Tolstoj.\nMauro Pagani ha realizzato un lavoro analogo per \"Oggi o dimane\" e \"Nun \u00e8 acqua\" di Massimo Ranieri. \nUn altro artista italiano che si pu\u00f2 considerare vicino alla world music \u00e8 Jovanotti, che a partire dall'album \"Lorenzo 1997 - L'albero\" (inciso in Sudafrica) ha fatto largo uso di strumenti e stili musicali africani e sudamericani.\nTra i principali artisti italiani di world music vi \u00e8 anche il cantautore napoletano Enzo Avitabile.\nPremi.\nOltre al Grammy Award per il miglior album world music, vengono consegnati altri premi internazionali.\nBBC Radio 3 Awards for World Music.\nI BBC Radio 3 Awards for World Music sono stati dei premi sponsorizzati da BBC Radio 3 e conferiti ad artisti della world music tra il 2002 e il 2008. Il premio era stato concepito dall'editore di \"fRoots\" Ian Anderson ispirandosi ai BBC Radio 2 Folk Awards. Nell'ultima edizione le categorie erano: Africa, Asia/Pacifico, Americhe, Europa, Medio oriente e Nord Africa, Nuove proposte, Culture Crossing, Club Global, Album dell'anno e Premio del pubblico. La lista preliminare delle candidature in ciascuna categorie venivano selezionate ogni anno da una squadra di diverse migliaia di discografici e musicologi. Le nomine finali venivano votate da una giuria di dodici membri che avrebbe poi selezionato i vincitori in ogni categoria, esclusa quella per il Premio del pubblico. I giurati venivano nominati e presieduti dalla BBC (priva del diritto di voto) e cambiavano ad ogni edizione. L'annuale cerimonia di premiazione avveniva durante i BBC Proms al Royal Albert Hall di Londra, e ai vincitori veniva dato un premio chiamato \"Planet\" e disegnato dalla scultrice croata Anita Sulimanovi\u010d.\nNel marzo del 2009, la BBC ha deciso di cancellare i BBC Radio 3 Awards for World Music. In risposta, la rivista world music britannica \"Songlines\" ha istituito nello stesso anno i Songlines Music Awards per riconoscere \"il notevole talento musicale proveniente da tutto il mondo\".\nWOMEX Awards.\nI WOMEX Awards sono stati introdotti nel 1999 dalla World Music Expo per onorare le vette della world music a livello internazionale e per riconoscere l'eccellenza musicale, l'importanza sociale, il successo commerciale e l'impatto politico. Ogni ottobre, durante l'evento WOMEX, viene consegnato un premio raffigurante una venere neolitica di circa 6000 anni fa ritrovata ad Hagilar, in Turchia.\ndaf BAMA MUSIC AWARDS.\nI daf BAMA MUSIC AWARDS rappresentano un concorso musicale internazionale ed interculturale presentato dalla Daf Entertainment di Amburgo, Germania.\nFestival nel mondo.\nAustralia\nBangladesh\nBelgio\nCanada\nCile\nCroazia\nFrancia\nGermania\nIndia\nIndonesia\nIran\nIslanda\nItalia\nMacedonia del Nord\nMalesia\nMali\nMarocco\nNigeria\nNuova Zelanda\nPolonia\nPortogallo\nRegno Unito\nRomania\nSerbia\nSpagna\nStati Uniti d'America\nSvezia\nSvizzera\nTurchia\nUcraina\nUganda\nUngheria"}
{"id": "360754", "revid": "1776051", "url": "https://it.wikipedia.org/wiki?curid=360754", "title": "Classe Raimondo Montecuccoli", "text": "La classe Raimondo Montecuccoli fu una classe di incrociatori leggeri della Regia Marina Italia, dotata di idrovolanti IMAM Ro.43, successore della classe Luigi Cadorna, di cui fu un miglioramento, erano dotati di una corazzatura migliore e di motori pi\u00f9 potenti per conservare la stessa velocit\u00e0.\nFurono costruite due navi di questa classe:"}
{"id": "360755", "revid": "383359", "url": "https://it.wikipedia.org/wiki?curid=360755", "title": "Fiorino arubano", "text": "Il Fiorino di Aruba \u00e8 la moneta ufficiale dell'isola di Aruba, dipendenza dei Paesi Bassi nelle Antille.\nFu introdotto nel 1986 in sostituzione del fiorino delle Antille olandesi, in occasione dell'autonomia di Aruba dalle Antille Olandesi in previsione di una futura indipendenza, il cui processo \u00e8 stato poi sospeso nel 1993 per volere congiunto dei governi interessati.\nLa produzione monetaria del territorio \u00e8 indipendente ed affidata alla Banca Centrale di Aruba.\nUn fiorino \u00e8 composto da 100 centesimi. Le monete sono da 5, 10, 25 e 50 centesimi, 1, 2\u00bd e 5 fiorini. La moneta pi\u00f9 conosciuta di Aruba \u00e8 probabilmente la moneta da 50 centesimi, di forma quadrata. I biglietti sono invece da 10, 25, 50, 100 e 500 fiorini.\nIl codice ISO del fiorino arubano \u00e8 \"AWG\".\nIl fiorino ha un cambio fisso con il dollaro statunitense di 1 US$ = 1,79 AWG dal 1986."}
{"id": "360756", "revid": "436907", "url": "https://it.wikipedia.org/wiki?curid=360756", "title": "Nero a met\u00e0", "text": "Nero a met\u00e0 \u00e8 il terzo album in studio del cantautore italiano Pino Daniele, pubblicato nel 1980 dalla EMI Italiana.\nDescrizione.\n\u00c8 l'album della definitiva maturazione ed affermazione a livello nazionale del cantautore partenopeo che - coadiuvato da ottimi musicisti della scena napoletana - crea un'opera sempre fresca anche nei brani che vanno al di fuori degli schemi allegramente \"blueseggianti\" cui il pubblico di Pino Daniele era ampiamente abituato. I brani \"Nun me scucci\u00e0\" e \"Sotto 'o sole\" recano la firma anche del batterista Mauro Spina.\nCome si pu\u00f2 leggere nelle note di copertina, l'album \u00e8 dedicato al cantante degli Showmen Mario Musella, scomparso poco prima della pubblicazione del disco, definito da Pino Daniele \"Nero a met\u00e0\" in quanto figlio di madre napoletana e di padre nativo americano (in Italia per via della guerra).\nL'album vendette oltre 300.000 copie ed \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 17.\nPromozione.\nIl disco \u00e8 stato distribuito nel 1980 ed \u00e8 stato promosso nello stesso anno dai singoli \"Nun me scocci\u00e0\" e \"Quanno chiove\".\nIl 3 giugno 2014 \u00e8 stata commercializzata la \"Special Extended Edition\", contenente l'album originale rimasterizzato, gli inediti \"Tira a carretta\" e \"Hotel Regina\" e alcune versioni demo e alternative. Il 27 novembre 2020 \u00e8 stata invece pubblicata un'edizione doppio CD di \"Nero a met\u00e0\" il cui secondo disco contiene cinque brani registrati dal vivo il 30 aprile 1980 al Teatro Massimo di Pescara."}
{"id": "360757", "revid": "287204", "url": "https://it.wikipedia.org/wiki?curid=360757", "title": "Cratere Cannizzaro", "text": "Cannizzaro \u00e8 il nome di un cratere lunare da impatto intitolato al chimico italiano Stanislao Cannizzaro, situato nell'emisfero lunare opposto alla Terra, subito oltre il margine nordorientale, in una regione che talvolta diviene visibile per il fenomeno della librazione. Cannizzaro si trova sul margine sudoccidentale del cratere Poczobutt, assai pi\u00f9 grande.\nIl suo bordo appare eroso da molteplici impatti, alcuni dei quali hanno formato profonde incisioni sulle pendici, spesso estese per diversi chilometri. La pi\u00f9 evidente di tali incisioni ha lasciato un piccolo cratere, relativamente recente, sul margine nordorientale. Il pianoro interno \u00e8 quasi piatto, con una cresta centrale appena spostata verso est rispetto al centro, ed \u00e8 marcato da numerosi minuscoli crateri."}
{"id": "360759", "revid": "30610", "url": "https://it.wikipedia.org/wiki?curid=360759", "title": "Andrej Michajlovi\u010d Kurbskij", "text": "Fu amico intimo ed in seguito oppositore politico dello zar russo Ivan il Terribile. La sua corrispondenza con lo zar rappresenta una fonte unica per la descrizione della storia russa nel XVI secolo.\nKurbskij apparteneva ad una famiglia di principi rurichidi, che presero il nome dal villaggio di Kurba vicino a Jaroslavl'. Subito si fece notare per il coraggio dimostrato nelle campagne annuali contro Kazan'. Durante la sconfitta definitiva di Kazan' egli comand\u00f2 l'ala destra dell'esercito russo e venne ferito. Due anni dopo, sconfisse i ribelli udmurti e divenne un boiardo. Da quel momento Kurbskij divenne uno dei consiglieri ed amici pi\u00f9 vicini allo zar.\nDurante la guerra in Livonia Kurbskij guid\u00f2 le truppe russe contro la fortezza di Jur'ev (oggi Tartu), che conquist\u00f2. Ivan non riusc\u00ec a rinnovargli la commissione e Kurbskij defezion\u00f2 in Lituania il 30 aprile 1564, citando repressioni imminenti come ragione. Alcuni mesi dopo guid\u00f2 un esercito polacco contro la Moscovia.\nKurbskij \u00e8 meglio ricordato per una serie di lettere al vetriolo che si scambi\u00f2 con lo zar tra il 1564 ed il 1579. Nel 1573 scrisse un pamphlet politico, in cui diede voce al suo disappunto per il cambiamento della politica di Ivan verso l'assolutismo. Nei suoi scritti Kurbskij incolpa lo zar di un numero di crimini crudeli, ma gli storici non sono d'accordo su quanto di veritiero ci sia nelle accuse di Kurbskij. La lingua di Kurbskij \u00e8 notabile per l'abbondanza di prestiti stranieri, specialmente dal latino, che impar\u00f2 quando abbandon\u00f2 la Moscovia."}
{"id": "360761", "revid": "86599", "url": "https://it.wikipedia.org/wiki?curid=360761", "title": "Cratere Cannon", "text": "Cannon \u00e8 un cratere lunare di 57,58 km situato nella parte nord-orientale della faccia visibile della Luna, ai margini della zona osservabile, nei pressi del bordo nordoccidentale del Mare Marginis ed a sud-sud-est del cratere Plutarch. Pi\u00f9 lontano, in direzione est-nord-est, \u00e8 visibile il cratere Hubble.\nCannon \u00e8 una formazione assai erosa, con il pianoro interno rivestito di lava. Un piccolo cratere \u00e8 sovrapposto al bordo settentrionale, formando quasi un ingrossamento del margine. Piccoli crateri sono presenti lungo il margine nordorientale e quello meridionale. L'interno \u00e8 privo di strutture caratteristiche, a parte un paio di minuscoli crateri da impatto. L'albedo \u00e8 simile a quella delle zone circostanti.\nIl cratere \u00e8 dedicato all'astronoma statunitense Annie Cannon. \nCrateri correlati.\nAlcuni crateri minori situati in prossimit\u00e0 di Cannon sono convenzionalmente identificati, sulle mappe lunari, attraverso una lettera associata al nome."}
{"id": "360762", "revid": "289247", "url": "https://it.wikipedia.org/wiki?curid=360762", "title": "Linguaggio tipizzato", "text": ""}
{"id": "360763", "revid": "2166030", "url": "https://it.wikipedia.org/wiki?curid=360763", "title": "Tino (Grecia)", "text": "Tino () \u00e8 un'isola del Mar Mediterraneo appartenente all'arcipelago greco delle Cicladi vicino alle isole Andro, Delo e Micono. Dal punto di vista amministrativo \u00e8 un'unit\u00e0 periferica nella periferia dell'Egeo Meridionale costituita unicamente dal comune omonimo con una popolazione di 8.636 abitanti al censimento 2011.\nStoria.\nDopo la caduta di Costantinopoli nel corso della IV crociata, Tino, con Xia, Micono, Sciro, Sciato, Scopelo, Amorgo e Serfanto divenne possesso della famiglia veneziana dei Ghisi, quale feudo dell'imperatore latino di Costantinopoli.\nNel 1390 la Repubblica di Venezia se ne impadron\u00ec e da allora ne tenne il possesso fino al 1715, facendone un'importante base militare.\nSotto il governo veneto, l'isola era sede di un rettore con titolo di Provveditore, che governava nel rispetto degli ordinamenti dati a suo tempo dai Ghisi. Alle sue dipendenze era un castellano, il quale aveva il comando della fortezza e del presidio militare, il quale era coadiuvato per la difesa dell'isola da una milizia locale. La nobilt\u00e0 era costituita dai discendenti dei 69 feudatari che si erano divisi tutte le terre ai tempi dell'inizio del dominio veneto, con l'impegno di prestare servizio armato agli ordini del Provveditore in caso di pericolo. Nel 1640 la popolazione assommava a 9000 abitanti, per i 3/4 cattolici.\nL'isola \u00e8 famosa per il fatto di ospitare il santuario panellenico della Vergine Maria \"Evangelistria\" (Annunciata) o \"Megalochari\" (colei che concede grandi grazie). Il ritrovamento dell'icona venerata, raffigurante appunto l'Annunciazione, avvenne il 30 gennaio 1823 e fu considerato miracoloso. Questo fatto ebbe anche un'importanza nella guerra di liberazione della Grecia dal dominio turco. La presenza del santuario fa di Tino una delle pi\u00f9 frequentate mete di pellegrinaggio in Grecia.\nIncidente del 15 agosto 1940.\nIl 15 agosto 1940 alle ore 8.30, nella rada di Tino avvenne un grave incidente bellico: un sommergibile di nazionalit\u00e0 italiana lanci\u00f2 tre siluri contro un vecchio incrociatore greco (dunque neutrale), l'Elli, un siluro colp\u00ec e fece saltare in aria l'incrociatore mentre gli altri due colpirono il molo del porticciolo. Tra la folla presente si verificarono scene di panico che provocarono un morto e 29 feriti, inoltre il luogo e le circostanze erano tali da far apparire l'atto provocatorio e sacrilego. Solo nel dopoguerra l'azione bellica venne fatta risalire al comandante del sommergibile italiano Delfino (vedi anche Sommergibile Delfino). L'episodio ebbe ripercussioni molto negative nei rapporti fra Italia e Grecia, tanto che a guerra finita la Grecia ottenne tra le riparazioni di guerra la cessione del moderno incrociatore leggero italiano \"Eugenio di Savoia\", che venne ribattezzato \"Elli\". In una serie filatelica greca del 1948 dedicata alle vicende belliche uno dei valori ricorda l'evento.\nAmministrazione.\nA seguito della riforma amministrativa detta \"Programma Callicrate\" in vigore dal gennaio 2011 che ha abolito le prefetture e accorpato numerosi comuni, Tino comprende i seguenti ex comuni e comunit\u00e0 autonome"}
{"id": "360764", "revid": "86599", "url": "https://it.wikipedia.org/wiki?curid=360764", "title": "Cratere Cantor", "text": "Cantor \u00e8 un cratere lunare di 75,72 km situato nella parte nord-occidentale della faccia nascosta della Luna.\nIl bordo esterno del cratere presenta una caratteristica forma esagonale, leggermente allungata in direzione nord-sud; i pendii interni mostrano una serie di terrazzamenti, minori verso ovest. Al centro del pianoro interno \u00e8 presente un rilievo minore.I dintorni del cratere sono pesantemente erosi, e mostrano numerosi piccoli crateri. Il vecchio ed eroso cratere H. G. Wells \u00e8 visibile in direzione nord-ovest, mentre il cratere Kidinnu \u00e8 situato pi\u00f9 a sud-est.\nIl cratere \u00e8 dedicato al matematico tedesco Georg Cantor ed allo storico tedesco della matematica Moritz Cantor.\nCrateri correlati.\nAlcuni crateri minori situati in prossimit\u00e0 di Cantor sono convenzionalmente identificati, sulle mappe lunari, attraverso una lettera associata al nome."}
{"id": "360768", "revid": "123304221", "url": "https://it.wikipedia.org/wiki?curid=360768", "title": "Strage di Ciaculli", "text": "La strage di Ciaculli fu un attentato effettuato da \"Cosa Nostra\" in Italia nel 1963 in cui persero la vita 4 uomini dell'Arma dei Carabinieri, 2 dell'Esercito Italiano, e un sottufficiale del Corpo delle Guardie di P.S. (attuale Polizia di Stato).\nAvvenne nella borgata agricola di Ciaculli a Palermo il 30 giugno 1963: un'Alfa Romeo Giulietta imbottita di esplosivi. Le vittime furono il tenente dei carabinieri Mario Malausa, il maresciallo di P.S. Silvio Corrao, il maresciallo dei CC Calogero Vaccaro, gli appuntati Eugenio Altomare e Marino Fardelli, il maresciallo dell'esercito Pasquale Nuccio, il soldato Giorgio Ciacci. L'episodio fu uno dei pi\u00f9 sanguinosi durante gli anni sessanta che concluse la prima guerra di mafia della Sicilia del dopoguerra, che vide le uccisioni di numerosi mafiosi.\nStoria.\nDurante la notte del 30 giugno 1963, l'esplosione di un'automobile imbottita di esplosivo che era stata abbandonata davanti all'autorimessa del \"boss\" mafioso Giovanni Di Peri a Villabate, provoc\u00f2 il crollo del primo piano dello stabile ed uccise il custode Pietro Cannizzaro e il fornaio Giuseppe Tesauro.\nPoche ore dopo quest'ultimo attentato, a seguito di una telefonata alla questura di Palermo avvisante della presenza sospetta di un'autovettura, una pattuglia dell'Arma dei Carabinieri, unitamente a un sottufficiale di Polizia in forza alla Squadra Mobile della Questura di Palermo, si rec\u00f2 a Ciaculli, rinvenendo una Alfa Romeo Giulietta abbandonata con le portiere aperte. Sospettando che si trattasse di un'autobomba venne chiamata una squadra di artificieri. Questi ispezionarono l'auto e tagliarono la miccia di una bombola trovata all'interno e quindi dichiararono il cessato allarme. Tuttavia l'apertura del bagagliaio da parte del tenente Mario Malausa, comandante della tenenza di Roccella, caus\u00f2 l'esplosione della grande quantit\u00e0 di tritolo ivi contenuta.\nLe indagini.\nLe indagini dell'epoca ipotizzarono un mancato attentato preparato dai mafiosi Pietro Torretta, Michele Cavataio, Tommaso Buscetta e Gerlando Alberti contro il rivale boss di Ciaculli Salvatore Greco e il suo associato Giovanni Di Peri, basandosi soprattutto su fonti confidenziali e ricostruzioni indiziarie.\nTorretta e Buscetta (nel frattempo resosi latitante) vennero rinviati a giudizio per le autobombe di Villabate e Ciaculli ma nel processo di Catanzaro contro i protagonisti della prima guerra di mafia vennero assolti per insufficienza di prove, anche se nello stesso processo Torretta venne condannato a 27 anni di carcere per omicidio mentre Buscetta (giudicato in contumacia) a dieci anni per associazione a delinquere. Nel 1984 Tommaso Buscetta, divenuto un collaboratore di giustizia, si discolper\u00e0 e dichiarer\u00e0 che Michele Cavataio era l'unico responsabile delle autobombe di Villabate e Ciaculli."}
{"id": "360769", "revid": "1573940", "url": "https://it.wikipedia.org/wiki?curid=360769", "title": "Rappresentabilit\u00e0", "text": "Nella logica matematica il concetto di \"rappresentabilit\u00e0\" di una funzione o di un predicato \u00e8 relativo alle \"teorie formali dell'aritmetica\", ovvero alle teorie del primo ordine che hanno come linguaggio il linguaggio dell'aritmetica del primo ordine e che quindi ammettono come modello la struttura dei numeri naturali dotati delle operazioni di addizione e moltiplicazione. Esempi di tali teorie sono l'aritmetica di Peano e l'aritmetica di Robinson.\nL'idea di un insieme \"rappresentabile\" da una teoria aritmetica T \u00e8 quella di un insieme per il quale\nUn discorso analogo vale per le funzioni rappresentabili.\nDefinizione.\nNel linguaggio dell'aritmetica del primo ordine esistono dei termini \"standard\" per denotare i numeri naturali chiamati numerali:\nSe indichiamo con \"Sn(0)\" il termine \"S(S(S(...S(S(0)))...)))\" in cui il simbolo \"S\" compare \"n\" volte possiamo dire che \"Sn(0)\" \u00e8 il \"numerale\" del numero \"n\".\nPossiamo ora dare la seguente definizione:\nDato un sottoinsieme formula_1 dell'insieme N dei numeri naturali diremo che formula_1 \u00e8 rappresentabile in T se\nLa nozione di rappresentabilit\u00e0 si pu\u00f2 estendere anche a sottoinsiemi di Nk e quindi a relazioni a \"k\" argomenti. In tal caso la formula che le \"rappresenta\" dovr\u00e0 avere \"k\" variabili libere.\nRappresentare funzioni.\nPer una funzione \nci sono due nozioni di \"rappresentabilit\u00e0\":\nLa funzione \"f\" si dice debolmente rappresentabile nella teoria aritmetica T se\nDunque una funzione \"f\" \u00e8 \"debolmente rappresentabile\" se il suo grafico \u00e8 rappresentabile come insieme.\nLa funzione \"f\" si dice fortemente rappresentabile in T o rappresentabile come funzione se assieme alle condizioni precedenti vale anche la condizione aggiuntiva:\nTale formula traduce il fatto che la relazione \"y=f(x)\" espressa dalla formula \"\u03c6(y,x)\" si comporta sul numero \"m\" come una funzione, cio\u00e8 dato l'elemento \"m\" del dominio esiste un unico elemento \"y\" del codominio che \u00e8 in relazione con \"m\".\nLe nozioni di \"rappresentabilit\u00e0\" appena esposte si generalizzano facilmente a funzioni definite su Nk anzich\u00e9 su N."}
{"id": "360771", "revid": "78273", "url": "https://it.wikipedia.org/wiki?curid=360771", "title": "Funzione rappresentabile", "text": ""}
{"id": "360772", "revid": "1745361", "url": "https://it.wikipedia.org/wiki?curid=360772", "title": "Gimmick", "text": "Nel wrestling il termine Gimmick indica le caratteristiche e il comportamento assegnati a un wrestler, un manager o una valletta, utili a suscitare un maggior interesse del pubblico. Pi\u00f9 in generale, la gimmick equivale al personaggio che il lottatore interpreta negli spettacoli proposti dalla federazione in cui si esibisce. Una vecchia definizione avente lo stesso significato e oggi non pi\u00f9 in uso \u00e8 Gizzmo.\nLa gimmick \u00e8 parte integrante dello svolgimento degli eventi (episodi televisivi o pay-per-view) tanto quanto ne fanno parte le storyline o le faide e pu\u00f2 prevedere una maschera o un costume, un trucco cosmetico su viso e corpo a anche frasi e slogan che vengono urlati verso il pubblico o ai propri avversari. In altre parole si pu\u00f2 definire una gimmick assegnata ad un wrestler come il ruolo cinematografico o teatrale svolto da un attore e queste personalit\u00e0 servono ad aumentare l'interesse verso un lottatore indipendentemente dalle sue qualit\u00e0 atletiche. Le gimmick possono essere reali o inverosimili e il loro scopo \u00e8 sempre strettamente legato al coinvolgimento del pubblico e quindi agli ascolti.\nNel wrestling americano una gimmick pu\u00f2 avere mille sfacettature e prevedere ogni tipo di ruolo o forma nonch\u00e9 ispirarsi e riferirsi a qualsiasi personaggio. Nella Lucha Libre messicana alla gimmick viene spesso associata una maschera che copre il viso e nel puroresu giapponese \u00e8 tradizione non ricorrere a vere e proprie gimmick limitando i tratti caratterizzanti del personaggio al solo costume e senza la divisione tra \"face\" e \"heel\".\nIn genere il business del wrestling tende a riciclare le gimmick del passato e spesso (e nei casi di wrestler che cambiano federazione) si cerca di assegnarne di simili agli stessi con lo scopo di mantenere a aumentare il favore del pubblico e (di ovvia conseguenza), tenere alti gli ascolti. Ne sono un esempio i The American Wolves della federazione Ring of Honor che, passati alla TNA (oggi Impact Wrestling), furono riproposti come \"The Wolves\".\nDefinizioni.\nA seconda della gimmick a loro assegnata, i wrestlers vengono indicati in tre diversi modi:\nPer ognuno dei ruoli pu\u00f2 avvenire un turn, ovvero un \"voltafaccia\" da parte di un wrestler che passa dalla schiera dei \"face\" a quella degli \"heel\" o viceversa. Un \"turn\" pu\u00f2 avvenire in maniera repentina e improvvisa (\"hard turn\") o in modo pi\u00f9 graduale (\"soft turn\").\nGimmick pi\u00f9 diffuse.\nRiferite ad origini geografiche.\nUna delle pi\u00f9 sfruttate \u00e8 quella della nazione o continente da cui un wrestler proviene e pu\u00f2 essere reale, enfatizzata oppure semplicemente inventata e anche basarsi su stereotipi o caricature: alcuni esempi sono Rusev (originario della Bulgaria ma indicato come russo), Sheamus (irlandese che indossa simboli e costumi nazionali), Santino Marella (di origini italiane e con gli stessi stereotipi), finti orientali come Raisha Saeed (nei panni di un'araba al seguito di Awesome Kong in TNA) ed anche veri e puri americani come Hulk Hogan.\nMaschere o costumi.\nMolto popolari nel wrestling messicano vengono spesso utilizzate per celare il vero volto di un wrestler oppure per inserire personaggi diversi in uno specifico costume: Rey Mysterio (un americano con maschere e fattezze spesso messicane), Chief Jay Strongbow (un americano di origini italiane che interpretava un nativo americano con tanto di copricapo piumato e ascia da guerra), oppure un personaggio precedentemente inventato per un videogioco ed in seguito portato nella realt\u00e0 e impersonato da vari wrestler come Suicide.\nSportive o presunte tali.\nCi sono vari wrestler che, dopo aver avuto un passato negli sport olimpici od atletici si sono (o sono stati) riproposti in quelle vesti. Kurt Angle ad esempio, dopo aver vinto una medaglia d'oro alle olimpiadi di Atlanta nel 1996 ha spesso interpretato il ruolo di eroe olimpico. Naomi invece ebbe un passato da cheerleader.\nSupereroi, fumetti e musicali.\nTra gli esempi di gimmick di ispirazione letteraria (o tratte da fantascienza) ci sono Sting che prendeva trucco ed abiti ispirandosi al film Il corvo ed i supereroici The Hurricane (l'uragano) e Rosey (che tenta di diventare come l'uragano). Jushin Thunder Liger vestiva costumi di chiara ispirazione manga e DJZ che invece ha coniato il suo ring name utilizzando le iniziali del termine 'Disc Jockey' pi\u00f9 l'iniziale del suo nome sembrare un DeeJay.\nReali, surreali e travolgenti.\nSpesso, grazie alle capacit\u00e0 di un wrestler di interpretare una gimmick anche un macabro, non morto, paranormale o scabroso essere pu\u00f2 diventare un'intramontabile beniamino del pubblico come The Undertaker (letteralmente l'impresario funebre) che, assumendo questa gimmick negli anni '90 del ventesimo secolo, l'ha portata per tutta la sua carriera. Un altro caso di rilievo \u00e8 stato Andr\u00e9 the Giant che, poich\u00e9 \u00e8 stato un uomo alto pi\u00f9 di due metri, assunse la gimmick di se stesso e, oltre ad aver avuto una carriera quasi trentennale fu anche definito l'ottava meraviglia del mondo.\nAltro.\nNel corso della propria carriera, un wrestler pu\u00f2 interpretare gimmick differenti e, spesso, completamente incongruenti con le precedenti; tuttavia non sono pochi i casi di wrestler che portano avanti la stessa gimmick nel corso dell'intera carriera. Il meccanismo che sta alla base del cambio di gimmick \u00e8 legato a filo doppio alla reazione del pubblico nei confronti del wrestler che la interpreta: ad esempio, una gimmick di stampo face che viene fischiata dal pubblico \u00e8 inesorabilmente destinata ad essere cambiata. Tuttavia questa regola non viene sempre rispettata: le cronache del wrestling sono piene di storie di lottatori tecnicamente dotati che stentano a decollare a causa di una gimmick mal riuscita e penalizzante; Rocky Maivia, per citare uno dei casi pi\u00f9 clamorosi, nei piani dei booker della WWE sarebbe dovuto diventare un beniamino del pubblico con il suo modo di fare pulito ed educato, ma la gimmick non funzion\u00f2 mai; grazie al cambio della gimmick in quella dello spocchioso \"The Rock\" il wrestler divenne uno dei pi\u00f9 noti e amati di sempre.\nVi sono cos\u00ec personaggi ispirati ai clown come Super Muneco; Uomini \"della morte\" come La Parka; personaggi legati ai costumi aztechi come Angel Azteca; gimmick ispirate ad eroi dei fumetti e dei cartoon come quella dei Power Raiders; personaggi legati a temi religiosi, come El Hijo del Santo. Qualora un combattente dovesse perdere la maschera in combattimento (in particolari match denominati lucha de apuestas) la sua gimmick \"muore\"."}
{"id": "360773", "revid": "287204", "url": "https://it.wikipedia.org/wiki?curid=360773", "title": "Perigonio", "text": "Il perigonio \u00e8 l'involucro esterno, che racchiude la parte sessuale del fiore, nel caso in cui questo involucro sia formato da pezzi tutti eguali che a loro volta vengono denominati tepali.\nEtimologia.\nIl termine deriva dal greco e significa \"ci\u00f2 che sta intorno agli organi riproduttivi\".\nNei fiori in cui \u00e8 possibile distinguere il calice dalla corolla, l'involucro esterno prende invece il nome di perianzio.\nCaratteristiche.\nI \"tepali\" possono essere grandi e colorati e svolgere la stessa funzione vessillifera dei petali. Hanno infatti lo scopo di richiamare gli insetti per l'impollinazione. \nIl perigonio pu\u00f2 somigliare ad una corolla (se \u00e8 composto da tepali petaloidi: vedi Lilium) o ad un calice (se ha tepali sepaloidi: vedi elleboro).\nAlcuni esempi di fiori con perigonio.\nEsempi classici di fiori in cui si preferisce usare il termine \"tepali\" e quindi \"perigonio\" sono:"}
{"id": "360775", "revid": "5680", "url": "https://it.wikipedia.org/wiki?curid=360775", "title": "Logica del primo ordine", "text": ""}
{"id": "360778", "revid": "287204", "url": "https://it.wikipedia.org/wiki?curid=360778", "title": "Cratere Capella", "text": "Capella \u00e8 un cratere lunare di 48,13 km situato nella parte sud-orientale della faccia visibile della Luna, situato a settentrione del Mare Nectaris, in una regione accidentata marcata da molti piccoli crateri.\nIl bordo del cratere \u00e8 basso, ma relativamente spesso; nella parte occidentale \u00e8 parzialmente sovrapposto al cratere Isidorus, di dimensioni simili, mentre nella regione meridionale \u00e8 interrotto.\nUna fenditura nota come Vallis Capella attraversa il cratere lungo una direttrice nord-sudest, estendendosi per circa 110 chilometri complessivi. Al centro vi \u00e8 un ampio rilievo arrotondato, marcato da un minuscolo cratere.\nIl cratere \u00e8 dedicato allo scrittore romano Marziano Capella.\nCrateri correlati.\nAlcuni crateri minori situati in prossimit\u00e0 di Capella sono convenzionalmente identificati, sulle mappe lunari, attraverso una lettera associata al nome."}
{"id": "360782", "revid": "365417", "url": "https://it.wikipedia.org/wiki?curid=360782", "title": "Cinzia TH Torrini", "text": "Il \"TH\" \u00e8 una sigla scelta dalla regista all'et\u00e0 di 12 anni che ha un significato personale mai svelato.\nBiografia.\nNel 1973 si diploma al Liceo Linguistico di Firenze. Dal 1974 al 1976 studia alla Facolt\u00e0 di Lettere e Filosofia. Contemporaneamente frequenta un corso di fotografia. In seguito lavora prima a Milano presso lo studio di un fotografo che si occupa di design, poi come fotoreporter sportivo per una rivista di motociclismo. Partecipa anche con alcune sue foto a mostre collettive. Dall'ottobre del 1976 al 1981 frequenta l'Accademia di Cinematografia (la Hochschule f\u00fcr Fernsehen und Film) di Monaco di Baviera. Nel 1977 gira il suo primo documentario per la televisione bavarese \"Prima o poi...\", la storia dell'ultimo traghettatore dell'Arno, prima che venisse costruito un nuovo ponte.\nNel 1981 gira \"Ancora una corsa\", un film di 70 minuti. Nel 1982 produce e gira per il cinema \"Giocare d'azzardo\", con Piera Degli Esposti e Renzo Montagnani. Il film parla di Anna, una casalinga, madre di famiglia, che vede nel gioco del lotto il modo di evadere dal suo quotidiano. Il gioco, invece, con la sua dipendenza la porter\u00e0 in un tunnel di guai. Tra il 1983 e il 1984 realizza vari documentari per la Rai di cui uno in Somalia per l'UNICEF sulla condizione della donna.\nTra il 1985 e il 1986, insieme ad Enzo Monteleone, scrive per il cinema \"Hotel Colonial\", che gira in Messico, Colombia e New York, con l'interpretazione di Robert Duvall, John Savage, Rachel Ward e Massimo Troisi. Si tratta di un film drammatico sulla ricerca di un fratello dato per morto nel cuore dell'Amazzonia. Distribuito in America dalla Orion, \u00e8 uscito in cinema,TV e video in varie nazioni. Tra il 1987 e il 1988 realizza documentari per la Rai come Mixer, Vite a perdere (sulla prostituzione delle ragazze caraibiche col sogno di arrivare in America) e, in Brasile, \"Ciao Brasil,\" sugli italiani che cercano l'avventura con le ragazze mulatte.\nPer la seconda rete televisiva tedesca (ZDF) Si occupa della regia della sfilata di moda di Trussardi tenutasi al Palatrussardi e intitolata \"Estate Uomo\", ispirata al film Hotel Colonial.\nTra il 1989 e il 1990 per la TV gira \"Plagio\", ambientato a Roma ed a Berlino. Un thriller di denuncia contro il plagio delle sette pseudoreligiose.\nCon Leslie Malton Camera D'Or in Germania come migliore attrice protagonista. Una miniserie di 180 minuti coprodotta da RAITRE e da WDR. Nel 1990 per la TV gira \"La colpevole\", film di 50 minuti, con Antonella Fattori. La storia di una ragazza violentata a Firenze e l'angoscia della denuncia. Prodotto dalla Videa per Rai Due. Nel 1991 per la TV gira \"Dalla notte all'alba\" con Remo Girone e Massimo Girotti, thriller ambientato a Roma e a Praga che parla del dramma di un neurochirurgo in lotta con se stesso per liberarsi dalla dipendenza della cocaina e il suo incontro con la malavita cecoslovacca.\nGira \"L'aquila della notte\", film-tv di 90 minuti con Elena Sofia Ricci e Stephan Freiss. Il dramma della ricerca dei soldi, per pagare il riscatto di una figlia rapita, di una giovane coppia: lei tassista di notte, lui ex reporter di guerra e ora giocatore d'azzardo. Raccontata nell'arco di 24 ore. Gira \"L'ombra della sera\", film con Laura Morante, Robin Renucci, Elisabetta Cavallotti: una giovane donna che tenta il suicidio, una storia d'amore contrastata da una falsa testimonianza, un giallo ecologico, tutto raccontato nell'arco di 24 ore. Per la citt\u00e0 di Firenze realizza \"Firenze violata\", un spot di denuncia di 2 minuti sui tre drammi di Firenze: guerra, alluvione e bomba del 1993 a via dei Georgofili, prodotto dalla citt\u00e0 di Firenze e da RAI UNO.\nTra il 1994 e il 1995 gira per Rai 3 \"L'asma di Antonio\", della durata di 10 minuti e per il programma \"Ultimo minuto\". Sempre nel 1995 per la tv gira \"Morte di una strega\", detective story di 180 minuti con Eleonora Giorgi, Remo Girone, Amanda Sandrelli, Ida Di Benedetto, Pino Ammendola e Nicola Pistoia. \u00c8 del 1995 \"Caramelle\" (Sweeties), un paradossale e malizioso episodio della euroserie \"Erotic tales, con Stefania Sandrelli, Roberto Citran e Gea Martire, miglior cortometraggio al Festival Internazionale di Banf in Canada\". Nel 1996 per la tv gira \"Teo\", film per Rai Uno con Stefania Sandrelli, Helmut Berger, Renzo Montagnani: la storia di un ragazzo di colore che vive a Roma e di una ragazzina bionda che subisce violenza da parte del patrigno. Partecipa al film collettivo \"Intolerance\", realizzato da numerosi registi italiani come messaggio contro il razzismo.\nNel 1997 gira \"Kidnapping - La sfida\", film tv per Rai Due e ZDF con Luca Zingaretti, Dalila Di Lazzaro ed Heinz Hoenig. Tra il 1998 e il 1999 gira \"Ombre\", una miniserie di due puntate scritta da Sergio Donati e Carlotta Ercolino, un mistery che attraversa i continenti e le epoche alla ricerca di risposte a interrogativi sempre presenti: l'immortalit\u00e0. La pellicola si inserisce nel filone dei classici del genere come il thriller italiano degli anni '70 \"Il segno del comando\" e il classico francese degli anni '60 \"Belfagor\". Nel 1999 dirige \"Iqbal\", film tv per la Rai. Il film, contro lo sfruttamento del lavoro minorile, si ispira alla storia di Iqbal Masih, un bambino pachistano venduto come schiavo in una fabbrica di tappeti, che, riuscendo a scappare e a denunciare lo sfruttamento, riusc\u00ec a liberare molti altri bambini.\nNel 2000 gira \"Piccolo mondo antico\", miniserie in due puntate per Mediaset prodotto dalla Videotrade di Angelo Rizzoli. Tra il 2001 e il 2003 \u00e8 la regista di \"Elisa di Rivombrosa\", riprese iniziate il 18 febbraio 2002 della serie televisiva in 13 puntate da 100 minuti e terminate dopo 50 settimane. Una fiction ambientata nel Piemonte del Settecento, liberamente tratta dal romanzo \"Pamela, o la virt\u00f9 premiata\" di Samuel Richardson. Prodotta da Guido e Maurizio de Angelis per T.P.I. e Victory Media Group per Mediaset Canale 5. Diriger\u00e0 anche \"Elisa di Rivombrosa - Parte seconda\", riprese iniziate il 4 ottobre 2004 e terminate il 25 febbraio 2005 per la regia delle prime 6 puntate da 100 minuti.\nNel 2004 \u00e8 la volta di \"Don Gnocchi - L'angelo dei bimbi\", miniserie in due puntate per Canale 5 scritta da Simone De Rita. Uno spezzato di vita di Don Carlo Gnocchi negli anni '40 nella guerra di Albania e la Campagna di Russia e la sua opera per i mutilati di guerra interpretato da Daniele Liotticon Mattia Sbragia. Nel 2009 dirige \"Tutta la verit\u00e0\", miniserie televisiva in due puntate trasmessa su Raiuno. L'anno seguente gira \"Terra ribelle\", una serie televisiva andata in onda dal 17 ottobre 2010 al 9 novembre 2010. Nel 2011 dirige per Rai 1 \"La Certosa di Parma\" con l'attrice Alessandra Mastronardi, l'attore Rodrigo Guirao D\u00edaz e Ralph Palka. Le riprese sono iniziate il 16 maggio 2011 e sono terminate il 16 luglio 2011 tra Parma e Bologna.\nNel 2014 dirige \"Un'altra vita (serie televisiva)\" che vede protagonista Vanessa Incontrada al fianco di Daniele Liotti, Cesare Bocci e Loretta Goggi. Mentre nel 2015 dirige Anna e Yusef, che vede nuovamente protagonista Vanessa Incontrada. Nel 2017 Annalisa Minetti ha pubblicato sia un singolo sia un libro, entrambi intitolati \"Io rinasco\": le opere sono accompagnate da un video musicale per la regia di Cinzia TH Torrini. Nel 2018 scrive con Fabrizio Lucherini, Donatella Diamanti per Rai 1, il soggetto di serie e successivamente le sceneggiature anche con Isabella Aguilar della serie in 12 episodi di \"Pezzi unici\" di cui \u00e8 anche regista. La serie \u00e8 un giallo ambientato nel mondo degli artigiani fiorentini e si svolge in una casa famiglia per giovani disadattati che recuperano s\u00e9 stessi grazie al lavoro artigiano. Prodotto da Indiana Production, vede tra i protagonisti Sergio Castellitto, Giorgio Panariello, Irene Ferri, Marco Cocci e vede la partecipazione di Loretta Goggi.\nNel 2020 dirige Fino all'ultimo battito.\nVita privata.\nDal 2006 \u00e8 compagna dell'attore Ralph Palka."}
{"id": "360785", "revid": "11694", "url": "https://it.wikipedia.org/wiki?curid=360785", "title": "Giardini della rotonda", "text": ""}
{"id": "360789", "revid": "1705737", "url": "https://it.wikipedia.org/wiki?curid=360789", "title": "Circoncisione", "text": "La circoncisione (dal latino \"circumcidere\", che significa \"tagliare intorno\") consiste nella rimozione chirurgica (escissione) del prepuzio dal pene umano.\nIn una procedura tipica il prepuzio viene separato dal glande; quindi il prepuzio viene rimosso; viene spesso realizzata una sutura mucosocutanea. Pu\u00f2 essere utilizzata un'anestesia topica o locale iniettata per alleviare il dolore e lo stress fisiologico. Per gli adulti e per i bambini non neonati l'anestesia generale pu\u00f2 essere un'opzione. La procedura \u00e8 pi\u00f9 spesso eseguita per motivi religiosi o preferenze personali, ma pu\u00f2 essere indicata anche per scopi terapeutici e di profilassi. \n\u00c8 considerata una opzione per il trattamento della fimosi patologica, della balanopostite refrattaria e per le infezioni croniche delle vie urinarie. \u00c8 invece controindicata nei casi in cui siano presenti anomalie della struttura genitale o cattive condizioni generali di salute.\nLe posizioni espresse dalle principali organizzazioni mediche di tutto il mondo sono variegate: in alcuni casi si ritiene che la circoncisione neonatale comporti un modesto beneficio per la salute, comunque superiore ai lievi rischi legati all'intervento; in altri casi, all'opposto, la si ritiene priva di alcun beneficio e anzi significativamente rischiosa per chi vi si sottopone. Nessuna grande organizzazione medica consiglia la circoncisione universale per tutti i maschi neonati, fatta eccezione per le raccomandazioni promosse dall'Organizzazione mondiale della sanit\u00e0 per alcune zone dell'Africa; tuttavia nemmeno la sconsigliano fortemente. Questioni etiche e giuridiche in materia di consenso informato e di autonomia decisionale sono state sollevate a proposito della circoncisione neonatale non terapeutica.\nCirca un terzo dei maschi di tutto il mondo \u00e8 circonciso. La procedura \u00e8 diffusa nel mondo musulmano e presso gli ebrei (dove \u00e8 quasi universale), negli Stati Uniti, in parte del sud-est asiatico e in Africa. \u00c8 invece relativamente rara in Europa, in America Latina, in alcune zone del Sudafrica e in gran parte dell'Asia. L'origine storica della circoncisione non \u00e8 nota con certezza e la pi\u00f9 antica testimonianza documentale proviene dall'Egitto. La pratica fa parte della legge ebraica ed \u00e8 una prassi consolidata per l'Islam e per la Chiesa copta.\nIndicazioni e controindicazioni.\nRoutinaria o elettiva.\nSpesso la circoncisione neonatale viene praticata per ragioni non mediche, ad esempio per convinzioni religiose o per preferenze personali, talvolta influenzate da norme sociali. Con l'esclusione di particolari zone dell'Africa ad alta prevalenza di HIV/AIDS, le principali organizzazioni mediche mondiali ritengono assai modesti i benefici prodotti da tale pratica sulla salute dell'individuo. Nessun organismo medico raccomanda pertanto la circoncisione neonatale non terapeutica, ma nessuna ne sostiene il divieto. Il \"Koninklijke Nederlandsche Maatschappij tot beveringering der Geneeskunst\", che probabilmente esprime la pi\u00f9 forte opposizione alla circoncisione neonatale di routine, punta soprattutto l'attenzione circa la possibilit\u00e0 che i genitori, nel sentito desiderio di circoncidere il proprio figlio, ricorrano a praticanti scarsamente addestrati invece che a medici professionisti. Per evitare questo le organizzazioni scientifiche consigliano pertanto ai medici di assecondare i desideri dei genitori.\nA causa dell'epidemia di HIV/AIDS l'Africa subsahariana pu\u00f2 essere considerata come un caso speciale. La constatazione che la circoncisione possa ridurre significativamente la trasmissione femmina-maschio dell'HIV ha spinto le istituzioni mediche a promuovere tale pratica come metodo aggiuntivo per il controllo della diffusione del virus HIV. L'Organizzazione mondiale della sanit\u00e0 (OMS) e l'UNAIDS (2007) consigliano la circoncisione come parte di un programma globale per la prevenzione della trasmissione dell'HIV in aree con alti tassi endemici.\nIndicazioni mediche.\nLa circoncisione pu\u00f2 avere un'indicazione clinica nei casi di bambini affetti da fimosi patologica e nei maschi suscettibili di balanopostite cronica e infezioni ricorrenti del tratto urinario. L'Organizzazione mondiale della sanit\u00e0 consiglia la circoncisione, come misura preventiva, per gli uomini sessualmente attivi appartenenti ai gruppi con alto rischio di contrarre l'HIV.\nControindicazioni.\nLa circoncisione \u00e8 controindicata nei bambini che presentano alcune anomalie della struttura degli organi genitali, come ad esempio l'apertura uretrale fuori luogo (nota come ipospadia ed epispadia), la curvatura della testa del pene (griposi) o genitali ambigui, poich\u00e9 il prepuzio pu\u00f2 essere necessario per effettuare un intervento di chirurgia ricostruttiva. La circoncisione \u00e8 controindicata anche nei neonati prematuri e in coloro che non sono clinicamente stabili e in condizioni generali di buona salute. Se un individuo, bambino o adulto, \u00e8 noto per avere o ha una storia familiare di gravi disturbi della coagulazione del sangue (come l'emofilia), si raccomanda che il sangue sia esaminato per i fattori della coagulazione prima di procedere all'intervento di circoncisione.\nTecnica.\nIl prepuzio si estende dalla base del glande fino a coprirlo interamente quando il pene \u00e8 flaccido. Alcune teorie sulla finalit\u00e0 del prepuzio propongono che possa servire per proteggere il pene durante lo sviluppo del feto, per mantenere una certa umidit\u00e0 nel glande o per migliorare il piacere sessuale. Il prepuzio pu\u00f2 anche essere un percorso di infezione per alcune malattie. La circoncisione rimuove il prepuzio dal suo attaccamento alla base del glande.\nLa rimozione del prepuzio.\nNella circoncisione infantile alcuni strumenti come la clamp Gomco (o Yellen), il dispositivo Plastibell e la clamp Mogen sono comunemente utilizzati negli Stati Uniti e in molti altri Paesi. Questi interventi seguono la stessa procedura di base: in primo luogo viene stimata la quantit\u00e0 di prepuzio da rimuovere; l'operatore poi lo apre tramite l'orifizio prepuziale e successivamente viene inserito il dispositivo di circoncisione (ci\u00f2, a volte, richiede una fenditura dorsale), che rimane in sede fino a quando il flusso di sangue si \u00e8 fermato; infine il prepuzio viene amputato. Per gli adulti la circoncisione viene spesso eseguita senza pinze e con dispositivi alternativi non chirurgici, come il dispositivo ad anello elastico radiale a compressione controllata.\nGestione del dolore.\nLa procedura di circoncisione provoca dolore e per i neonati questo dolore pu\u00f2 interferire con l'interazione madre-bambino o causare altri cambiamenti comportamentali. Per questa ragione \u00e8 raccomandato il ricorso all'analgesia. Il dolore che incorre in una procedura ordinaria pu\u00f2 essere gestito grazie a metodi farmacologici e no. I metodi farmacologici, come le iniezioni localizzate o le creme analgesiche, sono ritenuti sicuri ed efficaci. Il blocco nervoso e il blocco del nervo dorsale del pene sono i metodi pi\u00f9 efficaci nel ridurre il dolore, anche paragonati all'anestesia locale mediante lidocaina-prilocaina (EMLA). Quest'ultima si \u00e8 dimostrata pi\u00f9 efficace di un placebo. Si \u00e8 notato che le creme possano causare irritazione alla pelle dei neonati con un basso peso; pertanto per questo gruppo di neonati ci si orienta verso le tecniche di blocco nervoso del pene.\nPer i neonati i metodi non farmacologici, come l'uso di una sedia comoda imbottita e il ciuccio al saccarosio, sono pi\u00f9 efficaci nel ridurre il dolore rispetto a un placebo, ma l\"American Academy of Pediatrics\" (AAP) afferma che tali metodi siano insufficienti da soli e dovrebbero essere utilizzati come integrazione di tecniche pi\u00f9 efficaci. Una procedura rapida riduce la durata del dolore; si \u00e8 dimostrato che l'uso della clamp Mogen permetta di portare a termine la procedura in un tempo inferiore e quindi diminuire lo stress indotto dal dolore. I dati disponibili non indicano che sia necessaria una gestione del dolore post-procedurale. Per gli adulti l'anestesia generale \u00e8 un'opzione e la procedura richiede un periodo di astinenza da quattro a sei settimane dalla masturbazione o da un rapporto per consentire alla ferita di guarire.\nEffetti.\nMalattie sessualmente trasmissibili.\nVirus dell'immunodeficienza umana.\nVi \u00e8 una forte evidenza che la circoncisione riduca la probabilit\u00e0 di infezione da HIV negli uomini eterosessuali in popolazioni ad alto rischio. Studi su popolazioni maschili eterosessuali dell'Africa subsahariana mostrano una diminuzione di tale rischio tra il 38% e il 66% in un arco di tempo di due anni. Tuttavia, che questa pratica possa essere di beneficio anche nei paesi sviluppati non \u00e8, al 2015, ancora ben chiaro.\nVi sono delle spiegazioni plausibili, basate sulla biologia umana, del perch\u00e9 la circoncisione possa ridurre la probabilit\u00e0 di contagio da femmina a maschio dell'HIV. Gli strati superficiali della cute del pene contengono cellule di Langerhans, che vengono attaccate dal virus HIV; rimuovendo il prepuzio si riduce il numero di tali cellule. Quando un pene non circonciso \u00e8 eretto durante un rapporto sessuale possono verificarsi piccoli strappi della superficie interna del prepuzio ed entrare quindi in contatto con le pareti vaginali, fornendo cos\u00ec un percorso di trasmissione. Quando un pene non circonciso \u00e8 flaccido, la tasca tra l'interno del prepuzio e la testa del pene fornisce un ambiente favorevole alla sopravvivenza dei patogeni; la circoncisione elimina questa tasca. Alcune prove sperimentali sono state fornite a sostegno di tali teorie.\nL'OMS e il Programma delle Nazioni Unite per l'AIDS/HIV (UNAIDS) affermano che la circoncisione maschile sia un intervento efficace per la prevenzione dell'HIV, ma deve essere effettuata da medici professionisti ben addestrati e in condizioni di consenso informato. L'OMS ha giudicato la circoncisione come un intervento di sanit\u00e0 pubblica conveniente nel rapporto costo/effetti per la prevenzione della diffusione del virus HIV in Africa, anche se non necessariamente pi\u00f9 conveniente rispetto all'uso del preservativo. I Centri per la prevenzione e il controllo delle malattie hanno stimato che la circoncisione neonatale sia valutabile positivamente nel rapporto costo/effetti per prevenire l'HIV negli Stati Uniti. La raccomandazione congiunta OMS/UNAIDS rileva inoltre che la circoncisione fornisce una protezione solo parziale dall'HIV e non dovrebbe comunque sostituire i metodi conosciuti di prevenzione.\nI dati disponibili non indicano che la circoncisione possa fornire una protezione dall'HIV per le donne eterosessuali. Mancano inoltre dati relativi all'effetto che la circoncisione pu\u00f2 avere sulla probabilit\u00e0 di contagio negli uomini che praticano sesso anale con partner femminili. Rimangono indeterminati anche gli eventuali benefici della circoncisione per gli uomini che hanno rapporti omosessuali.\nPapillomavirus umano.\nIl \"Papillomavirus umano\" (HPV) \u00e8 causa dell'infezione pi\u00f9 comunemente trasmessa attraverso i rapporti sessuali. L'infezione colpisce sia uomini, sia donne. Mentre la maggior parte delle infezioni risultano asintomatiche e vengono eliminate dal sistema immunitario, alcuni tipi di verruche genitali, se non trattate, possono favorire alcuni tipi di tumori, come le neoplasie della cervice uterina e il tumore del pene. Le verruche genitali e il tumore dell'utero sono i due problemi pi\u00f9 comuni derivanti dall'infezione da HPV.\nLa circoncisione \u00e8 associata a una ridotta prevalenza dei tumori associati a infezione da HPV, il che significa che un uomo circonciso selezionato casualmente ha meno probabilit\u00e0 di essere trovato sofferente di tumori correlabili all'HPV rispetto a un uomo non circonciso. Anche la probabilit\u00e0 di incorrere in infezioni multiple viene ridotta. Non vi \u00e8 per\u00f2 una forte evidenza che indichi la riduzione del tasso di nuove infezioni da HPV, ma la circoncisione \u00e8 correlata all'aumento della \"clearance\" del virus dal corpo. Ci\u00f2 pu\u00f2 spiegare il motivo di una cos\u00ec ridotta prevalenza dei tumori correlati all'HPV negli uomini circoncisi.\nAnche se le verruche genitali sono causate dall'HPV, non esiste una relazione statisticamente significativa tra esse e la circoncisione.\nAltre infezioni.\nI vari studi effettuati per valutare l'effetto della circoncisione sull'incidenza di altre infezioni sessualmente trasmissibili sono giunti a conclusioni contrastanti. Nel 2006 una meta analisi ha trovato che per gli uomini circoncisi vi \u00e8 una minore incidenza della sifilide, dell'ulcera molle e, probabilmente, dell'herpes genitale. Nel 2010 una revisione dei dati di studi clinici ha scoperto che la circoncisione aveva ridotto l'incidenza di infezioni da HSV-2 (\"virus dell'herpes simplex\", di tipo 2) del 28%. I ricercatori hanno trovato risultati diversi circa la protezione contro la \"trichomonas vaginalis\" e la \"chlamydia trachomatis\" e nessuna evidenza di protezione contro la gonorrea e la sifilide. Tra gli uomini aventi rapporti omosessuali gli studi hanno riportato scarsi risultati a favore di una certa protezione contro infezioni sessualmente trasmissibili diverse dall'HIV, con la possibile eccezione della sifilide.\nFimosi, balanite e balanopostite.\nLa fimosi \u00e8 l'incapacit\u00e0 di ritrarre il prepuzio sul glande. Alla nascita il prepuzio non pu\u00f2 essere ritirato a causa della presenza di aderenze tra esso e il glande, condizione considerata normale (fimosi fisiologica). Nel corso del tempo il prepuzio si separa naturalmente dal glande e la maggior parte dei ragazzi sono in grado di ritrarlo fin dai quattro anni. Se l'incapacit\u00e0 di farlo diventa problematica (fimosi patologica), che \u00e8 comunemente causata dalla balanite xerotica obliterante (BXO), la circoncisione \u00e8 l'opzione di trattamento preferibile. La procedura pu\u00f2 anche essere usata come profilassi per prevenire lo sviluppo di fimosi.\nL'infiammazione del glande e del prepuzio si chiama balanopostite, mentre se colpisce solo il glande \u00e8 chiamata balanite. La maggior parte dei casi si verifica nei maschi non circoncisi, interessando tra il 4% e l'11% di questa popolazione. Lo spazio caldo e umido sotto il prepuzio \u00e8 ritenuto un ambiente che facilita la crescita dei patogeni, soprattutto quando l'igiene \u00e8 scarsa. Lieviti, in particolare la \"candida albicans\", sono la causa pi\u00f9 comune di infezioni al pene e sono difficilmente riscontrabili nei maschi circoncisi. Entrambe le condizioni vengono solitamente trattate con antibiotici topici (crema di metronidazolo) e antimicotici (crema di clotrimazolo). La circoncisione \u00e8 una opzione di trattamento per la balanopostite refrattaria o ricorrente, ma negli ultimi anni la disponibilit\u00e0 di farmaci efficaci ha reso meno necessario il ricorso a tale pratica.\nInfezioni delle vie urinarie.\nL'infezione delle vie urinarie \u00e8 una patologia infettiva che colpisce parti dell'apparato urinario come l'uretra, la vescica e i reni. Vi \u00e8 il rischio dell'1% di infezioni del tratto urinario nei bambini sotto i due anni di et\u00e0 e la maggior parte dei casi si verificano nel primo anno di vita. Vi sono buone, ma non certe, evidenze che la circoncisione possa ridurre l'incidenza di tali infezioni nei ragazzi sotto i due anni di et\u00e0 e si stima che tale riduzione possa essere quantificabile in un fattore di 3-10 volte. Tuttavia la prevenzione dell'infezione delle vie urinarie non giustifica l'uso di routine della procedura. Vi \u00e8 una probabilit\u00e0 maggiore che la circoncisione possa dare beneficio ai ragazzi che hanno un alto rischio di contrarre infezioni del tratto urinario a causa di difetti anatomici e pu\u00f2 essere consigliata nel caso di infezioni ricorrenti.\nVi \u00e8 una spiegazione biologica plausibile per questa riduzione del rischio: l'orifizio attraverso il quale l'urina passa sulla punta del pene (meato urinario) ospita batteri che causano malattie pi\u00f9 frequentemente nei maschi non circoncisi che in quelli circoncisi, soprattutto sotto i sei mesi di et\u00e0. Poich\u00e9 questi batteri rappresentano un fattore di rischio per tali infezioni, la circoncisione pu\u00f2 ridurlo grazie a una diminuzione della popolazione batterica.\nRapporti sessuali.\nSono stati compiuti diversi studi sulle possibili implicazioni fisiche della circoncisione sulla qualit\u00e0 dei rapporti sessuali di coloro che si sono sottoposti alla procedura, ma non vi sono chiari risultati. La mancanza di risultati definitivi \u00e8 in parte da imputare alla difficolt\u00e0 nell'eseguire gli studi su vasti campioni di popolazione e ci\u00f2 sia per la mancanza di indicatori fisiologici, sia per la soggettivit\u00e0 delle risposte, spesso viziate da scrupoli religiosi e culturali. Tuttavia una \"review\" e meta-analisi effettuata nel 2013 non ha evidenziato particolari differenze riguardo al desiderio sessuale, alla dispareunia, all'eiaculazione precoce, al tempo di latenza eiaculatoria intravaginale, all'anorgasmia e alla disfunzione erettile, tra i maschi circoncisi e non circoncisi. Anche uno studio istologico compiuto sui tessuti del pene di maschi circoncisi e no, in particolare sui corpuscoli di Meissner, non ha trovato alcun tipo di evidenza che possa suggerire una differente percezione degli stimoli sensoriali.\nTumori.\nLa circoncisione avrebbe un effetto protettivo contro il rischio di tumore del pene, mentre per le partner sessuali contro il rischio di carcinoma del collo dell'utero. Il tumore del pene, tuttavia, ha un'incidenza nei Paesi sviluppati di un solo caso ogni , con tassi pi\u00f9 elevati nell'Africa subsahariana (per esempio, 1,6 in Zimbabwe, 2,7 in Uganda e 3,2 in eSwatini, sempre per persone). La circoncisione infantile sarebbe correlata a una riduzione di rischio, in particolare del carcinoma invasivo a cellule squamose. Non vi \u00e8 una correlazione tra la circoncisione in et\u00e0 adulta e il rischio di incorrere in cancro invasivo del pene, infatti in tali casi, o la circoncisione \u00e8 stata fatta gi\u00e0 in presenza della malattia neoplastica oppure in situazioni pre-cancerose note.\nImportanti fattori di rischio per il cancro del pene includono la presenza di fimosi e l'infezione da virus del papilloma umano, entrambi i quali appaiono meno frequentemente in seguito alla circoncisione. Infatti la probabilit\u00e0 di sviluppare questa neoplasia appare uguale tra i circoncisi e i non circoncisi che non hanno mai avuto fimosi. La circoncisione \u00e8 anche associata a una prevalenza ridotta di tipi cancerogeni da HPV negli uomini e a un ridotto rischio di cancro cervicale (che \u00e8 causato da un tipo di HPV) nelle partner femminili. Poich\u00e9 il tumore del pene \u00e8 raro e la procedura di circoncisione non \u00e8 immune da rischi, tale pratica non viene ritenuta valida, in molti Stati occidentali, come una misura profilattica di prevenzione.\nEffetti avversi.\nLa circoncisione neonatale \u00e8 generalmente un intervento sicuro, se eseguito da un professionista con esperienza e in condizioni asettiche. Le complicanze acute pi\u00f9 comuni sono il sanguinamento, l'infezione e la rimozione in eccesso o in difetto del prepuzio. Queste complicazioni si verificano in meno dell'1% delle procedure e costituiscono la stragrande maggioranza di tutte le complicanze acute legate alla circoncisione che si possono registrare negli Stati Uniti. Complicanze minori sono riportate nel 3% delle procedure. Un tasso di complicanze specifico \u00e8 difficile da determinare a causa della scarsit\u00e0 di dati e dell'incoerenza nella loro classificazione. Le complicanze sono maggiori quando la procedura viene eseguita da un operatore inesperto, in condizioni non sterili o quando il bambino \u00e8 in et\u00e0 avanzata.\nComplicanze acute significative accadono raramente e si verificano, negli Stati Uniti, in circa una procedura neonatale su 500. Complicanze molto gravi sono abbastanza rare e sono spesso riportate in letteratura come casi individuali. La mortalit\u00e0 \u00e8 stimata in un caso ogni procedure neonatali condotte negli Stati Uniti.\nLa circoncisione non sembra poter diminuire la sensibilit\u00e0 del pene, danneggiare la funzione sessuale o ridurre la soddisfazione sessuale. Tuttavia nel 2010 la Royal Dutch Medical Association ha affermato che sono state segnalate \"complicanze nel campo della sessualit\u00e0\". La procedura pu\u00f2 inoltre comportare rischi per quanto concerne la risposta al dolore per i neonati, l'angoscia da castrazione per i ragazzi nella fase fallica e una insoddisfazione per il risultato. Per evitare danni psicologici si ritiene prudente evitare la pratica dopo il primo anno di vita e fino all'adolescenza, soprattutto se \u00e8 gi\u00e0 avvenuta in qualche forma la scoperta della masturbazione, anche nel caso in cui quest'ultima possa essere la causa di alcune piccole irritazioni.\nPrevalenza.\nLa circoncisione \u00e8 una delle procedure chirurgiche pi\u00f9 eseguite al mondo. Circa un terzo dei maschi di tutto il mondo sono circoncisi, pi\u00f9 spesso per motivi diversi dall'indicazione medica. \u00c8 pi\u00f9 comunemente praticata tra l'infanzia e i primi vent'anni. L'OMS ha stimato che maschi dai quindici anni erano stati circoncisi nel 2007 (30% della prevalenza globale), quasi il 70% dei quali era musulmano. La circoncisione \u00e8 pi\u00f9 diffusa nel mondo musulmano, in Israele, nella Corea del Sud e in alcune parti del sud-est asiatico e in Africa. \u00c8 relativamente rara in Europa, in America Latina, in parte dell'Africa meridionale, nell'Oceania e in gran parte dell'Asia. La prevalenza \u00e8 quasi universale in Medio Oriente e nell'Asia centrale. La circoncisione per motivi non religiosi in Asia, al di fuori della Repubblica di Corea e nelle Filippine, \u00e8 rara, mentre la prevalenza \u00e8 generalmente bassa (meno di 20%) in Europa. La prevalenza di maschi circoncisi a Taiwan \u00e8 del 9% e in Australia del 58,7%, mentre negli Stati Uniti e in Canada \u00e8 stimata rispettivamente al 75% e al 30%; in Africa si assiste a una variazione da meno del 20%, in alcuni Paesi meridionali, alla quasi totalit\u00e0 della popolazione maschile nel nord e nell'ovest del continente.\nI tassi di circoncisione neonatale di routine nel corso del tempo sono variati in modo significativo in base al Paese. Negli Stati Uniti le indagini di dimissione ospedaliera stimavano valori vicini al 48,3% intorno al 1990, 61% nel 2000 e intorno al 56,6% nel 2008. Queste stime sono inferiori ai tassi reali, in quanto non contano le circoncisioni non ospedaliere o le procedure eseguite per necessit\u00e0 mediche. Il Canada ha visto un lento declino a partire dai primi anni settanta, forse per via delle dichiarazioni della AAP e della \"Canadian Pediatric Society\" emesse nel 1970, che spiegavano che la procedura non era clinicamente indicata. In Australia il tasso \u00e8 diminuito tra gli anni settanta e gli anni ottanta, ma \u00e8 in lento aumento a partire dal 2004. Nel Regno Unito la prevalenza \u00e8 di circa il 25% nel 1940, ma \u00e8 diminuita drasticamente dopo che il National Health Service (NHS) non ha pi\u00f9 coperto le spese dell'intervento. La prevalenza in Corea del Sud \u00e8 aumentata notevolmente nella seconda met\u00e0 del XX secolo, passando da valori vicino allo zero, registrati attorno al 1950, a circa il 60% nel 2000, con le crescite pi\u00f9 significative degli ultimi due decenni di quel periodo di tempo. Questo \u00e8 probabilmente dovuto all'influenza degli Stati Uniti su questo Paese dopo la seconda guerra mondiale.\nLe istituzioni mediche possono influenzare il tasso di circoncisione neonatale in un Paese, decidendo se i costi della procedura siano a carico dei genitori o devono essere coperti da assicurazione o per mezzo di un sistema sanitario nazionale. Politiche che mettono i costi a carico dei genitori portano a minori tassi di circoncisione neonatale e il calo dei tassi nel Regno Unito \u00e8 un esempio. Un altro \u00e8 relativo agli Stati Uniti, dove si possono comparare i tassi dei diversi Stati in cui i costi sono coperti dal programma Medicaid rispetto a quelli dove sono a carico dei privati. Modifiche ai vari indirizzi sono guidate dai risultati delle ricerche, dalla politica, dalla demografia e dalla cultura della comunit\u00e0.\nStoria.\nLa circoncisione \u00e8 la pi\u00f9 antica procedura chirurgica programmata del mondo. Lo storico anatomista e iperdiffusionista Grafton Elliot Smith ha suggerito che sia praticata da oltre anni. Non vi \u00e8 un chiaro consenso su come si sia diffusa in tutto il mondo, ma una teoria ritiene che tale pratica sia stata iniziata in una zona geografica ben precisa per poi essere stata esportata altrove, altre invece sostengono che diversi gruppi culturali abbiano cominciato autonomamente. Nell'opera \"History of Circumcision\" del 1891 il medico Peter Charles Remondino sugger\u00ec che fosse cominciata come pratica per evirare, in maniera meno grave, un nemico catturato: la penectomia o la castrazione avrebbe probabilmente avuto un esito fatale, mentre una qualche forma di circoncisione lo avrebbe definitivamente segnato come sconfitto, lasciandolo per\u00f2 vivo per essere utilizzato come schiavo.\nLa storia delle migrazioni e l'evoluzione della pratica della circoncisione hanno seguito principalmente le culture dei popoli in due regioni distinte. Nelle terre a sud e a est del Mediterraneo, cominciando con il Sudan e con l'Etiopia, la procedura \u00e8 stata praticata dagli antichi Egizi e dai Semiti e poi, in seguito, dagli ebrei e dai musulmani; questi ultimi l'hanno esportata fino a coinvolgere i bantu.\nIn Oceania la circoncisione viene praticata dagli aborigeni australiani e dai polinesiani. Vi sono prove che sia stata praticata dai nativi americani, ma solo pochi dettagli in proposito sono disponibili.\nMedio Oriente, Africa ed Europa.\nGli studi suggeriscono che la circoncisione fosse praticata nella penisola araba fin dal IV millennio a.C., quando i Sumeri e i Semiti si spostarono nella zona dell'odierno Iraq. La prima testimonianza storica della circoncisione proviene dall'Egitto: si tratta di una immagine scolpita nella tomba di Ankh-Mahor a Saqqara e risalente a circa il 2400-2300 a.C., che ritrae tale pratica eseguita su un adulto. La circoncisione era praticata dagli Egizi probabilmente per ragioni igieniche, ma era anche in parte legata alla loro ossessione per la purezza e veniva associata con lo sviluppo spirituale e intellettuale. Il significato ultimo della circoncisione tra gli Egizi resta oscuro, ma sembra che potesse essere considerata una pratica di grande prestigio e importanza o un rito di passaggio all'et\u00e0 adulta. Veniva pertanto eseguita durante una cerimonia pubblica, in cui veniva sottolineata la continuit\u00e0 delle generazioni e l'elemento della fertilit\u00e0. Potrebbe essere stato un segno di distinzione dell\"\u00e9lite\": il \"Libro dei Morti\" egizio descrive come il dio del sole, Ra, abbia circonciso s\u00e9 stesso.\nLa circoncisione trova un posto di rilievo anche nella Bibbia ebraica. La narrazione della Genesi, capitolo 17, descrive la circoncisione di Abramo, dei suoi familiari e degli schiavi, facendo di lui il primo individuo conosciuto a essersi sottoposto alla procedura. Nello stesso capitolo ai discendenti di Abramo viene comandato di circoncidere i loro figli l'ottavo giorno di vita. Molte generazioni pi\u00f9 tardi, Mos\u00e8 fu cresciuto nell'\u00e9lite egizia, quindi la circoncisione era senza dubbio a lui familiare. Per gli ebrei del tempo la circoncisione non era tanto un atto spirituale, ma un segno fisico della loro alleanza (\"berith\") con Yahweh e un prerequisito per l'adempimento del comandamento di produrre prole. Oltre che promuovere la circoncisione come mandato religioso, gli studiosi suggeriscono che i patriarchi ebrei la raccomandassero anche per facilitare l'igiene del pene nei climi caldi e sabbiosi, come un rito di passaggio all'et\u00e0 adulta o come una forma di sacrificio di sangue.\nAlessandro Magno conquist\u00f2 il Medio Oriente nel IV secolo a.C., portando con s\u00e9 anche i valori e la cultura greca. I Greci aborrivano la pratica della circoncisione, rendendo difficile la vita per gli ebrei circoncisi che vivevano con loro. Antioco Epifane mise fuorilegge la circoncisione, cos\u00ec come fece l'imperatore romano Adriano, contribuendo a provocare la rivolta di Bar Kokhba. Durante questo periodo della storia la circoncisione ebraica si limitava alla sola rimozione di una parte del prepuzio e alcuni ebrei ellenizzati tentavano di nascondere la circoncisione allungando le parti esistenti dei loro prepuzi. Ci\u00f2 fu considerato dai capi ebrei un problema serio e durante il II secolo d.C. cominciarono a cambiare i requisiti della circoncisione ebraica: venne richiesta la completa rimozione del prepuzio e sottolineata la visione ebraica della circoncisione come destinata a essere non solo l'adempimento di un comandamento biblico, ma anche un segno essenziale e permanente dell'appartenenza a un popolo.\nIl Vangelo secondo Luca fa un breve cenno della circoncisione di Ges\u00f9, ma tale pratica non fa parte degli insegnamenti ricevuti da lui. Nelle sue lettere l'apostolo Paolo parla della circoncisione come di un concetto spirituale, sostenendo che la procedura fisica non fosse pi\u00f9 necessaria sia per i giudei sia per i gentili convertiti al cristianesimo sulla base di quanto era stato deciso dal concilio di Gerusalemme. Anche se non \u00e8 menzionata nel Corano (scritto all'inizio del VI secolo d.C.), la circoncisione \u00e8 considerata essenziale per l'Islam ed \u00e8 quasi universalmente eseguita tra i musulmani.\nSi ritiene che la pratica della circoncisione sia stata introdotta nelle trib\u00f9 di lingua bantu dell'Africa da parte sia degli ebrei (dopo una delle loro numerose espulsioni dai paesi europei), sia dai Mori musulmani in fuga dopo la Reconquista spagnola del 1492. A partire dal XVI secolo le trib\u00f9 bantu promuovevano ci\u00f2 che \u00e8 descritto nella legge ebraica, compresa la circoncisione, e alcuni elementi delle restrizioni dietetiche ebraiche.\nAborigeni.\nRispetto ai dettagli storici riguardanti la circoncisione in Medio Oriente vi sono poche notizie verificabili circa tale pratica presso gli aborigeni australiani e i polinesiani. Ci\u00f2 che \u00e8 noto proviene da storie tramandate oralmente e dai racconti di missionari e esploratori. Per queste popolazioni la circoncisione \u00e8 cominciata come un sacrificio di sangue e una prova di coraggio, per poi diventare un rito di iniziazione e di attestazione di virilit\u00e0 nei secoli pi\u00f9 recenti. La rimozione del prepuzio veniva eseguita tramite conchiglie e si pensa che l'emorragia venisse fermata tramite fumo di eucalipto.\nAlcune popolazioni americane sono note per praticare la circoncisione e Cristoforo Colombo trov\u00f2 tale pratica tra i nativi americani. Essa veniva praticata anche dagli Incas, dagli Aztechi e dai Maya. Probabilmente tale pratica ebbe inizio presso le trib\u00f9 del Sud America come un sacrificio di sangue o di mutilazione rituale allo scopo di provare il coraggio e la resistenza; solo in seguito il suo utilizzo si \u00e8 evoluto come rito di iniziazione.\nTempi moderni.\nLa circoncisione \u00e8 stata ritenuta una comune procedura medica fino all'epoca tardo vittoriana. Nel 1870 l'influente chirurgo ortopedico Lewis Albert Sayre, uno dei fondatori della American Medical Association, cominci\u00f2 a praticarla come presunta cura in diversi casi di ragazzi che presentavano paralisi o significative difficolt\u00e0 motorie. Egli riteneva che la circoncisione potesse migliorare tali problemi, in base alla teoria della \"nevrosi riflessa\" della malattia, con la consapevolezza che un prepuzio stretto avrebbe infiammato i nervi e causato quindi problemi sistemici. Durante gli stessi anni la pratica della circoncisione fu considerata anche per fini igienici: il prepuzio era ritenuto colpevole di ospitare le infezioni che causano smegma (una miscela di cellule della pelle lubrificanti). Sayre pubblic\u00f2 studi sul tema e promosse fortemente tali teorie durante numerose conferenze. I medici dell'epoca, sulla base dei lavori di Sayre, pensarono che tale pratica potesse prevenire o curare una vasta gamma di problemi, tra cui la masturbazione (ritenuta in tale epoca un grave problema in s\u00e9 o comunque una reazione al fastidio indotto da piccole infezioni), la sifilide, l'epilessia, l'ernia, il mal di testa, il piede torto, l'alcolismo e la gotta. Entro la fine del secolo, sia in America sia nel Regno Unito la circoncisione infantile era quasi universalmente raccomandata.\nDopo la fine della seconda guerra mondiale il Regno Unito cre\u00f2 un sistema sanitario nazionale e cos\u00ec dovette assicurare che ogni procedura medica coperta da tale servizio fosse valida ed efficace. In un articolo del 1949 di Douglas Gairdner, \"Il destino del prepuzio\", si sosteneva in modo convincente che i dati disponibili in quel momento mostravano che i rischi della procedura fossero superiori ai benefici noti. La circoncisione non fu quindi coperta dal sistema sanitario nazionale e i numeri di coloro che la praticavano scesero sia nel Regno Unito sia nel resto d'Europa. Nel 1970 le associazioni mediche nazionali australiane e canadesi emisero raccomandazioni contro la circoncisione infantile di routine. Negli Stati Uniti l'American Academy of Pediatrics ha, nel corso dei decenni, rilasciato una serie di dichiarazioni in materia di circoncisione, a volte positive e a volte negative.\nNel 1986 fu suggerita una correlazione tra circoncisione e riduzioni dei tassi di contrazione del virus HIV nei rapporti eterosessuali. L'evidenza sperimentale era necessaria per stabilire una relazione causale, quindi tre studi randomizzati controllati furono commissionati per ridurre l'effetto di eventuali fattori confondenti. Tali studi ebbero luogo in Sudafrica, Kenya e Uganda. Tutti e tre gli studi furono fermati in anticipo dalle rispettive commissioni di controllo per motivi etici, poich\u00e9 gli uomini appartenenti al gruppo circonciso avevano un tasso pi\u00f9 basso di contrazione dell'HIV rispetto al gruppo di controllo. In seguito l'Organizzazione mondiale della sanit\u00e0 ha promosso la circoncisione per le popolazioni ad alto rischio, come parte di un programma globale per ridurre la diffusione del virus HIV, anche se alcuni contestano la validit\u00e0 di tali decisioni. Il sito web Male Circumcision Clearinghouse fu creato da OMS, UNAIDS, FHI e AVAC per fornire indicazioni basate su prove attuali, informazioni e risorse che sostengono la circoncisione come una tra le procedure da eseguire per la prevenzione dell'HIV.\nSociet\u00e0 e cultura.\nCulture e religioni.\nIn alcune culture i maschi devono essere circoncisi poco dopo la nascita o durante l'infanzia o intorno alla pubert\u00e0, come parte di un rito di passaggio. La circoncisione \u00e8 comunemente praticata nelle fedi ebraica e islamica.\nEbraismo.\nLa circoncisione (brit o \"bris\") \u00e8 molto importante per l'ebraismo, con oltre il 90% dei fedeli che hanno eseguito la procedura per obbligo religioso. I fondamenti per la sua osservanza si trovano nella Torah della Bibbia ebraica, nel libro della Genesi (capitolo 17), in cui si menziona un patto tra Abramo e i suoi discendenti circa la circoncisione. La legge ebraica richiede che la circoncisione lasci il glande nudo quando il pene \u00e8 flaccido ed \u00e8 parte del rituale \"brit mil\u00e0\", che stabilisce che deve essere eseguita, solitamente dopo una serata di studio, da un circoncisore specialista (il \"mohel\") l'ottavo giorno della vita di un neonato (con alcune eccezioni nel caso di cattive condizioni di salute). Durante la cerimonia viene annunciato il nome del bambino.\nI convertiti al giudaismo devono essere circoncisi, mentre coloro che sono gi\u00e0 circoncisi subiscono un rituale di circoncisione simbolica. Sebbene non sia richiesta dal giudaismo perch\u00e9 uno possa essere considerato ebreo, i fedeli ritengono che possono esserci gravi conseguenze spirituali negative se viene trascurato questo precetto. Con la procedura si rappresenta simbolicamente l'assunzione da parte dell'uomo della responsabilit\u00e0 di perfezionare l'opera del creatore, la natura stessa; a testimoniare sulla fedelt\u00e0 al patto viene chiamato il profeta Elia, colui che secondo la Bibbia annuncer\u00e0 la nascita del Messia, il quale \u00e8 rappresentato da una sedia vuota portata nella stanza per l'occasione.\nIslam.\nNonostante tra i musulmani vi sia un dibattito aperto sulla questione se la circoncisione - chiamata \"khit\u0101n\" - sia o meno un obbligo religioso (\"far\u1e0d\") o una pratica raccomandata, essa \u00e8 praticata quasi universalmente dai maschi musulmani. L'Islam basa la pratica della circoncisione sul capitolo diciassettesimo della Genesi, lo stesso capitolo biblico a cui fanno riferimento gli ebrei. La pratica non \u00e8 tuttavia menzionata nel Corano, ma i credenti ritengono che sia una tradizione consolidata da parte dell'Islam e praticata dallo stesso profeta Maometto (successore spirituale di Abramo) e quindi la sua pratica \u00e8 considerata una \"sunna\" (tradizione del profeta). Per i musulmani la circoncisione \u00e8 una questione di pulizia, purificazione e controllo di s\u00e9 (\"nafs\"). Non vi \u00e8 accordo tra le molte comunit\u00e0 islamiche circa l'et\u00e0 in cui la circoncisione debba essere eseguita. Essa pu\u00f2 essere effettuata da subito dopo la nascita fino a circa quindici anni, ma l'et\u00e0 pi\u00f9 frequente \u00e8 tra i sei e i sette anni. La tempistica corrisponde con il completamento da parte del ragazzo della recitazione di tutto il Corano e con l'arrivo dell'et\u00e0 in cui si assume la responsabilit\u00e0 della preghiera quotidiana o di fidanzamento. La circoncisione pu\u00f2 essere celebrata all'interno della famiglia o come evento comunitario. La circoncisione \u00e8 raccomandata, ma ancora una volta non obbligatoria, in caso di conversione all'Islam.\nCristianesimo.\nNel Nuovo Testamento (\"Atti degli apostoli\", ), si afferma che il cristianesimo non richiede ai pagani convertiti la circoncisione, tuttavia nemmeno la vieta.\nLa circoncisione non fu negata n\u00e9 a Ges\u00f9, segno della sua discendenza dalla stirpe di Davide, n\u00e9 a colui che Egli defin\u00ec il pi\u00f9 grande \"fra i nati di donna\" (), Giovanni Battista, il quale -in quanto figlio ebreo di un sommo sacerdote della classe di Abia- dovette essere circonciso nell'ottavo giorno dalla nascita (), in conformit\u00e0 alla legge mosaica.\nLa liceit\u00e0 dell'allenza della circoncisione \u00e8 ribadita nell'ultimo discorso di santo Stefano protomartire al popolo prima della lapidazione, secondo e riferendosi a .\nNel 1442 i vertici della Chiesa cattolica dichiararono che tale pratica non fosse necessaria. I cristiani Copti praticano invece la circoncisione come un rito di passaggio. La Chiesa ortodossa etiope la richiede e vi \u00e8 una prevalenza quasi universale tra gli uomini ortodossi in Etiopia. In Sudafrica qualche confessione cristiana disapprova tale pratica, mentre altre la richiedono ai propri fedeli.\nCulture africane.\nAlcuni gruppi culturali africani, come gli yoruba e gli igbo della Nigeria, circoncidono abitualmente i loro figli neonati. La procedura \u00e8 praticata anche da parte di alcuni gruppi culturali o da singole famiglie del Sudan, della Repubblica Democratica del Congo, dell'Uganda e del Sudafrica. Per alcuni di questi gruppi la circoncisione sembra essere puramente culturale, senza che vi sia alcun particolare significato religioso o l'intenzione di distinguere gli appartenenti a un gruppo. Per altri, tuttavia, la circoncisione pu\u00f2 essere fatta come segno di depurazione o pu\u00f2 essere interpretata come un simbolo di sottomissione.\nCulture australiane.\nAlcuni aborigeni australiani ricorrono alla circoncisione come una prova di coraggio e di autocontrollo, come parte di un rito di passaggio all'et\u00e0 adulta, che si traduce nella piena adesione sociale e cerimoniale. Essa pu\u00f2 essere accompagnata dalla pratica della scarificazione del corpo, dalla estrazione dentaria e dalla subincisione del pene. La circoncisione \u00e8 una delle tante prove cerimoniali richieste a un giovane prima che si possa considerare abbastanza esperto per mantenere e tramandare le tradizioni culturali. Fortemente associata con la famiglia di un uomo, essa \u00e8 parte del processo necessario per preparare un ragazzo a prendere moglie e formare la propria famiglia.\nControversie.\nL'utilit\u00e0 della circoncisione, quando non \u00e8 finalizzata a risolvere problemi funzionali, \u00e8 oggetto di controversia. Sebbene alcune correnti nella medicina moderna sostengano questa pratica, la questione resta dibattuta e manca di analisi effettuate su un numero adeguato di soggetti e indipendentemente dalla cultura di provenienza. Viene inoltre considerata come una forma di mutilazione dei genitali maschili.\nIl dibattito include questioni etiche, come la liceit\u00e0 di circoncidere i neonati, che da adulti si trovano un corpo modificato senza volerlo. Un tribunale finlandese ha dichiarato illegale la circoncisione infantile se non a fini terapeutici; un'analoga sentenza \u00e8 stata emessa nel 2012 in Germania.\nLa diffusione di questa pratica negli Stati Uniti, anche quando non \u00e8 indispensabile, \u00e8 legata probabilmente ad alcune circostanze culturali che hanno contribuito ad accrescerne il favore tra medici e genitori. Per esempio, alcune ricerche risalenti al 1890 ritenevano di aver dimostrato effetti benefici nella rimozione del prepuzio, pensando che la sua presenza fosse legata a casi di asma, epilessia, disfunzioni erettili e insonnia.\nGuadagnarono credibilit\u00e0 anche alcune ricerche che mostravano una minore incidenza di cancro al pene e alla prostata nei circoncisi. Questo ha diffuso la pratica nei Paesi dell'America Centrale. \u00c8 stato poi dimostrato che una buona igiene del glande (per rimuovere lo smegma) nei maschi non circoncisi basta per renderli equivalenti ai circoncisi per quanto concerne i rischi del cancro.\nEsistono varie tecniche per ripristinare il prepuzio, con stiramento della pelle (\"\"restoring\"), che si allunga fino a eguagliare un pene non circonciso, e chirurgiche. Il completamento del \"restoring\"\" pu\u00f2 richiedere anche cinque anni.\nLe considerazioni economiche.\nIl rapporto costo-efficacia della circoncisione \u00e8 stato studiato al fine di determinare se la politica di circoncidere tutti i neonati o fornire la prestazione a prezzi agevolati possa comportare una riduzione nella spesa sanitaria pubblica. Essendo l'AIDS una malattia inguaribile e di costosa gestione, si ritiene utile studiare la possibilit\u00e0 che la circoncisione possa ridurre la sua diffusione in alcune parti dell'Africa con tassi endemici di HIV e bassa prevalenza di circoncisi. Diverse analisi hanno concluso che i programmi che sostengono la circoncisione per gli uomini adulti in Africa sono convenienti e in alcuni casi comportano un risparmio. Per il Ruanda \u00e8 stato dimostrato che la circoncisione ha un buon rapporto costo-efficacia per un vasto gruppo di persone di et\u00e0 differente, dai neonati agli adulti, con i maggiori risparmi ottenuti se la procedura viene eseguita nel periodo neonatale, per via del minor costo della procedura e per il maggior lasso di tempo in cui il rischio di infezione da HIV \u00e8 inferiore. Tale pratica, utilizzata al fine di ridurre la diffusione del virus HIV, \u00e8 stata trovata utile in Sudafrica, Kenya, Uganda, con un risparmio stimato sui costi di miliardi di dollari in vent'anni. Hankins et al. (2011) stima che un investimento di 1,5 miliardi di dollari nella circoncisione per adulti in tredici Paesi africani ad alta priorit\u00e0 produrrebbe un risparmio di 16,5 miliardi di dollari.\nIl rapporto costo-efficacia complessivo della circoncisione neonatale \u00e8 stato studiato anche negli Stati Uniti, un contesto molto diverso rispetto all'Africa, sia per qualit\u00e0 e quantit\u00e0 delle infrastrutture di sanit\u00e0 pubblica, sia per disponibilit\u00e0 di farmaci e di tecnologia medica, oltre alla disponibilit\u00e0 a fare uso di tale tecnologia. Uno studio del CDC suggerisce che la circoncisione neonatale avrebbe una rilevanza economica positiva sulla societ\u00e0, considerando esclusivamente la sua efficacia nel diminuire il rischio di trasmissione dell'HIV nei rapporti eterosessuali. Nel 2012 l'American Academy of Pediatrics raccomandava che le spese per la circoncisione neonatale negli Stati Uniti non fossero a carico degli interessati, bens\u00ec fossero coperte da terzi, come il programma federale Medicaid o assicurazioni. Uno studio della Universit\u00e0 Johns Hopkins del 2012, che ha considerato i benefici attribuiti alla circoncisione nella riduzione dei rischi da HIV, HPV, HSV-2 e IVU, ha calcolato che se il tasso di circoncisione negli Stati Uniti fosse sceso dal 55% al 10% (il tasso europeo), sarebbero aumentate le spese sanitarie di 407 dollari a maschio e di 43 dollari a femmina. Il costo della procedura \u00e8 pi\u00f9 elevato per un maschio adulto rispetto a un neonato."}
{"id": "360790", "revid": "122628091", "url": "https://it.wikipedia.org/wiki?curid=360790", "title": "Addizione elettrofila", "text": "L'addizione elettrofila \u00e8 una reazione di addizione in cui i reagenti sono in genere idrocarburi insaturi. Essa comporta la rimozione di un legame pi greco, a seguito della formazione di due legami covalenti per aggiunta di un elettrofilo.\nMeccanismo di reazione.\nIl meccanismo di reazione coinvolge la scissione eterolitica della molecola di reagente, che d\u00e0 origine a due specie chimiche di carica differente. Il gruppo avente carica positiva, dunque povero di elettroni, viene attaccato per primo dal legame multiplo. Si ha quindi la rottura di legami \u03c0 e la formazione di legami \u03c3.\nLa reazione avviene in due stadi:\nOrientazioni delle addizioni elettrofile.\nSia gli elettrofili che gli alcheni possono essere simmetrici o asimmetrici. Se l'alchene \u00e8 simmetrico, \u00e8 possibile ottenere un solo prodotto di addizione. Altrimenti, in teoria, sarebbe possibile ottenere due prodotti di addizione.\nLa reazione di addizione \u00e8 regiospecifica, e segue la regola di Markovnikov:\nAddizione di acidi.\nL'addizione elettrofila di acidi \u00e8 una reazione di addizione elettrofila di un acido ad un alchene o comunque ad un composto in cui \u00e8 presente un doppio legame carbonio-carbonio.\nUn gran numero di acidi si addizionano al doppio legame degli alcheni: gli acidi alogenidrici (HF, HCl, HBr, HI), l'acido solforico, e gli acidi carbossilici.\nIl meccanismo di reazione \u00e8 il tipico delle reazioni di addizione elettrofila, in due 2 stadi. Il primo lento, con formazione di un carbocatione; il secondo veloce. La reazione avviene con orientamento Markovnikov:\nEsempi.\n&lt;br&gt;\nAddizione di acido cloridrico all'etilene. Come prodotto di reazione abbiamo il cloroetano.\n&lt;br&gt;\nAddizione di acido solforico al ciclopentene. Come prodotto di reazione abbiamo l'idrogenosolfato di ciclopentile (ciclopentil idrogenosolfato)."}
{"id": "360791", "revid": "767487", "url": "https://it.wikipedia.org/wiki?curid=360791", "title": "Quando l'amore \u00e8 magia - Serendipity", "text": "Quando l'amore \u00e8 magia - Serendipity (\"Serendipity\") \u00e8 un film del 2001 diretto da Peter Chelsom, scritto da Marc Klein, con protagonisti Kate Beckinsale e John Cusack.\nLa trama del film \u00e8 basata sul tema della Serendipit\u00e0, parola che indica la possibilit\u00e0 di scoprire una cosa non cercata e imprevista mentre se ne sta cercando un'altra.\nTrama.\nNew York, periodo natalizio. Durante una caotica giornata di shopping prefestivo nel reparto accessori di Bloomingdale's, Jonathan Trager incontra Sara Thomas: entrambi vorrebbero comprare lo stesso paio di guanti. I due giovani, provando immediatamente una reciproca attrazione, trascorrono le ore successive chiacchierando nella caffetteria \"Serendipity\" e pattinando sul ghiaccio a Central Park. Alla fine della giornata, Jonathan suggerisce a Sara di scambiarsi i numeri telefonici, ma lei rifiuta, proponendo di lasciare che sia il fato a decidere per loro. Se saranno destinati a stare insieme, gli dice, troveranno il modo di rientrare l'uno nella vita dell'altra. Entrambi allora scrivono il proprio nome e numero su un oggetto: lui su una banconota da cinque dollari, lei su una copia de \"L'amore ai tempi del Colera\". Se tutti e due ritroveranno queste cose, ci\u00f2 avr\u00e0 voluto dire che il destino era loro favorevole. I due giovani compiono poi un'ulteriore prova prendendo un ascensore diverso al Waldorf Astoria per vedere se si ritroveranno allo stesso piano. Entrambi premono il tasto per il piano numero 23, ma Jonathan ha un contrattempo e giunge troppo tardi all'incontro. Sara se n'\u00e8 gi\u00e0 andata, lasciandogli per\u00f2 uno dei due guanti.\n\u00c8 passato qualche anno, Jonathan sta ultimando i preparativi per il suo matrimonio con Halley, ma ogni volta che passa davanti a una bancarella di libri usati non pu\u00f2 fare a meno di cercare la copia del romanzo con scritto sopra il nome e il numero telefonico di Sara; intanto inizia pure a notare delle strane coincidenze nelle quali, in vari modi, viene ripetuto il nome della ragazza. Nel frattempo anche Sara \u00e8 in procinto di sposarsi con il musicista New Age Lars, sebbene lui sia sempre molto preso dalle sue tourn\u00e9e.\nUn giorno Jonathan ritrova uno scontrino nel guanto che ha conservato, e subito corre ai magazzini Bloomingdale's per tentare di risalire all'indirizzo di Sara tramite il numero di transazione del pagamento effettuato con la sua carta di credito. Aiutato da un commesso e dal suo amico Dean, Jonathan rintraccia il palazzo dove Sara abitava allora, e anche l'agenzia immobiliare a cui lei si era rivolta per cambiare casa. Jonathan, per\u00f2, a questo punto rinuncia a proseguire la sua ricerca, perch\u00e9 ritrovatosi di fronte a un negozio di abiti da sposa interpreta questo fatto come un segno del destino che gli suggerisce di fermarsi e di tornare dalla fidanzata. Jonathan tuttavia continua ad avere la testa altrove, e dopo le prove per il matrimonio Halley gli regala proprio il libro che lui non aveva mai smesso di cercare. Insieme a Dean, Jonathan prende un volo per San Francisco e corre a casa di Sara, il cui indirizzo \u00e8 stato rintracciato dall'amico tramite certe sue conoscenze al \"New York Times\". Lei non c'\u00e8 ma, vedendo attraverso la finestra la sorella che fa l'amore con il suo fidanzato, Jonathan la scambia per la ragazza di cui \u00e8 innamorato. Amareggiato e sconsolato, il giovane se ne torna a New York.\nSara nel frattempo \u00e8 arrivata a New York e sta girando per la citt\u00e0 con l'amica Eve nel tentativo di trovare Jonathan. Eve incontra casualmente al Waldorf-Astoria Hotel una sua ex compagna di college, la quale altri non \u00e8 che Halley. Le due amiche vengono invitate al matrimonio, per\u00f2 solo Eve accetta di partecipare. Sara, raggiunta da Lars amareggiato per averla trascurata, decide di troncare la relazione: tutti i segni lanciati dal destino, infatti, le hanno permesso di capire che non \u00e8 pi\u00f9 innamorata di lui tanto da sposarlo. Sara \u00e8 pronta a tornare a casa, ma sull'aereo vede una persona maneggiare proprio la banconota con l'indirizzo di Jonathan. Cos\u00ec ritorna in citt\u00e0 e finalmente arriva a casa di Jonathan; scopre per\u00f2 che lui non c'\u00e8 perch\u00e9 proprio quel giorno si deve sposare. Sara allora corre disperata al Waldorf Astoria, dove avr\u00e0 luogo il matrimonio, ma l\u00ec le dicono che la cerimonia \u00e8 stata annullata.\nLa sera Jonathan se ne sta disteso sulla pista di pattinaggio di tanti anni prima, e mentre fissa il cielo tenendo vicino a s\u00e9 il guanto inizia a nevicare. All'improvviso vede scendere in mezzo ai fiocchi un altro guanto uguale al suo; si alza, davanti a lui c'\u00e8 Sara, arrivata l\u00ec nel parco per riprendere la giacca dimenticata su una panchina quello stesso pomeriggio.\nDopo un anno Jonathan e Sara festeggiano il loro anniversario con un brindisi nel reparto accessori di Bloomingdale's, il luogo del loro primo incontro.\nDVD.\nL'edizione in DVD della pellicola, chiamata \"Quando l'amore \u00e8 magia - Serendipity\", \u00e8 stata pubblicata il 26 giugno 2002, con le seguenti caratteristiche:\nScene eliminate.\nTra i contenuti speciali presenti nel DVD vi \u00e8 la scena, successivamente eliminata dal film, in cui Sara spiega all'amica, appena giunte all'aeroporto, il perch\u00e9 della sua confusione sul suo amore per Lars. Le parla del quadro \"Desnudos en la Playa\", di Jose Togores, in cui una donna fissa negli occhi un uomo, il quale guarda nel vuoto. Sara si paragona a quell'uomo, chiedendosi se ami veramente Lars."}
{"id": "360792", "revid": "270833", "url": "https://it.wikipedia.org/wiki?curid=360792", "title": "Guerra d'Etiopia", "text": "La guerra d'Etiopia (nota anche come campagna d'Etiopia), fu un conflitto armato che si svolse tra il 3 ottobre 1935 e il 5 maggio 1936 e vide contrapposti il Regno d'Italia e l'Impero d'Etiopia. Condotte inizialmente dal generale Emilio De Bono, rimpiazzato poi dal maresciallo Pietro Badoglio, le forze italiane invasero l'Etiopia a partire dalla colonia eritrea a nord, mentre un fronte secondario fu aperto a sud-est dalle forze del generale Rodolfo Graziani dislocate nella Somalia italiana. Nonostante una dura resistenza, le forze etiopi furono soverchiate dalla superiorit\u00e0 numerica e tecnologica degli italiani e il conflitto si concluse con l'ingresso delle forze di Badoglio nella capitale Addis Abeba.\nLa guerra fu la campagna coloniale pi\u00f9 grande della storia: la mobilitazione italiana assunse dimensioni straordinarie, impegnando un numero di uomini, una modernit\u00e0 di mezzi e una rapidit\u00e0 di approntamento mai visti fino ad allora. Fu un conflitto altamente simbolico, dove il regime fascista impieg\u00f2 una grande quantit\u00e0 di mezzi propagandistici con lo scopo di impostare e condurre una guerra in linea con le esigenze di prestigio internazionale e di rinsaldamento interno del regime stesso, volute da Benito Mussolini, con l'obiettivo a lungo termine di orientare l'emigrazione italiana verso una nuova colonia popolata da italiani e amministrata in regime di \"apartheid\" sulla base di una rigorosa separazione razziale. In questo contesto i vertici militari e politici italiani non badarono a spese per il raggiungimento dell'obiettivo: il Duce approv\u00f2 e sollecit\u00f2 l'invio e l'utilizzo in Etiopia di ogni arma disponibile e non esit\u00f2 ad autorizzare l'impiego in alcuni casi di armi chimiche.\nL'aggressione dell'Italia contro l'Etiopia ebbe rilevanti conseguenze diplomatiche e suscit\u00f2 una notevole riprovazione da parte della comunit\u00e0 internazionale: la Societ\u00e0 delle Nazioni decise d'imporre delle sanzioni economiche contro l'Italia che furono ritirate nel luglio 1936 senza peraltro aver provocato il bench\u00e9 minimo rallentamento delle operazioni militari. Nel complesso, la campagna di Etiopia fu un successo militare dell'Italia fascista, ottenuto in tempi brevi e con grande risonanza propagandistica, ma conseguito comunque ai danni di un esercito tribale, privo di equipaggiamenti pesanti e armi moderne, senza addestramento alla guerra moderna, che per\u00f2 durante le prime fasi del conflitto riusc\u00ec a contrattaccare l'esercito invasore e a contendere ampie porzioni di territorio in modo efficace nonostante l'incolmabile divario tecnologico.\nLe ostilit\u00e0 non cessarono con la fine delle operazioni di guerra convenzionali, ma si prolungarono con la crescente attivit\u00e0 di resistenza e di guerriglia dei partigiani \"arbegnuoc\" (\"patrioti\"), e con le conseguenti misure repressive attuate dalle autorit\u00e0 coloniali italiane, durante le quali non furono risparmiate azioni terroristiche nei confronti della popolazione civile; la resistenza etiope collabor\u00f2 poi con le truppe britanniche nella liberazione del Paese dagli italiani nel corso della seconda guerra mondiale. Le violenze ebbero termine nel 1941 con la liberazione dell'Etiopia da parte britannica, mentre, formalmente, solo la stipula del trattato di Parigi fra l'Italia e le potenze alleate del 10 febbraio 1947 comport\u00f2 per l'Italia la perdita di tutte le colonie.\nContesto storico.\nSituazione in Africa orientale.\nL'area del Corno d'Africa era stata, a partire dal 1882, la zona dove la politica coloniale del Regno d'Italia aveva avuto inizio, una fase che tuttavia si era conclusa con la disastrosa guerra di Abissinia e la disfatta delle forze italiane nella battaglia di Adua, il 1\u00ba marzo 1896, per opera delle armate etiopiche del \"negus\" Menelik II. Da allora e per diversi anni il Corno d'Africa non fu pi\u00f9 al centro delle mire espansionistiche dell'Italia liberale, che si limit\u00f2 a gestire i possedimenti di cui manteneva il controllo nella regione: la colonia eritrea e il protettorato (poi colonia) della Somalia italiana. Fino agli anni trenta questi possedimenti non furono pi\u00f9 oggetto di dibattito pubblico, limitato ai soli circoli coloniali e alle societ\u00e0 di esploratori, mentre i rapporti economici e diplomatici italo-etiopici rimasero stabili.\nDurante gli anni fino al 1925 l'interesse italiano verso l'Etiopia rest\u00f2 prevalentemente diplomatico, eppure svolto con una costanza tale da destare l'attenzione dei governi di Addis Abeba, Londra e Parigi: di fatto, le ambizioni di Roma erano tutt'altro che spente. Rilevante fu in tal senso la politica periferica del governatore d'Eritrea Jacopo Gasparini, volta allo sfruttamento del Tessenei e alla collaborazione con i capi del Tigr\u00e8 in funzione anti-etiopica; cos\u00ec come ebbe grande rilievo l'azione repressiva di Cesare Maria De Vecchi in Somalia, che port\u00f2 all'occupazione del fertile Oltregiuba (ceduto dalla Gran Bretagna) e, in ossequio alla retorica fascista di dominio diretto, alla \"conquista\" di tutta la Somalia con la cessazione, a partire dal 1925, della collaborazione fra colonizzatori e capi tradizionali somali (in particolare furono direttamente occupati i protettorati dell'Obbia e della Migiurtinia). Ad assecondare gli interessi italiani vi fu la firma di un patto italo-britannico il 14 dicembre 1925, patto che sarebbe dovuto rimanere segreto: Londra riconosceva l'interesse prettamente italiano nelle regioni alto-etiopiche e la liceit\u00e0 della richiesta italiana di costruire una ferrovia che collegasse la Somalia all'Eritrea. La notizia dell'accordo fu per\u00f2 diffusa da Londra, irritando i governi francese ed etiopico; quest'ultimo peraltro denunci\u00f2 l'accordo come un colpo inferto alle spalle di un paese ormai a tutti gli effetti membro della Societ\u00e0 delle Nazioni.\nAnche se fin dal 1925 Benito Mussolini meditava di aggredire l'Etiopia, soltanto nel novembre 1932 prese la decisione definitiva e invit\u00f2 il Ministro delle colonie Emilio De Bono a preparare uno studio per una campagna militare contro l'Etiopia. Per prima cosa fu mobilitato tutto l'apparato propagandistico fascista, per far s\u00ec che il paese tornasse a interessarsi delle questioni coloniali in previsione dell'intervento militare. In vista del \"decennale della rivoluzione\" furono impostati dalla propaganda due temi fondamentali, il \"mito del Duce\" e l'idea della \"Nuova Italia\": fu incoraggiata la pubblicazione di opere coloniali con l'intento di magnificare le realizzazioni compiute nel decennio fascista ma nelle quali il regime lasciava trapelare i suoi programmi, come gli ammiccamenti del sottosegretario alle colonie Alessandro Lessona che indic\u00f2 come \u00abl'Italia mussoliniana ha ritrovato in Africa le vie maestre del suo divenire\u00bb. Sui temi dell'espansione coloniale il Ministero delle Colonie organizz\u00f2 mostre commerciali, esposizioni etnografiche, manifestazioni politiche e nel dibattito pubblico intervennero storici, esperti coloniali, giuristi, antropologi ed esploratori come Lidio Cipriani, che pubblic\u00f2 alcuni studi con lo scopo di dimostrare \u00abl'inferiorit\u00e0 mentale dei negri\u00bb e l'attitudine degli italiani ad adattarsi ai climi tropicali africani. La guerra veniva giustificata ricorrendo ai temi classici del colonialismo - \u00abl'Africa non potr\u00e0 mai appartenere agli africani\u00bb - e a temi demografici di forti tinte socialdarwiniste - \u00absolo i popoli fecondi, che hanno l'orgoglio e la volont\u00e0 di propagare la loro razza su questo pianeta, hanno diritto di possedere un impero\u00bb -, tanto che fin da subito venne preventivato l'utilizzo massiccio di mezzi di distruzione moderni e armi chimiche. Significativo fu l'ordine impartito da Mussolini a Graziani nel giugno 1936 di \u00abcondurre sistematicamente la politica del terrore e dello sterminio contro i ribelli e le popolazioni complici\u00bb. \nCipriani non fu certo il solo creatore e divulgatore di questo tipo di razzismo coloniale, anche se l'avere a disposizione canali di comunicazione verso il pubblico di prima grandezza, dalla rivista mussoliniana \u00ab\"Gerarchia\"\u00bb al \u00ab\"Corriere della Sera\"\u00bb, e l'aura dello scienziato e dell'accademico, gli conferirono un'autorit\u00e0 che fu estranea ad altri cultori del razzismo. Sul terreno della medicina l'inferiorit\u00e0 biologica dei \"negri\" fu al centro della pubblicistica anti-egualitaria di un altro accademico proveniente dal fascismo della prima ora, Giorgio Alberto Chiurco, docente di patologia chirurgica dell'Universit\u00e0 di Siena. Al pari di Cipriani, anche Chiurco dava per scontata l'inferiorit\u00e0 biologica delle popolazioni africane; in base a questo assunto entrambi si impegnarono in una lotta senza quartiere contro ogni contaminazione razziale tra la razza superiore italiana e le razze inferiori. Mentre in Chiurco la polemica rimaneva a livello pubblicistico e usava e strumentalizzava la tribuna accademica, Cipriani aveva agganci pi\u00f9 direttamente politico-istituzionali che ne fecero un vero e proprio ispiratore della politica di separazione razziale; in base a questo assunto entrambi si impegnarono in una lotta senza quartiere contro ogni contaminazione razziale tra la razza superiore italiana e le razze inferiori. Mentre in Chiurco la polemica rimaneva a livello pubblicistico e usava e strumentalizzava la tribuna accademica, Cipriani aveva agganci pi\u00f9 direttamente politico-istituzionali che ne fecero un vero e proprio ispiratore della politica di separazione razziale, che venne formalizzata a seguito all'occupazione dell'Etiopia con l'emanazione di una legislazione segregazionista nei confronti della popolazione etiope.\nLa polemica contro la promiscuit\u00e0 tra indigeni e cittadini italiani, fu diretta anzitutto contro altre potenze coloniali cui si rimproverava di avere chiuso la strada delle colonie all'Italia e soprattutto di rappresentare, con i loro comportamenti nei confronti degli indigeni, un pericolo e un tradimento della razza bianca. Obiettivo della polemica erano principalmente la Francia e la Gran Bretagna. Alla Francia soprattutto, la cui politica di larga naturalizzazione di sudditi coloniali suscitava lo sdegno del razzismo fascista, si rivolsero gli strali della stampa e della pubblicistica, che rigettavano qualsiasi modello assimilazionista considerato l'anticamera della corruzione della razza bianca e quindi del suo degrado e della sua decadenza. Era da questa contrapposizione che si voleva trarre la legittimazione dell'Italia a farsi portatrice in Africa non soltanto dei propri interessi nazionali e imperiali, ma anche dei valori di una superiore civilt\u00e0 in rappresentanza dell'Europa minacciata e tradita dalle altre potenze. Peggio degli africani naturalizzati erano i \u00abmeticci\u00bb, i \u00abbastardi\u00bb, i figli di unioni considerate pericolose per la purezza della razza.\nL'impostazione della guerra.\nSalvo qualche voce isolata, la propaganda coloniale fu tutta ispirata dal regime e si proponeva di preparare il paese ai fasti, ma anche ai sacrifici, dell'impero annunciato da Mussolini fin dal \"discorso dell'Ascensione\" del 26 maggio 1927. Dietro a questa campagna propagandistica per\u00f2 non c'era nulla di concreto: solo con la stesura, il 27 agosto 1932, della lunghissima \"Relazione sull'Etiopia\" da parte dell'ambasciatore Raffaele Guariglia, fu delineata una politica precisa che voleva terminare l'inconcludente politica d'amicizia con Addis Abeba, rafforzare i dispositivi militari dell'Eritrea e della Somalia e dare il via all'impiego della forza. Tutto questo perch\u00e9 \u00abse noi vogliamo dare un'espansione coloniale al nostro Paese, anzi, per dire una parola grossa, formare un vero Impero Coloniale italiano, non possiamo cercare di fare ci\u00f2 in altro modo che spingendoci verso l'Etiopia\u00bb; affermando comunque come una campagna militare fosse impensabile senza prima aver ottenuto il consenso della Francia e del Regno Unito. Il documento fu lungamente vagliato da Mussolini prima che questi autorizzasse in novembre Emilio De Bono a iniziare gli studi per la preparazione militare. Quest'ultimo intu\u00ec fin da subito la grande occasione che gli si offr\u00ec: ottenuto l'incarico di recarsi in Eritrea per vedere e riferire, De Bono si rivel\u00f2 inizialmente cauto e prudente, ma probabilmente per paura di essere scavalcato da altri nei mesi successivi cambi\u00f2 atteggiamento e cominci\u00f2 a prendere in considerazione una guerra preventiva, che prima aveva sconsigliato a causa della precaria situazione riguardante le infrastrutture portuali e stradali e delle enormi spese a cui si sarebbe andati incontro, senza considerare gli eventuali scontri diplomatici con Francia e Regno Unito.\nAssieme al colonnello Luigi Cubeddu, comandante delle truppe in Eritrea, De Bono prepar\u00f2 in poco tempo la \"Memoria per un'azione offensiva contro l'Etiopia\" dove fu previsto l'impiego contro l'esercito abissino (valutato in 200- uomini) di un corpo di spedizione forte di eritrei e italiani, appoggiato da una brigata aerea. De Bono puntava tutto sulla velocit\u00e0 dell'azione, in modo tale da occupare tutta la regione dei Tigr\u00e8 prima che il grosso dell'esercito nemico si fosse mobilitato, assegnando alla Somalia forze minori, calcolate in circa somali e 10- libici, poich\u00e9 l'azione a sud verso Addis Abeba avrebbe dovuto avere carattere esclusivamente diversivo. Secondo lo storico Giorgio Rochat il progetto di De Bono rivelava una grande superficialit\u00e0 organizzativa, imputabile in parte all'importanza politica che il generale italiano volle dare al piano, diminuendone i rischi, i costi e sottovalutando il nemico e la preparazione necessaria, con il chiaro intento di allinearsi al volere del Duce di favorire una politica aggressiva e rapida, e in parte all'impostazione da tipica guerra coloniale che De Bono diede alla campagna, fatta da conquiste graduali, forze contenute e impiego di truppe reclutate sul posto. L\u2019unico punto del piano ritenuto equilibrato era quello che riconosceva l\u2019importanza di un accordo preventivo con Francia e Regno Unito, ma De Bono anche in questo caso non diede importanza ai tempi tecnici necessari alla diplomazia riducendo in un mese l'intervallo tra la decisione politica e l'inizio dell'offensiva militare, che comunque avrebbe avuto bisogno di pi\u00f9 tempo a causa delle limitate possibilit\u00e0 del porto di Massaua e dell'insufficienza della rete stradale eritrea. \nNei successivi due anni si susseguirono tra le maggiori autorit\u00e0 militari dibattiti sulla preparazione, con rivendicazioni di potere e aspri contrasti anche su posizioni antitetiche: se De Bono considerava la guerra come una conquista coloniale in vecchio stile, Pietro Badoglio, capo di stato maggiore generale dell'esercito, valutava seriamente l'ipotesi di rendere l'aggressione una vera e propria guerra nazionale. Chi non era in linea con il pensiero del Duce veniva per\u00f2 velocemente esautorato: cos\u00ec nel 1933 il ministro della Guerra generale Pietro Gazzera fu liquidato da Mussolini, il quale assunse il dicastero delegando di fatto la gestione al sottosegretario generale Federico Baistrocchi. Questi l'anno successivo assunse anche le funzioni di capo di stato maggiore dell'esercito (anche se buona parte delle attribuzioni passarono di fatto al generale Alberto Pariani) dopo l'esonero del generale Alberto Bonzani, reo di aver difeso il suo ruolo e la priorit\u00e0 della politica europea rispetto a quella coloniale.\nAlla fine del 1934 si arriv\u00f2 dunque a un accordo di massima tra i comandi militari incentrato su due punti: un aumento di forze inviate dall'Italia (circa nazionali e 30- \u00e0scari eritrei equipaggiati con mezzi moderni) e un'impostazione cauta delle operazioni, consistente in una penetrazione nel Tigr\u00e8 fino alla linea Adigrat-Axum e quindi l'attesa dell'offensiva etiopica su posizione fortificate, per distruggere l'esercito del negus Hail\u00e9 Selassi\u00e9. Uno dei pochi punti in cui i partecipanti al dibattito si trovavano d'accordo erano i limiti della situazione strategica: la ricettivit\u00e0 del porto di Massaua era del tutto insufficiente, le vie di comunicazione interne in Etiopia erano scarsissime e la condizione era ancora peggiore per quanto riguardava le infrastrutture in Somalia; inoltre, nonostante tutti dessero grande importanza all'aeronautica, nulla era stato fatto per l'impiego di centinaia di aerei, n\u00e9 l'avvio della costruzione di aeroporti, n\u00e9 l'inizio di una collaborazione interforze tra Regio Esercito e Regia Aeronautica. Non esisteva neppure un organo di coordinamento, un alto comando interforze o uno stato maggiore generale in grado di dirimere tali questioni: soltanto Mussolini aveva il potere di impostare la guerra e risolvere i contrasti, ma per due anni lasci\u00f2 che i ministeri si contrastassero apertamente, tuttalpi\u00f9 sostituendo gli uomini troppo autorevoli e alternando le poche personalit\u00e0 di valore con le molte mediocri del gruppo dirigente del partito. Fino al termine del 1934, dunque, il dibattito si mantenne a un livello puramente tecnico, e i militari mantennero la tradizionale divisione tra le competenze militari e quelle politiche, che spettavano al solo Mussolini; ma la guerra che avevano preparato aveva obiettivi limitati: nessuno sapeva cosa fare dopo aver occupato il Tigr\u00e8, nessuno studio prevedeva la possibilit\u00e0 di un dominio italiano su tutta l'Etiopia, e nessuno (a parte Badoglio) aveva considerato le conseguenze deleterie che l'aggressione a uno Stato indipendente avrebbe portato.\nL'incidente di Ual Ual e le complicazioni internazionali.\nLa svolta decisiva si ebbe nel dicembre 1934: il giorno 5 il presidio italiano di Ual Ual, nell'Ogaden, respinse un attacco di truppe abissine che tentavano di riconquistare parte dei territori che l'Italia aveva occupato negli anni precedenti approfittando della mancanza di un confine certo tra Etiopia e Somalia. La notizia inizialmente pass\u00f2 quasi inosservata dall'opinione pubblica, solo successivamente l'episodio fu ingigantito dalla propaganda fino a farne la provocazione che doveva giustificare la guerra.\nIl 30 dicembre Mussolini indirizz\u00f2 alle autorit\u00e0 del regime un promemoria segreto - \"Direttive e piano d'azione per risolvere la questione italo-abissina\" - con il quale dava avvio alla mobilitazione vera e propria, ponendo l'autunno 1935 come data per l'inizio delle operazioni. Rispetto a quanto si era prefigurato fino a quel momento, il Duce impost\u00f2 una guerra massiccia per una conquista totale, rapida e moderna, per la quale mise a disposizione forze triple rispetto a quelle finora richieste, il che comport\u00f2 non pochi problemi organizzativi perch\u00e9 rimaneva poco tempo per attivare una mobilitazione coordinata. Mussolini in questo promemoria si assumeva la totale responsabilit\u00e0 della guerra, ponendola al primo posto tra gli intenti del regime e indicandone inequivocabilmente l'obiettivo: la conquista totale dell'Etiopia e la nascita dell'impero.\nLe motivazioni utilizzate da Mussolini nel documento furono presentate sia in modo approssimativo, come la fatalit\u00e0 del conflitto e il retorico rimando alla \"rivincita di Adua\", sia in modo pretestuoso, come il rafforzamento del potere militare e politico di Hail\u00e9 Selassi\u00e9 (che in realt\u00e0 non costituiva nessun pericolo per l'Italia). Il senso generale per\u00f2 fu molto chiaro, il Duce voleva un'affermazione di prestigio da cogliere subito. Fino a quel momento il predominio anglo-francese in Africa aveva impedito a Mussolini di conseguire un qualsiasi grosso successo internazionale che riteneva indispensabile per rafforzare e qualificare il regime fascista; inoltre in quel periodo il protagonismo hitleriano rimise in discussione gli equilibri europei, e ci\u00f2 mise Mussolini di fronte alla necessit\u00e0 di consolidare la propria figura in vista di un nuovo assetto europeo o di una guerra. Poco importava se l'Etiopia fosse un paese povero e aspro, il cui dominio avrebbe rappresentato un peso pi\u00f9 che un guadagno per l'economia italiana: questo era l'obiettivo \u00abnaturale\u00bb perch\u00e9 la sua conquista si collegava alla breve tradizione coloniale italiana e si presentava come relativamente facile senza peraltro toccare gli interessi di Francia e Regno Unito. Mussolini ritenne, a buona ragione, che gli anglo-francesi avrebbero sacrificato l'Etiopia alle ambizioni fasciste, sottovalutando per\u00f2 le reazioni dell'opinione pubblica internazionale.\nTra il 4 e il 7 gennaio 1935 Mussolini incontr\u00f2 a Roma il ministro degli Esteri francese Pierre Laval, col quale furono firmati accordi in virt\u00f9 dei quali la Francia concedeva all'Italia delle rettifiche di frontiera fra la Libia e l'Africa Equatoriale Francese, fra l'Eritrea e la costa francese della Somalia; inoltre la Francia si impegnava a non cercare in Etiopia nuovi interessi economici se non quelli relativi al traffico della ferrovia Gibuti-Addis Abeba. L'accordo conteneva soprattutto un esplicito \"d\u00e9sistement\" francese per una non ben chiara concessione all'Italia di mano libera nella regione, e l'eventuale impegno italiano nell'invio di nove divisioni italiane a supporto dei francesi se questi fossero stati attaccati dalla Germania. Laval sperava in tal modo di avvicinare Mussolini alla Francia, al fine di dar vita a un'alleanza in funzione anti-nazista, e probabilmente i francesi vollero illudersi che l'invasione italiana si sarebbe limitata a operazioni coloniali tali da non suscitare proteste internazionali. Difficile \u00e8 per\u00f2 comprendere come Mussolini e i militari italiani potessero studiare e avallare piani a sostegno della Francia per mantenere gli equilibri in Europa, e allo stesso tempo impegnarsi nell'organizzazione di una guerra che avrebbe sicuramente messo in crisi gli stessi equilibri internazionali. A tal proposito il primo avvertimento di possibili complicazioni fu l'invio nel Mar Mediterraneo di alcune corazzate della Home Fleet britannica, come dimostrazione di forza: buona parte dell'opinione pubblica britannica chiedeva che Mussolini fosse fermato e, anche se il governo non intendeva rischiare nulla, per l'Etiopia dovette mostrare i muscoli e irrigidire le sue posizioni; ma la preparazione all'invasione dell'Etiopia continu\u00f2.\nNel frattempo la propaganda dovette far fronte anche ad alcuni segni di dissenso popolare (che tra le file dell'esercito sfociarono in un tentativo di ammutinamento di alcuni reparti alpini in partenza per l'Africa nei primi mesi del 1935) concentrando tutti i suoi sforzi su due temi principali: la necessit\u00e0 di offrire terra e lavoro alla popolazione italiana in Etiopia e la sfida dell'Italia proletaria e rivoluzionaria alle potenze conservatrici europee che si opponevano ai suoi bisogni di espansione con minacce e sanzioni economiche. Questi temi fecero pi\u00f9 presa nella popolazione rispetto ai concetti legati al \u00abvendicare Adua\u00bb e alle \u00abprovocazioni abissine\u00bb, ormai ritenuti dall'opinione pubblica come pretesti puerili e insufficienti a scatenare una guerra. Tra gli argomenti economici c'era peraltro l'assicurazione che in Africa orientale avrebbero potuto vivere e lavorare milioni di italiani, godendo di incalcolabili ricchezze naturali; la propaganda fece quindi circolare notizie oltremodo gonfiate su ricchezze di oro, platino, petrolio e risorse agricole, nel tentativo di convincere l'opinione pubblica ad appoggiare l'impresa.\nUal Ual fu quasi dimenticata; dal giugno 1935 la propaganda torn\u00f2 a diventare efficace, soprattutto in chiave anti-britannica dato che il Regno Unito fu additato come ostacolo principale verso i domini d'oltremare dell'Italia, appoggiando l'Etiopia e le eventuali sanzioni economiche che la Societ\u00e0 delle Nazioni avrebbe attivato nei confronti dell'Italia. In realt\u00e0 Londra non fece mai nessun'azione decisiva contro i propositi di espansione coloniale mussoliniani, anzi: durante la conferenza di Stresa nell'aprile 1935, e poi durante la visita di Anthony Eden a Roma il 24 e 25 maggio dello stesso anno, i britannici non sollevarono minimamente i temi coloniali e Mussolini trasse a ragione la convinzione che nemmeno loro lo avrebbero ostacolato. Il \"casus belli\" di Ual Ual era gi\u00e0 stato ampiamente propagandato, la Home Fleet, che da sola avrebbe potuto vanificare ogni velleit\u00e0 fascista in Etiopia bloccando Suez e Gibilterra e allo stesso tempo mettere in pericolo anche la sicurezza nazionale, non fu mobilitata, e anche gli ultimi tentativi di Londra di mediazione bilaterale durante una riunione della Societ\u00e0 i primi giorni di agosto rimasero inascoltati da Mussolini. Come rimase inascoltata anche la condanna contro la guerra di papa Pio XI, il quale il 27 agosto, durante un congresso internazionale di infermiere cattoliche, si pronunci\u00f2 in un discorso facendo dei precisi riferimenti alla situazione politica internazionale. In quell'occasione defin\u00ec quella che si sarebbe scatenata in Etiopia, \u00abuna guerra ingiusta\u00bb, \u00ablugubre\u00bb, \u00abindicibilmente orribile\u00bb, condannandola totalmente e senza attenuanti. Ma la notizia che Pio XI si fosse pronunciato contro la guerra, pur riportata dalle agenzie di stampa internazionali, non emerse invece dal testo del discorso pubblicato da \"L'Osservatore Romano\" in francese il 29 agosto e in italiano il 1\u00ba settembre.\nMussolini voleva la guerra a tutti i costi, ma la storiografia non ha mai individuato una motivazione chiara e univoca che spinse il dittatore a intraprendere il conflitto; vi fu piuttosto una serie di motivi, di impulsi vecchi e nuovi, di coincidenze e casualit\u00e0. Mussolini trov\u00f2 il momento giusto nell'ambito di politica estera: proprio quando il sistema di sicurezza varato a Versailles iniziava a vacillare sotto i colpi dei regimi fascisti, Mussolini si convinse che nessuna delle potenze europee gli avrebbe impedito di espandersi in Etiopia, cos\u00ec come dal loro atteggiamento si sarebbe potuto fare un'idea del loro futuro comportamento nei confronti del fascismo. Allo stesso tempo Mussolini fu sollecitato da motivi di politica interna, economici, sociali e di prestigio: secondo Renzo De Felice la guerra rispondeva al carattere imperialista del fascismo, alle sue esigenze di prestigio e di successi clamorosi su cui il Duce, sfruttando questo \"momento giusto\", poteva rinforzare il proprio ascendente sulle masse e il proprio potere personale, oltre che, come scrisse Federico Chabod, dalla necessit\u00e0 di trovare un diversivo alla grave situazione economica interna. La ragione del prestigio \u00e8 stata appoggiata anche da Denis Mack Smith nel 1976, quando afferm\u00f2 che \u00able ragioni economiche [...] efficaci sul piano propagandistico, non avrebbero retto ad un'indagine ravvicinata e seria. Pi\u00f9 sostanziale era la questione di prestigio, poich\u00e9 Mussolini aveva un urgente bisogno di rafforzare negli italiani l'idea che il fascismo fosse qualcosa di grande, di importante e di vittorioso\u00bb. Ma ci\u00f2 che la storiografia ha evidenziato nettamente \u00e8 la premeditazione dell'impresa coloniale, nata fin dagli anni 1920, ed evidenziata dagli stessi storici del regime fin dal 1938, quando Guido Borlotto scrisse: \u00abNello stesso anno in cui [...] si stipulavano gli accordi di Locarno (1925), il Duce muoveva i primi passi diretti a riparare l'ingiusto trattamento fatto all'Italia al tavolo della pace di Versaglia [...] Da quel tempo il Duce lavor\u00f2 ininterrottamente alla preparazione della nuova impresa. Realizzare lo stato fascista nella sua interezza significava realizzare l'Impero\u00bb.\nForze contrapposte.\nPreparazione e mobilitazione italiana.\nLa responsabilit\u00e0 della preparazione della guerra non fu affidata al capo di stato maggiore generale, e neppure all'esercito, ma a uno speciale comitato nell'ambito del ministero delle Colonie. Nonostante fosse propenso ad ascoltare consigli dall'esercito, Mussolini insist\u00e9 che doveva trattarsi di una guerra puramente fascista, posta sotto la sua personale direzione, e al comando del corpo di spedizione nomin\u00f2 Emilio De Bono, un gerarca fascista ben in vista che aveva partecipato alla campagna africana del 1887 ma che aveva lasciato l'esercito anni prima. Si sperava che la maggior parte delle truppe sarebbe venuta non dall'esercito regolare bens\u00ec dalla Milizia Volontaria per la Sicurezza Nazionale, cos\u00ec da procurare gloria militare al regime relegando in un secondo piano Badoglio e l'esercito. De Bono pens\u00f2 inizialmente di utilizzare tre divisioni, ma Mussolini per non rischiare gli forn\u00ec fin da subito forze molto pi\u00f9 consistenti.\nQuesta mobilitazione di uomini e mezzi fu uno sforzo notevole per l'Italia e, nonostante il poco tempo a disposizione, fu portata a termine senza grossi problemi assumendo dimensioni straordinarie, tanto da essere considerata la pi\u00f9 grande guerra coloniale di sempre per numero di uomini, numero e modernit\u00e0 di mezzi, rapidit\u00e0 di approntamento. Stando alle cifre ufficiali redatte in tutta fretta dal sottosegretario della Guerra ministro Baistrocchi nella \"Relazione sull'attivit\u00e0 svolta per l'esigenza AO\" dell'ottobre 1936, in preparazione alla guerra in Africa orientale erano stati inviati ufficiali, tra sottufficiali e truppa, lavoratori civili, quadrupedi, tonnellate di materiali. La Regia Marina forn\u00ec uomini e 3 milioni di tonnellate di armi e materiali trasportati a destinazione. Furono chiamate alle armi le classi dal 1911 al 1915, cosa che permise all'esercito di avere un'enorme disponibilit\u00e0 di uomini senza indebolire l'armata in patria, o almeno cos\u00ec asserirono Mussolini e Baistrocchi. Tra il febbraio 1935 e il gennaio 1936 furono inviate in Eritrea sei divisioni dell'esercito (\"Gavinana\", \"Gran Sasso\", \"Sila\", \"Cosseria\", \"Assietta\", \"Pusteria\"), una in Somalia (\"Peloritana\") e tre in Libia. Dei circa volontari, circa furono ceduti alla Milizia e i restanti furono destinati a battaglioni di complemento che sarebbero stati utilizzati per rimpiazzare le perdite. Per volere di Mussolini proprio la Milizia divenne una componente importante del corpo di spedizione, destinata a rappresentare il carattere fascista dell'impresa; grazie ai circa volontari che si presentarono (compresi quelli non utilizzati dall'esercito) furono approntate ben sei divisioni: 1\u00aa Divisione CC.NN. \"23 marzo\", 2\u00aa Divisione CC.NN. \"28 ottobre\", 3\u00aa Divisione CC.NN. \"21 aprile\", 4\u00aa Divisione CC.NN. \"3 gennaio\", 5\u00aa Divisione CC.NN. \"1 febbraio\" inviate tra agosto e novembre 1935 in Eritrea e la 6\u00aa Divisione CC.NN. \"Tevere\" in Somalia.\nAl contrario di qualsiasi altra guerra coloniale fino ad allora intrapresa da una potenza europea, la guerra voluta da Mussolini vide un maggiore impiego di truppe nazionali rispetto alle truppe coloniali. Gli \u00e0scari eritrei furono una minoranza e furono gli unici reparti a non subire un aumento di numero durante la preparazione alla guerra (nel 1935 le necessit\u00e0 portarono a un incremento dei soli dubat somali fino a 25- uomini) anche se i comandi italiani contavano molto sulla loro tradizionale coesione e combattivit\u00e0 su terreni aspri e difficili; peraltro, i coloniali erano tranquillamente \"spendibili\" senza turbare l'opinione pubblica italiana. In realt\u00e0 i battaglioni costituiti \"ex-novo\" non avevano un forte inquadramento, al contrario dei pochi battaglioni tradizionali gi\u00e0 nati in passato, e la mancanza di studi specifici rende impossibile la verifica della loro effettiva combattivit\u00e0 (soltanto gli episodi di diserzione di interi reparti lasciarono traccia nei rapporti); \u00e8 indubbio per\u00f2 che il loro utilizzo diede un contributo determinante alla vittoria italiana. Nell'offensiva finale verso Addis Abeba, per esempio, si ricorse anche a una divisione libica.\nFin dal suo arrivo ad Asmara il 16 gennaio 1935, il quadrunviro Emilio De Bono, che da moltissimo tempo non era al comando attivo e su cui pesava l'accusa di Badoglio di essere un pessimo organizzatore, si trov\u00f2 con l'arduo compito di allestire l'invasione in soli nove mesi, come aveva tassativamente ordinato Mussolini. L'enorme concentramento di truppe in Eritrea e Somalia attraverso i porti di Massaua e Mogadiscio fu il primo grosso problema a cui si dovette porre rimedio, assieme alla loro mobilit\u00e0 sul terreno. I porti erano insufficientemente attrezzati per accogliere le centinaia di migliaia di tonnellate di materiali e per far sbarcare migliaia di uomini ogni giorno, mentre le strade che si diramavano verso l'interno erano inadeguate se non inesistenti. Nei porti mancavano attrezzature, banchine, piazzali, manodopera specializzata, assistenza e perfino un comando; tutto ci\u00f2 dovette essere costruito in pochissimo tempo, come in poco tempo si dovette ampliare la strada che conduceva alla capitale eritrea Asmara a 2350 metri s.l.m. Fu poi costruita una imponente teleferica e una seconda strada verso la capitale situata nell'altopiano eritreo, da dove sarebbe cominciata la guerra, che sarebbe continuata a sud sull'altopiano etiopico. In tempi accelerati anche la rete stradale sull'altopiano venne migliorata per sopportare il grande traffico di mezzi previsto e, il 1\u00ba ottobre 1935, erano ormai stipati sull'altopiano eritreo ufficiali, sottufficiali, militari italiani, \u00e0scari, quadrupedi, mitragliatrici e fucili mitragliatori, 580 pezzi d'artiglieria, 400 carri armati leggeri e automezzi. In Somalia, al comando del generale Rodolfo Graziani, nello stesso periodo erano stati radunati ufficiali, sottufficiali, militari italiani e eritrei e somali, mitragliatrici, 117 pezzi d'artiglieria, quadrupedi, automezzi e 38 aerei. Altre forze stavano affluendo e, assieme a loro, fu importato tutto quanto era necessario: l'Eritrea era una regione molto povera, cos\u00ec dall'Italia dovettero arrivare legname, cemento, grano, tessuto, metallo e ogni altro genere necessario al fabbisogno di quasi un milione di uomini.\nProblemi non dissimili furono affrontati anche dall'aeronautica, che dovette sopperire alla mancanza di aeroporti per far decollare e manutenere i 318 velivoli inviati durante la guerra in Eritrea e i 132 in Somalia. Per organizzare le forze aeree, il 1\u00ba febbraio 1935 fu costituito il Comando aeronautica dell'Africa orientale italiana sotto il generale Ferruccio Ranza e, anche in questo caso, la disponibilit\u00e0 finanziaria fu quasi illimitata: furono create sei basi aeree (Massaua, Zula, Assab, Asmara, Gura e Mogadiscio), diciotto aeroporti e ottantaquattro campi di fortuna con tutte le installazioni necessarie, magazzini, officine e depositi. Fu altres\u00ec creato un servizio meteorologico, una rete radio e un ufficio cartografico. Dei 450 aerei inviati, un terzo furono i piccoli e collaudati IMAM Ro.1 e Ro.37 bis, poi circa 200 Caproni Ca.101, Ca.111 e Ca.133 da bombardamento e trasporto; erano tutti modelli superati in Europa, ma ancora ottimi per una guerra coloniale. Furono inoltre mandati in Eritrea ventisei moderni Savoia-Marchetti S.M.81 da bombardamento e alcune decine di piccoli aerei da collegamento e da caccia.\nLa situazione in Etiopia.\nPur sopravvalutando il potere di dissuasione della Societ\u00e0 delle Nazioni, e pur contando fino all'ultimo dell'appoggio del Regno Unito, Hail\u00e9 Selassi\u00e9 sin dall'indomani di Ual Ual decise di accelerare il riarmo, disposto a \u00abspendere fino all'ultimo centesimo per difendere l'integrit\u00e0 dell'Etiopia\u00bb e mettendo a disposizione il suo intero patrimonio personale. Da gennaio a luglio 1935 l'Etiopia pot\u00e9 importare dall'Europa, prima che entrasse in vigore l'embargo decretato dalla Societ\u00e0 delle Nazioni circa fucili, 600 mitragliatrici leggere e mezzo milione di proiettili, cifre del tutto insufficienti per contrastare una nazione industrializzata come l'Italia. Il \"negus\" fu poi fortemente deluso dall'atteggiamento della Francia, considerata fin dai tempi di Adua la nazione europea pi\u00f9 vicina all'Etiopia, la quale trattenne molti carichi di armamenti a Gibuti senza una reale motivazione. Haile Selassi\u00e9 non riusciva a credere che Laval lo avesse abbandonato al suo destino, cos\u00ec come ignorava che Mussolini stesse facendo il vuoto attorno al suo paese, inaridendo le sue fonti di rifornimento e addirittura comprando le partite di armi da lui stesso ordinate. Solo la Germania, pur non auspicando un crollo del fascismo, aveva tutto l'interesse a mantenere impegnata il pi\u00f9 a lungo possibile l'Italia in Africa per allentare la sua pressione sull'Austria e sui paesi dell'Europa sud-orientale, per cui non esit\u00f2 a rifornire segretamente l'Etiopia di armi e munizioni.\nLe potenze europee non fornirono alcun sostegno concreto all'Etiopia. Il caso pi\u00f9 clamoroso fu quello del Regno Unito: se infatti pubblicamente cercava di mediare, segretamente teneva posizioni ambigue nonostante il forte sostegno popolare all'Etiopia che, fondendo in parte anticolonialismo, antifascismo e antimperialismo, cresceva forte in Gran Bretagna e in tutta Europa contro la guerra che Mussolini si apprestava a iniziare. Vi furono manifestazioni a sostegno dell'Etiopia in tutto il mondo, da Parigi a Londra, da Damasco a Nairobi, da Citt\u00e0 del Capo a Citt\u00e0 del Messico, ma in generale non vi fu una mobilitazione sensibile come avvenne per la guerra di Spagna: solo poche centinaia di persone sposarono la causa etiopica andando a infoltire le file dell'esercito del negus. In gioco c'era il fragile equilibrio postbellico, ma le nazioni europee stettero a guardare. Un maggiore impegno fu profuso dalle delegazioni nazionali della Croce Rossa, le quali inviarono in Etiopia uomini, materiali, medicine e unit\u00e0 sanitarie; a livello ufficiale il comitato internazionale della Croce Rossa mantenne un atteggiamento neutrale, condannando flebilmente alcune violazioni internazionali commesse dagli italiani ma senza portare fino in fondo le denunce, assumendo in sostanza una politica arrendevole nei confronti della diplomazia fascista.\nManca una completa documentazione sull'afflusso di armi in Etiopia nel corso di quell'anno, ed \u00e8 difficile valutare la consistenza dell'arsenale etiopico allo scoppio del conflitto. Le stime italiane indicavano come le forze nemiche, valutate in circa 280- uomini, fossero per circa un quarto \u00abfornite di buona istruzione militare all'europea\u00bb e dotate di fucili a ripetizione di vari modelli e calibri, ma in prevalenza moderni e con circa 150 cartucce per soldato. Nel complesso l'esercito del negus poteva contare su circa un migliaio di mitragliatrici e fucili mitragliatori con abbondante munizionamento, circa 200 pezzi di artiglieria di piccolo calibro in gran parte antiquati, qualche decina di cannoni antiaerei e anticarro (compresi 30 cannoni anticarro da 37\u00a0mm prodotti dalla Rheinmetall-Borsig per i quali lo stesso Hitler accord\u00f2 il permesso di acquisto), di qualche carro armato e di una decina di velivoli. In sostanza, la situazione militare dell'esercito etiopico \u00e8 riassumibile nelle parole dell'inviato del \"The Times\" George Steer, il quale scrisse: \u00abnon hanno artiglieria, non hanno aviazione e la proporzione di armi automatiche e di fucili moderni \u00e8 patetica\u00bb. Ancor pi\u00f9 vistosa fu per\u00f2 la mancanza di preparazione e istruzione dei soldati e degli ufficiali: i vecchi capi abissini, fatta eccezione forse per ras Immir\u00f9, grasmac Afeuork e cagnasmac Mellion, erano soprattutto amministratori con scarse conoscenze militari e solo un soldato su cinque era preparato ad affrontare una guerra moderna. Hail\u00e9 Selassi\u00e9, perfettamente al corrente di questa situazione, confidava soprattutto negli alunni della \"Ecole de Guerre\" di Olett\u00e0, dalla quale voleva che uscissero i veri quadri dell'esercito; purtroppo per\u00f2 i 138 alunni della scuola, seppur considerati di buon livello culturale, non ebbero mai l'occasione di distinguersi durante la guerra, ma costituirono invece il primo nucleo di resistenza etiopica dopo la fine delle operazioni italiane.\nRegnava inoltre l'incertezza sul tipo di guerra da affrontare: se con tradizionali scontri campali, oppure appoggiandosi ad azioni di guerriglia. Sul finire dell'estate 1935, dopo essersi fortemente impegnato per tutta la stagione in una campagna che irrobustisse l'unit\u00e0 nazionale nel paese con appelli patriottici, il negus studi\u00f2 un piano militare assieme al suo consigliere Eric Virgin. Il piano era incentrato su cinque punti fondamentali: \nHail\u00e9 Selassi\u00e9 ordin\u00f2 parallelamente l'utilizzo della tattica della guerriglia, ma per motivi culturali e territoriali sapeva che ci\u00f2 sarebbe stato impraticabile. I suoi comandanti ritenevano la guerra di guerriglia uno scontro ignobile, da briganti e non da uomini valorosi, per cui sarebbe stato molto difficile rinunciare all'arte della guerra campale senza perdere la dignit\u00e0. Vi era inoltre un problema logistico: il territorio abissino era ancora fortemente disunito, le provincie recentemente annesse come quelle di Borana e del Sidamo non erano ancora amalgamate nell'impero mentre in altre, come l'Harar e l'Ogaden, gi\u00e0 avevano preso corpo spinte separatiste. In sostanza, in molte regioni non sarebbe stato facile avere il sostegno della popolazione, condizione fondamentale per sopravvivere durante azioni di guerriglia.\nIl fronte sud preoccupava meno il negus, sia perch\u00e9 gli italiani vi avevano schierato solo uomini, sia perch\u00e9 il confine somalo presentava quasi mille chilometri di deserto cocente, privo di acqua e infestato dalla malaria. Qui le forze di Graziani avrebbero dovuto forzatamente risalire i fiumi Giuba e Uebi Scebeli, oppure seguire la linea dei pozzi da Scill\u00e1ve a Gorrahei, a Sassaban\u00e8h, a Dagahb\u00f9r, per cui le forze del degiac Bejen\u00e8 Merid assieme a quelle del degiac Nasib\u00f9 Zemanuel avrebbero difeso le vie di avanzata, mentre le forze di ras Dest\u00e0 si sarebbero concentrate nel Sidamo con compiti offensivi. Protetti dalla vegetazione le sue truppe sarebbero scese lungo le rive del Daua Parma, del Ganale Doria e del Uebi Gestro, fino a giungere di sorpresa a Dolo, da dove si sarebbero infiltrati in Somalia per mettere in crisi il fianco sinistro di Graziani.\nGlobalmente il piano di Hail\u00e9 Selassi\u00e9 rivelava prudenza e buon senso nel tentativo di sfruttare i vantaggi del territorio e, come ebbe a dire Del Boca, \u00abaffidava ai vari eserciti etiopici, del tutto sprovvisti di armamento pesante e di protezione aerea, compiti di logoramento piuttosto che di contenimento\u00bb. Se a nord comunque il piano fu modificato durante il corso del conflitto per il tradimento di Gugsa, al sud manifester\u00e0 fino alla fine la sua validit\u00e0, nonostante le enormi difficolt\u00e0 di approvvigionamento che indebolirono gli etiopici ancor pi\u00f9 di quanto fecero le armate italiane. Il problema principale per\u00f2 rimaneva la riluttanza dei ras a utilizzare tecniche e tecnologie diverse da quelle della guerra tradizionale; caso emblematico fu quello di ras Sejum nel Tigr\u00e8, il quale disdegn\u00f2 fino all'ultimo di avvalersi di carte geografiche, ostinandosi a sparpagliare casualmente su un fronte di 180 chilometri i suoi uomini.\nLe fasi iniziali.\nLe prime avanzate sul fronte nord.\nSenza una formale dichiarazione di guerra, nella notte fra il 2 e il 3 ottobre 1935 il generale De Bono ordin\u00f2 a tre corpi d'armata, precedentemente ammassati lungo le sponde del Mareb e del Belesa, di superare i corsi d'acqua e iniziare l'avanzata verso la linea Adigrat-Enticci\u00f2-Adua. Con la fine della stagione delle piogge i due corsi d'acqua non rappresentano un grosso ostacolo, e oltre centomila uomini iniziarono a penetrare in Etiopia su un fronte di circa settanta chilometri, protetti dal cielo da 126 aerei e dotati di 156 carri armati, mitragliatrici e 230 cannoni di vario calibro, un armamento considerevole per una guerra coloniale. Sulla destra il II Corpo d'armata del generale Pietro Maravigna era diretto su Adua; al centro il Corpo d'armata indigeno al comando del generale Alessandro Pirzio Biroli doveva muovere verso la conca di Enticci\u00f2; infine sulla sinistra il I Corpo d'armata del generale Ruggero Santini aveva come obiettivo Adigrat.\nDurante i primi giorni le truppe italiane non incontrarono alcuna resistenza, se non qualche sporadico scontro a fuoco lungo le direttrici principali e, in appena tre giorni, giunsero nei villaggi di Adigrat e Adua, lasciati sguarniti per volont\u00e0 di Hail\u00e9 Selassi\u00e9 che aveva ordinato a ras Sejum di arretrare per mettere in evidenza l'aggressione italiana. La mobilitazione etiopica si rivel\u00f2 comunque abbastanza lenta, soprattutto perch\u00e9 le colonne armate dovevano percorrere centinaia di chilometri a piedi per raggiungere il Tigr\u00e8 dalle diverse regioni dell'Impero. Un'offensiva di rilievo non sarebbe potuta iniziare prima di dicembre; di questo fatto De Bono era a conoscenza e, attenendosi alla sua tattica, decise di consolidare le posizioni in attesa dell'offensiva nemica che gli avrebbe consentito di distruggere in un sol colpo tutte le forze etiopiche.\nDe Bono comprese molto presto che Mussolini non poteva accettare una pausa nelle operazioni; il vecchio generale fu tempestato prima di richieste, poi di ordini per una nuova avanzata. La gestione politica di Mussolini cozzava per\u00f2 con le necessit\u00e0 della guerra: rifornire migliaia di uomini richiedeva un enorme traffico di autocarri e per poterli impiegare bisognava trasformare la pista per Macall\u00e8 in una camionabile idonea al traffico, mentre verso Adua e Axum esistevano solo mulattiere. De Bono cerc\u00f2 di far valere le proprie ragioni una prima volta il 13 ottobre, due giorni prima che Maravigna occupasse Axum, quando il Duce gli telegraf\u00f2 l'invito a iniziare l'avanzata di 90 chilometri verso Macall\u00e8 entro il 18, e poi una seconda volta il 20 ottobre. Questa volta per\u00f2 Mussolini, dopo averlo informato che le sanzioni non avrebbero influenzato le operazioni militari, obblig\u00f2 il generale ad avanzare entro la data del 5 novembre. De Bono non pot\u00e9 far altro che assecondarlo e, anzi, i tentativi di farlo ragionare lo privarono definitivamente del favore del Duce, il quale in concerto con Lessona e Badoglio (che lo accusavano apertamente di eccesso di prudenza) gi\u00e0 pensava a una sostituzione del quadrumviro.\nLe sanzioni.\nNel dicembre 1934 l'Etiopia aveva tempestivamente chiesto l'intervento della Societ\u00e0 delle Nazioni per risolvere il contenzioso di Ual Ual e condannare l'Italia; dopo aver ripetuto tale richiesta a gennaio e marzo 1935, solo il 25 maggio fu costituita una commissione d'arbitrato, proprio mentre i preparativi per invadere la nazione erano ben avviati e le truppe italiane stavano sbarcando regolarmente in Eritrea e Somalia. Nei primissimi giorni di agosto il governo britannico prov\u00f2 un ulteriore tentativo di conciliazione, proponendo all'Italia la completa annessione del solo Ogaden, ma Mussolini rifiut\u00f2 categoricamente e la Commissione decise di aggiornarsi a settembre, sperando che i colloqui in atto tra Eden, Laval e Aloisi sortissero qualche effetto. Ogni ulteriore tentativo fu per\u00f2 inutile e il 26 settembre la delegazione italiana lasci\u00f2 Ginevra, proprio a pochi giorni dall'inizio della campagna. Il danno che i rifiuti di Mussolini crearono in seno alla Societ\u00e0 delle Nazioni fu molto grave, ma al contempo anche i blandi tentativi di riconciliazione messi in atto dalle democrazie europee nel tentativo di fermare l'Italia e portarla tra le potenze difensori della pace in Europa si rivelarono inefficaci.\nL'Italia fu cos\u00ec diplomaticamente denunciata dalla Societ\u00e0 delle Nazioni il 6 ottobre 1935 e condannata il 10 dello stesso mese con l'adozione secondo statuto di una serie di sanzioni economiche: dall'embargo su armi e munizioni alla proibizione di concedere prestiti e crediti, al divieto di esportare merci italiane e importare prodotti per l'industria di guerra. Su proposta del governo belga fu poi affidato a Francia e Regno Unito il compito di tenere aperti canali di riconciliazione prima della data di entrata in vigore delle sanzioni, il 18 novembre 1935. L'ultimo tentativo fu compiuto da Samuel Hoare e Pierre Laval, ma anche questo fall\u00ec indecorosamente: esso infatti non era un compromesso, bens\u00ec una spartizione pura e semplice dell'Abissinia. Il piano sottoposto alla Societ\u00e0 l'11 dicembre non piacque a Mussolini, il quale a seguito dello sforzo messo in atto voleva maggiori concessioni, e non fu accettato nemmeno dall'Etiopia, che lo respinse il 14 dicembre in quanto considerato un \u00abpremio all'aggressione\u00bb. Paradossalmente il piano anglo-francese non fu accettato neppure dall'indignata opinione pubblica britannica: ci\u00f2 port\u00f2 alle dimissioni dello stesso Hoare, sostituito dal pi\u00f9 energico Eden, evitando a Mussolini il rischio di doversi confrontare con un compromesso.\nIl 18 novembre l'Italia fu quindi colpita dalle previste sanzioni, che si rivelarono fiacche: il Regno Unito non blocc\u00f2 il canale di Suez alle navi italiane, permettendo che la guerra continuasse \u00aba spese dell'Etiopia e della sicurezza collettiva\u00bb e l'economia italiana non ne soffr\u00ec, perch\u00e9 le sanzioni non riguardarono materie di vitale importanza come petrolio, carbone e acciaio. Londra e Parigi argomentarono infatti che la mancata fornitura di petrolio all'Italia poteva essere facilmente aggirata ottenendo rifornimenti dagli Stati Uniti d'America, che non erano membri della Societ\u00e0 stessa: infatti il governo statunitense, pur condannando l'attacco italiano, ritenne inappropriato che le sanzioni fossero state votate da nazioni con imperi coloniali come Francia e Regno Unito.\nNel periodo in cui la Societ\u00e0 discuteva delle sanzioni all'Italia, la polemica italiana contro le \u00abricche e soddisfatte\u00bb nazioni europee, soprattutto contro il Regno Unito, anzich\u00e9 diminuire in vista di un possibile accordo raggiunse il suo apice assieme al tema delle \u00abinique sanzioni\u00bb che la propaganda utilizzava per la mobilitazione interna. Quindi, piuttosto che palesare all'opinione pubblica italiana l'inadeguatezza e l'inutilit\u00e0 delle sanzioni comminate dalla Societ\u00e0, la propaganda colse il pretesto per creare nella popolazione un clima da paese assediato, instaurando un senso di esasperazione e odio nei confronti del resto del mondo rendendo il fronte interno compatto come non mai. Per la loro imperfetta o mancata applicazione, le sanzioni fecero il gioco di Mussolini; ci\u00f2 fu riconosciuto anche dallo storico britannico Denis Mack Smith nel 1959, che nel suo \"Storia d'Italia\" scrisse: \u00able sanzioni sembravano dimostrare che l'Italia era accerchiata e perseguitata, che la nazione stessa e non solo il regime era in pericolo e che la campagna d'austerit\u00e0 in vista dell'autarchia, non era stata un mero capriccio, ma un vitale interesse nazionale\u00bb. Per rispondere alle sanzioni, il 18 dicembre il Gran consiglio del fascismo approv\u00f2 una mozione che considerava la data del 18 novembre come \u00abuna data di ignominia e di iniquit\u00e0 nella storia del mondo\u00bb, ordinando di \u00abscolpire sulle case dei Comuni d'Italia una pietra a ricordo dell'assedio [...]\u00bb e creando alcuni dei temi che Mussolini richiamer\u00e0 pi\u00f9 volte nei suoi discorsi. Ma lo stato fascista non si limit\u00f2 a consolidare il consenso interno: il bisogno di denaro port\u00f2 ad alcuni provvedimenti restrittivi sui consumi per utilizzare al meglio le risorse nazionali e incrementare la produzione, diminuendo le importazioni nel tentativo di raggiungere attraverso l'autarchia l'indipendenza economica. Se alcune di queste iniziative risultarono impopolari o utilizzate solo per alimentare la propaganda, il 18 dicembre al culmine della campagna denominata oro alla Patria fu proclamata la \"Giornata della fede\", un'iniziativa che lo storico Ruggero Zangrandi defin\u00ec \u00abuna delle poche trovate geniali del fascismo\u00bb. Quel giorno infatti il partito fascista con una grande mobilitazione nazionale, con l'appoggio di molti personaggi illustri legati al regime, ottenne che centinaia di migliaia di italiani donassero le proprie fedi nuziali, ricevendo in sostituzione delle copie in metallo non nobile. Un rito collettivo durante il quale, secondo Maria Antonietta Macciocchi, \u00able donne contraevano simbolicamente un secondo matrimonio: quello con il fascismo\u00bb. Alla cerimonia parteciparono anche numerosi vescovi e cardinali, che donarono i loro anelli con l'intento di dare un esempio patriottico ai fedeli, in quella che la storica Lucia Ceci definisce: \u00abla pi\u00f9 plateale convergenza fra cattolicesimo e fascismo\u00bb dove si \u00abspettacolarizzava, fondendoli, simboli e rituali fascisti e cattolici\u00bb. Si assist\u00e9 quindi a una sempre pi\u00f9 esplicita politica di legittimazione della guerra da parte del Vaticano in linea con la volont\u00e0 del regime, nonostante la denuncia di Pio XI dell'agosto del 1935.\nSe questa offerta di oro segn\u00f2 forse il momento di maggior consenso popolare del fascismo, non riusc\u00ec per\u00f2 a sanare le enormi spese per la campagna in Etiopia (che avevano spinto a ottobre il ministro Baistrocchi a diramare una circolare che vietava l'acquisto di macchinari dall'estero e di sostituire per quanto possibile le importazioni di materie prime con surrogati di origine nazionale), n\u00e9 tantomeno a evitare l'incremento del costo della vita e l'irresistibile aumento dell'inflazione nel 1935-36.\nBadoglio sostituisce De Bono.\nIl 3 novembre, nonostante tutto, De Bono inizi\u00f2 la sua avanzata verso Macall\u00e8 lungo la direttrice Adigrat-Lago Ascianghi con due corpi d'armata, il I di Santini e il Corpo indigeno di Pirzio Biroli, mentre il II Corpo di Maravigna fu lasciato in copertura 30 chilometri a sud di Axum; solo alcune colonne leggere si sarebbero inoltrate verso il fiume Tacazz\u00e8 e la regione desertica dello Scir\u00e8. Le forze italiane incontrarono ancor meno resistenza rispetto all'avanzata di ottobre, solo un paio di scontri con irregolari che nulla avevano a che vedere con la difesa del territorio; la decisione di non difendere Macall\u00e8 fu infatti presa il 27 ottobre da Hail\u00e9 Selassi\u00e9, il quale ordin\u00f2 al \"naggadr\u00e2s\" Uodagi\u00f2 Ali (che aveva preso il posto del traditore Gugsa) di abbandonare la capitale del Tigr\u00e8 e unirsi alle forze di ras Sejum scaglionate fra il Gheralt\u00e0 e il Tembien. L'offensiva si trasform\u00f2 in un mero esercizio tattico e l'8 novembre le avanguardie italiane entrarono a Macall\u00e8; la seconda offensiva di De Bono si concluse apparentemente in modo positivo, ma il generale non era del tutto soddisfatto: \u00abAvevamo allungato di 90 chilometri la nostra linea di operazione, rappresentata, questa, da una pista ancora in pessime condizioni. Avevamo uno schieramento che si spingeva con l'ala sinistra avanti lasciando il fianco destro soggetto a tutte le offese che ci potevano ancora venire da zone la di cui seria ricognizione non era stata ancora fatta\u00bb. Alla ricognizione aerea erano difatti sfuggiti non soltanto i piccoli gruppi dei \"degiac\" Ghebriet Mangasci\u00e0 e Hail\u00e9 Mariam, ma anche i uomini di ras Cassa Hail\u00f9 che il 17 novembre nella stretta di Mai Mescic a sud dell'Amba Aradam si ricongiunsero con i tigrini di ras Sejum. Questi uomini furono scoperti solo il 18 dall'aviazione italiana che li attacc\u00f2 prontamente, ma senza risultati rilevanti; i 20 aerei che parteciparono all'azione furono anzi messi in difficolt\u00e0 dai cannoncini Oerlikon e dalla capacit\u00e0 degli etiopici di disperdersi rapidamente nel territorio, limitando fortemente le perdite. I timori di De Bono risultarono quindi giustificati e, nel bel mezzo di questa precaria situazione logistica, l'11 novembre ricevette da Mussolini l'ordine di far avanzare Maravigna oltre il Tacazz\u00e8 e di far avanzare Pirzio Biroli sull'Amba Alagi. La reazione di De Bono fu rabbiosa, tanto che annot\u00f2 sul suo diario: \u00abMe lo aspettavo: incompetenza, orecchiantismo e malafede. Ho risposto a dovere ed aspetto; ma per mio conto non mollo [...]\u00bb. Il tono della risposta al Duce fu aspro e polemicamente incentrato sulla disastrosa situazione logistica delle forze italiane, indaffarate a rinforzare le posizioni e allo stesso tempo presidiare centinaia di chilometri di territorio e continuare i lavori stradali. Se in un primo tempo Mussolini riconobbe la validit\u00e0 delle argomentazioni di De Bono, il 14 novembre, il capo del governo comunic\u00f2 al generale il suo esonero e la sua sostituzione al comando delle truppe in Africa orientale con il maresciallo Pietro Badoglio.\nI giudizi su De Bono sono generalmente freddi, se non negativi: non aveva grande personalit\u00e0, non aveva seguito nel partito ed era accettato pi\u00f9 che rispettato dagli ufficiali, che vedevano in lui un gerarca fortunato pi\u00f9 che un generale capace. Secondo lo storico Emilio Faldella, Mussolini si persuase che sostituendo De Bono l'avanzata sarebbe stata ripresa e condotta a fondo, convinto soprattutto dalle relazione di Badoglio e Lessona (che l'8 ottobre si recarono in Eritrea per prendere visione delle operazioni) i quali affermavano che l'avanzata rappresentava un problema strategico semplice da superare, e che De Bono esagerava i problemi. Secondo Faldella era fuor di dubbio che De Bono avesse i suoi limiti, ma con i mezzi a disposizione sarebbe presumibilmente arrivato ad Addis Abeba nello stesso tempo di Badoglio. Forse la spiegazione pi\u00f9 plausibile della sostituzione di De Bono furono gli intrighi tramati da Lessona e Badoglio alle sue spalle e, a tal proposito, Rochat scrisse: \u00abDe Bono doveva essere esonerato perch\u00e9 non era pi\u00f9 in grado di seguire la linea mussoliniana che esigeva successi spettacolari, tali da tenere alto l'interesse dell'opinione pubblica italiana ed estera [...] Ci\u00f2 che era pi\u00f9 grave, De Bono era dovunque considerato l'uomo di Mussolini e del partito: ogni suo insuccesso si sarebbe perci\u00f2 ripercosso sul prestigio della dittatura\u00bb.\nAppena assunto il comando, Badoglio sostitu\u00ec Ottone Gabelli con Alfredo Guzzoni quale vicegovernatore dell'Eritrea e impart\u00ec le prime direttive: 1) consolidare il fronte Arresa-Adua-Tacazz\u00e8 e costituire a sud di Macall\u00e8 una solida posizione fortificata; 2) rafforzare il fianco destro verso il Tembien; 3) intensificare i lavori stradali e la costruzione di campi d'aviazione; 4) far affluire a Macall\u00e8 tutte le divisioni disponibili e crearvi raggruppamenti di artiglieria; 5) studiare la costituzione di un nuovo corpo d'armata nazionale. In pratica furono disposizioni del tutto simili a quelle che aveva emanato De Bono il 10 novembre, appena occupata Macall\u00e8; anche Badoglio, nonostante avesse lavorato alacremente per mettere in cattiva luce De Bono, riconobbe le stesse criticit\u00e0 rilevate dal suo predecessore. L'unica e fondamentale differenza fu che Badoglio, grazie al suo prestigio personale, ottenne completa libert\u00e0 d'azione dal capo del governo e, durante la campagna, ebbe l'autorevolezza di opporsi fermamente alle richieste di Mussolini. Il 30 novembre Badoglio raggiunse il quartier generale di Adigrat, e si adoper\u00f2 subito per formare con la divisione \"Sila\" e la \"23 Marzo\" il III Corpo d'armata; dopo un'ispezione del fronte decise inoltre di sguarnire il Tembien lasciando solo quattro battaglioni di camicie nere a presidio di una regione enorme. Un altro provvedimento di Badoglio fu quello di vietare ai giornalisti di recarsi al fronte, probabilmente perch\u00e9 in una fase delicata e incerta del conflitto il generale non voleva testimoni che avrebbero potuto accertarsi del fatto che tre armate etiopiche si stavano avvicinando quasi contemporaneamente alle linee italiane mentre queste erano ancora in fase di assestamento. La pi\u00f9 imponente delle unit\u00e0 etiopiche, l'armata del Centro di ras Mulughiet\u00e0 forte di circa uomini, in quei giorni aveva spinto le sue avanguardie poco a sud dell'Amba Aradam, mentre le due armate congiunte di ras Sejum e ras Cassa si stavano dirigendo sul Tembien con circa uomini. Vi era infine l'armata di ras Immir\u00f9 che, assieme agli uomini del \"degiac\" Ajaleu Burr\u00f9, poteva contare su circa 35- uomini, le cui avanguardie avevano gi\u00e0 raggiunto il Tacazz\u00e8.\nL'ingresso in scena di Badoglio diede un carattere pi\u00f9 nazionale alla guerra e, stimato com'era dagli ufficiali dell'esercito, infuse a tutti i livelli la serenit\u00e0 e la fiducia che l'impulsivo De Bono non aveva saputo dare. Equilibrio che rischi\u00f2 di essere nuovamente compromesso dallo stesso Mussolini che in dicembre cerc\u00f2 di spingere Badoglio ad avanzare verso l'Amba Alagi (in quel momento occupato dagli uomini di ras Mulughiet\u00e0), ma la netta opposizione del maresciallo fece desistere il dittatore, che dovette prendere atto della volont\u00e0 di Badoglio di rafforzare le posizioni e di riprendere l'avanzata non prima di febbraio.\nLa controffensiva etiopica sul Tembien e Macall\u00e8.\nGli italiani raccolsero le prime avvisaglie di un'imminente controffensiva etiopica nei primi giorni di dicembre 1935, dopo che la ricognizione aerea aveva riferito di importanti assembramenti di armati sia lungo la direttrice principale (che da Macall\u00e9 dirigeva su Addis Abeba), a nord dell'Amba Alagi, sia sulla via che da Gondar porta al Tacazz\u00e8, mentre altre truppe furono avvistate in movimento verso il fiume Ghev\u00e0 con il chiaro intento di passare nel Tembien. L'aviazione comp\u00ec diversi tentativi di attaccare queste armate cercando di ritardarne l'avanzata, ma gli abissini impiegarono nel miglior modo la loro conoscenza del paese e la loro capacit\u00e0 di disperdersi e camuffarsi, marciando di notte e sfruttando sapientemente le risorse del territorio, il che consent\u00ec agli uomini del negus di muoversi velocemente, senza pesanti fardelli e senza le necessit\u00e0 logistiche che limitavano gli eserciti moderni. A met\u00e0 dicembre gli etiopici entrarono in contatto con gli italiani lungo tutto il fronte, che dai guadi del Tacazz\u00e8 al campo trincerato di Macall\u00e8 si estendeva per circa 200 chilometri. Badoglio, nonostante fosse a conoscenza di questi movimenti, scopr\u00ec con notevole ritardo che il nemico non avrebbe attaccato in forze contro Macall\u00e8, bens\u00ec proprio nella zona pi\u00f9 scoperta dello schieramento italiano, ossia la impervia regione del Tembien presidiata dai quattro battaglioni di camicie nere del generale Diamanti che, assieme ai irregolari del maggiore Criniti ai guadi del Tacazz\u00e8, formavano l'esigua linea difensiva italiana. Da questa linea difensiva al campo trincerato di Adua e Axum vi erano inoltre circa un centinaio di chilometri di vuoto, il che lasciava l'ala destra dello schieramento italiano completamente in balia del nemico.\nI ras abissini che si stavano preparando all'offensiva (Mulughiet\u00e0, Immir\u00f9, Cassa e Sejum) possedevano indubbie qualit\u00e0 di comando, erano stimati dai loro uomini, ma non erano preparati alla guerra contro formazioni con tattiche e armamenti moderni. Secondo le cifre disponibili l'armata numericamente pi\u00f9 forte era quella guidata da ras Immir\u00f9, il quale assieme alle forze del \"degiac\" Ajaleu Burr\u00f9 poteva contare su circa uomini; tra il 14 e 15 dicembre in circa attraversarono il Tacazz\u00e8 dove furono subito impegnati dagli irregolari del maggiore Criniti. Altri soldati di ras Immir\u00f9 varcarono il fiume circa quindici chilometri pi\u00f9 a nord, dirigendosi verso il passo di Dembeguin\u00e0 con l'intento di tagliare l'unica via di ritirata degli uomini di Criniti. Le colonne italiane furono prese alla sprovvista e, quando gli uomini di Criniti cercarono di forzare il passo, le forze etiopiche erano gi\u00e0 schierate a ferro di cavallo sulle creste circostanti; uno squadrone di carri L3/35, mandato in avanti ad aprire un varco, fu facilmente neutralizzato dai soldati di ras Immir\u00f9 e gli \u00e0scari dovettero forzatamente combattere corpo a corpo per aprirsi una via d'uscita. Verso sera le forze italiane riuscirono a dirigersi verso Selaclac\u00e0, presidiata dall'intera Divisione \"Gran Sasso\", ma l'avanzata etiopica non si era fermata e, nonostante i violenti bombardamenti aerei italiani e lo sgancio di iprite sui guadi del Tacazz\u00e8 il 18 dicembre, i circa uomini di Immir\u00f9 riuscirono a superare il fiume e a dilagare verso nord-est, minacciando i campi trincerati di Axum e Adua e i confini con l'Eritrea. Resosi conto del rischio, Badoglio ordin\u00f2 alla \"Gran Sasso\" di ripiegare verso le linee fortificate di Axum, ma l'ordine gener\u00f2 non poco allarme in tutto il corpo di spedizione italiano; migliaia di soldati furono subito impiegati a fortificare ancor di pi\u00f9 le linee difensive di Axum e Macall\u00e9, mentre il timore che il nemico potesse venir favorito da spie e presunti partigiani port\u00f2 all'arresto di centinaia di persone sospette soprattutto fra il clero copto, ritenuto colpevole di aizzare la popolazione contro gli italiani.\nContemporaneamente all'avanzata di ras Immir\u00f9, circa uomini del \"degiac\" Hail\u00f9 Chebbed\u00e8 e tigrini agli ordini di due sottocapi di ras Sejum avanzarono su Abbi Addi e dilagarono nel Tembien, nonostante i bombardamenti dell'aeronautica alla quale Badoglio aveva dato l'ordine di rallentare il pi\u00f9 possibile l'avanzata nemica. Nel frattempo, a dar supporto ai pochi uomini di Diamanti, il maresciallo spost\u00f2 l'intera 2\u00aa Divisione eritrea nel Tembien, raggiunta qualche giorno dopo anche dalla 2\u00aa Divisione CC.NN. \"28 ottobre\" con l'intento di impedire alle forze dei ras Cassa e Sejum di impadronirsi del Uorc Amba e del passo Uarieu, su cui stavano puntando. Il 18 dicembre gli etiopici strinsero la morsa su Abbi Addi, colpendo soprattutto gli italo-eritrei dalla posizione dell'Amba Tzeller\u00e8, che fu infruttuosamente attaccata all'alba del 22 dicembre dagli uomini del colonnello Ruggero Tracchia. Gli italiani ripiegarono cos\u00ec su Abbi Addi, che fu incendiata e abbandonata il 27 dicembre, trincerandosi poi su passo Uarieu nonostante i continui attacchi degli etiopi che, ormai, avevano rioccupato tutto il Tembien meridionale.\nDi fronte alla vasta azione etiopica dei ras Sejum e Immir\u00f9, alla quale si aggiunse l'ampia manovra di ras Mulughiet\u00e0 che si era spinto fino al torrente Gabat a pochi chilometri da Macall\u00e9, Badoglio chiese d'urgenza a Roma l'invio di altre due divisioni, ma per tutto gennaio continu\u00f2 a subire l'azione del nemico limitandosi a logorare l'avversario con ripetuti bombardamenti aerei e con largo impiego di armi chimiche. Dal 22 dicembre al 18 gennaio furono infatti lanciati sulle regioni settentrionali dell'impero oltre quintali di bombe caricate a gas, in particolare nella zona del Tacazz\u00e8: in questo modo furono indiscriminatamente colpiti soldati e contadini che utilizzavano quelle acque per dissetarsi.\nL'avanzata di Graziani da sud.\nMentre il generale De Bono preparava la sua avanzata verso Macall\u00e8, sul fronte sud il generale Graziani dovette inizialmente rimanere sulla difensiva, principalmente a causa della carenza di automezzi necessari per poter lanciare un'offensiva attraverso le regioni aride dell'Etiopia meridionale. Nonostante l'ordine di limitarsi a una difesa attiva con lo scopo di distogliere forze abissine da eventuali contrattacchi da sud verso le forze di De Bono, il 3 ottobre, mentre questi superava il Mareb, Graziani trasgred\u00ec gli ordini e autorizz\u00f2 l'esecuzione del \u00abPiano Milano\u00bb: una serie di piccole puntate offensive lungo tutto il fronte per eliminare i fastidiosi presidi nemici e per saggiarne la resistenza. In una ventina di giorni Graziani occup\u00f2 i villaggi di Dolo, Oddo, Ualaddaie, Bur Dodi, Dagnerei, Callafo, Scivall\u00e8 e Gherlogubi, dopo che furono sgombrati a seguito dei bombardamenti aerei preventivi voluti dal generale. Queste incursioni ebbero il loro apice il 10 ottobre con il primo attacco con aggressivi chimici del conflitto contro il villaggio di Gorrahei, che fu successivamente l'obiettivo principale del \u00abPiano Gorizia\u00bb iniziato il 28 ottobre. Tuttavia cadde in mano italiana solamente il 6 novembre, soprattutto a causa della pioggia che rallent\u00f2 l'avanzata. Imbaldanzito dalla facile conquista di Gorrahei, Graziani ordin\u00f2 al generale Pietro Maletti di lanciarsi all'inseguimento dei fuggiaschi con i reparti autocarrati, un'azione che se da una parte facilit\u00f2 l'occupazione di Gabredarre e Uaranbad e l'annientamento di alcuni reparti abissini, dall'altra parte rese vulnerabili gli uomini di Maletti all'iniziativa nemica. L'inseguimento infatti si rivel\u00f2 azzardato e, l'11 novembre, rinforzi etiopici appostati sulle rive del Gerer sotto il comando dell'audace \"fitautari\" Guangul Kolase aprirono un fuoco violentissimo contro la colonna di Maletti, il quale dopo tre ore di combattimenti e la perdita di quattro carri leggeri ordin\u00f2 il ripiegamento su Gabredarre.\nAnche se Graziani tent\u00f2 successivamente di far passare gli scontri avvenuti l'11 novembre come una vittoria per le sue truppe, \u00e8 innegabile che le forze abissine di ras Dest\u00e0 si comportarono molto bene, essendo tra l'altro anche le meglio istruite ed equipaggiate dell'esercito del \"negus\", nonch\u00e9 guidate da capi giovani, di idee avanzate e molto fedeli all'imperatore, assai diversi per temperamento e cultura dai vecchi ras e \"degiac\" che operavano a nord. Dopo questi scontri il fronte sud si immobilizz\u00f2 quasi completamente; Graziani non si mosse pi\u00f9 dalle basi di Gorrahei e Gabredarre per quasi cinque mesi, durante i quali si impegn\u00f2 solo nell'inutile conquista di Neghelli durante un'azione molto pubblicizzata dalla stampa di regime, ma che in realt\u00e0 contribu\u00ec solo a ritardare il raggiungimento dello scopo primario, costituito dalla penetrazione nella regione dell'Harar. L'occupazione di Neghelli peraltro diede a ras Dest\u00e0 il tempo di rinforzare la sua armata, che cedette le armi solo dopo quasi un anno e mezzo di guerriglia, nel febbraio 1937.\nLe operazioni sul fronte nord.\nRiprendono gli scontri nel Tembien.\nDal suo quartier generale di Dessi\u00e8, Hail\u00e9 Selassi\u00e9 si rese conto fin dalla seconda met\u00e0 di dicembre che le truppe al fronte cominciavano a logorarsi molto rapidamente per effetto degli scontri e soprattutto dei bombardamenti aerei italiani; ma la cosa che pi\u00f9 preoccupava il \"negus\" era la mancanza di denaro e di scorte di armi e munizioni nell'impero. I rifornimenti dall'Europa erano del tutto insufficienti e per di pi\u00f9 intralciati dalla Francia, che controllava il porto di Gibuti: Parigi aveva infatti stipulato un accordo con Roma, per il quale quest'ultima si impegnava a non bombardare la ferrovia Gibuti-Addis Abeba se i francesi avessero fatto il possibile per ostacolare i rifornimenti all'Etiopia. Di tutto ci\u00f2 Mussolini era ben informato dal Servizio informazioni militare che intercettava i telegrammi tra il ministro etiopico a Parigi, Uolde Mariam, e il quartier generale di Heil\u00e9 Selassi\u00e9 in Etiopia, dai quali il Duce pot\u00e9 riferire il 16 gennaio a Badoglio delle difficolt\u00e0 in cui versava il governo abissino.\nImbaldanzito da queste notizie, il 14 gennaio Mussolini ruppe gli indugi telegrafando al maresciallo Badoglio l'ordine di riprendere l'iniziativa al pi\u00f9 presto; la prudenza di Badoglio, infatti, stava causando diversi malumori sia a Roma sia tra le truppe dislocate nel Corno d'Africa, stanche dell'inattivit\u00e0 e del continuo scavare postazioni difensive. Paradossalmente, gi\u00e0 nella prima decade del gennaio 1936, il generale era ormai in grado di sferrare un nuovo attacco, ma la sua eccessiva prudenza gli fece perdere l'occasione e nel momento in cui si apprest\u00f2 a dare gli ultimi ritocchi al suo piano d'avanzata gli uomini di ras Cassa e ras Sejum si misero in movimento nel Tembien, cogliendo gli italiani nuovamente alla sprovvista. Il piano degli abissini era essenzialmente il proseguimento delle manovre di dicembre: le truppe di Hail\u00e9 Selassi\u00e9 mirarono quindi a isolare Macall\u00e9 e spezzare in due lo schieramento italiano, utilizzando gli uomini di ras Mulughiet\u00e0 per tenere occupato il III Corpo d'armata italiano mentre ras Cassa e ras Sejum avrebbero sfondato i valichi di Abar\u00f2 e Uarieu per aprirsi un varco nel Tembien e accerchiare le forze avversarie, consentendo allo stesso tempo a ras Immir\u00f9 di attaccare il campo trincerato di Adua-Axum con il proposito di avanzare in Eritrea. Secondo Del Boca, per\u00f2, il piano etiopico ebbe il grave difetto di essere troppo vasto e velleitario per un esercito appiedato e schierato su un fronte di circa 250 chilometri, con quattro armate che operavano disgiuntamente senza un servizio radio adeguato, munizioni razionate e con le colonne di rifornimento che potevano muoversi solo di notte per non incappare negli attacchi aerei italiani.\nIntuito il pericolo, Badoglio decise di prevenire l'attacco nella convinzione di poter immobilizzare facilmente le armate dei ras Cassa e Sejum per poi spingersi a sud di Macall\u00e8 contro ras Mulughiet\u00e0. Il 19 gennaio il III Corpo d'armata avanz\u00f2 quindi da Macall\u00e9 verso la zona di Negaid\u00e0 e Adi Debr\u00ec, in modo da dominare la valle del fiume Gabat e sbarrare la strada a ras Mulughiet\u00e0, mentre parte del II Corpo d'armata fu spostato all'estrema sinistra dello schieramento verso Af Gag\u00e0, con l'intento di bloccare ras Immir\u00f9. Con queste due mosse Badoglio volle mettere in sicurezza le ali del suo schieramento e attuare la sua manovra a tenaglia contro le armate centrali di Cassa e Sejum, che inizi\u00f2 il 20 gennaio. L'offensiva di Badoglio nel Tembien provoc\u00f2 una vivace reazione degli etiopici lungo tutto il fronte, tanto che il giorno seguente una colonna di camicie nere al comando del generale Diamanti, che aveva oltrepassato passo Uarieu ignorando le disposizioni di Badoglio, fu circondata e falcidiata dalle forze abissine: la colonna fu salvata dalla distruzione totale solo per la reazione degli \u00e0scari del XII Battaglione intervenuti in suo soccorso e, in serata, pot\u00e9 ricongiungersi con la divisione \"28 Ottobre\". L'iniziale azione vittoriosa imbaldanz\u00ec gli etiopici e ras Cassa ordin\u00f2 di attaccare sia passo Uarieu sia passo Abar\u00f2; per l'azione richiese truppe a ras Mulughiet\u00e0 che tuttavia, con un pretesto, non gliene forn\u00ec: nonostante i violenti attacchi che per diverse ore tennero Badoglio in apprensione, la \"28 Ottobre\" riusc\u00ec a resistere costringendo le forze di ras Cassa a ritirarsi sotto gli attacchi dell'aeronautica, che colp\u00ec i nemici anche con l'iprite. Il 24 mattina la prima battaglia del Tembien pot\u00e9 dirsi conclusa con un nulla di fatto e, nonostante le forti critiche verso Badoglio, Mussolini decise di rinnovare la fiducia al maresciallo, il quale inizi\u00f2 i preparativi per un grande attacco a febbraio.\nL'attacco al massiccio dell'Amba Aradam.\nAi primi di febbraio si giunse alla situazione voluta da Badoglio: la penetrazione etiopica nello Scir\u00e8 e nel Tembien era bloccata, e nella piana di Macall\u00e8 furono concentrate sette divisioni, 280 cannoni, 170 aerei, migliaia di automezzi e costruiti grossi magazzini per rifornire di viveri e materiali le forze combattenti. Le forze nemiche di ras Mulughiet\u00e0, concentrate sull'Amba Aradam (un bastione di 2756 metri sul livello del mare, esteso per circa 8 chilometri da est a ovest e 3 chilometri da nord a sud), potevano contare circa uomini con un discreto numero di mitragliatrici e qualche cannone di piccolo calibro, ma erano afflitte da grossi problemi di rifornimento. Badoglio, cosciente di avere a disposizione forze soverchianti e sicuro del successo, il 9 febbraio convoc\u00f2 al suo quartier generale di End\u00e0 Iesus i giornalisti fino ad allora relegati ad Asmara e il giorno successivo diede il via all'attacco.\nPoco prima dell'alba il I Corpo d'armata del generale Ruggero Santini e il III Corpo d'armata del generale Ettore Bastico iniziarono la loro manovra di accerchiamento del massiccio dell'Amba Aradam sotto un temporale battente. L'armata di ras Mulughiet\u00e0 si fece vedere solamente il 12 febbraio, quando sulla sinistra dello schieramento italiano impegn\u00f2 duramente le camicie nere della \"3 Gennaio\" al comando del generale Traditi, colpendo gli italiani con violenti assalti all'arma bianca appoggiati da mitragliatrici e pezzi da 47\u00a0mm nella zona di Taga Taga. Sulla destra gli etiopici attaccarono con estrema forza e determinazione anche il III Corpo, impegnando seriamente la divisione \"Sila\" del generale Bertini sui costoni di Dans\u00e0-Bet Quin\u00e0t con l'obiettivo di ricacciarla oltre il Gabat. Per tutto il giorno gli etiopici contesero agli uomini della \"Sila\" il possesso del Dans\u00e0, primo gradino verso l'Amba Aradam, ma le mitragliatrici italiane respinsero efficacemente i ripetuti assalti nemici, tanto che a fine giornata Badoglio fu in grado di dichiarare che gli attacchi etiopici \u00abpur essendo condotti con estrema decisione, non mettevano in evidenza la presenza di un unico concetto, n\u00e9 una proficua azione di comando. Essi inoltre erano effettuati con forze relativamente esigue, indubbiamente assai inferiori a quelle di cui ras Mulughiet\u00e0 avrebbe potuto disporre\u00bb. Difatti, oltre a non poter disporre di mezzi tecnologici utili a comunicare con gli altri comandanti, Mulughiet\u00e0, barricato in una grotta quasi in cima all'Amba Aradam, fu vittima della logorante azione di martellamento che l'artiglieria italiana mise in atto contro il massiccio; durante tutta la battaglia i cannoni italiani spararono nell'area colpi, comprese molte granate da 105\u00a0mm caricate ad arsina, mentre gli apparecchi aerei sganciarono ben quintali di bombe, quasi un terzo di tutto l'esplosivo lanciato durante il conflitto.\nTra il 13 e il 14 febbraio gli italo-eritrei si attestarono stabilmente sulle posizioni raggiunte e iniziarono a preparare l'assalto finale, mentre le forze abissine quasi non riuscivano a contrapporre alcun'azione offensiva. La mancanza di mezzi adeguati a una guerra moderna si fece sentire tra le file etiopiche: \u00abloro combattono coi fucilacci a polvere nera e con qualche mitragliatrice; disgraziati\u00bb annot\u00f2 il giornalista Cesco Tonelli, il quale aggiunse: \u00abTutto il nostro apparecchio offensivo \u00e8 ormai svelato; \u00e8 potente. Se sorprende noi [...] figurarsi gli abissini, sui quali si avventa tutto quel metallo\u00bb. Se le forze a disposizione di Badoglio erano nettamente superiori, da parte etiopica l'imperatore fu informato dell'offensiva italiana soltanto l'11 e, dal suo quartier generale, non riusc\u00ec nemmeno a coordinare le sue quattro armate a nord; l'unico dispaccio che riusc\u00ec a far arrivare a destinazione era diretto a ras Cassa, nel quale gli si ordinava di dirigersi il pi\u00f9 rapidamente possibile e con tutte le sue forze sul fianco destro dello schieramento italiano, in modo tale da tagliare fuori le forze al comando di Bastico: ma l'ordine arriv\u00f2 a destinazione solo la sera del 15 febbraio quando Mulughiet\u00e0 aveva gi\u00e0 disposto la ritirata. Infatti dalle 07:00 del 15 febbraio, i due corpi d'armata italiani ripresero la loro avanzata con un'azione a tenaglia diretta verso Antal\u00f2, a sud del massiccio montuoso e, nonostante la decisa resistenza nemica, verso sera i due corpi d'armata si ricongiunsero dietro l'Amba Aradam, mentre gli etiopici si stavano ritirando caoticamente verso l'Amba Alagi e Socot\u00e0. Il 16 Badoglio ordin\u00f2 che i resti dell'armata di Mulughiet\u00e0 fossero bersagliati dall'aviazione, la quale martell\u00f2 senza tregua gli abissini fino al giorno 19, quando il maresciallo dichiar\u00f2 concluse le operazioni che portarono alla conquista dell'Amba Aradam e all'annientamento quasi completo dell'armata di ras Mulughiet\u00e0. Questi trov\u00f2 la morte il 26 febbraio, colpito dalla raffica di mitragliatrice di un aereo, mentre attaccava con i suoi uomini una banda di Azebo Galla (truppe mercenarie etiopiche al soldo degli italiani) per vendicare l'uccisione del figlio.\nSeconda battaglia del Tembien.\nMentre l'attacco all'Amba Aradam si avviava alla conclusione, Hail\u00e9 Selassi\u00e9 lasci\u00f2 il quartier generale di Dessi\u00e8 il 20 febbraio diretto a Cobb\u00f2 nella speranza di recuperare gli sbandati e i fuggiaschi delle armate di Mulughiet\u00e0 lungo il tragitto, e ricongiungersi con le armate di ras Cassa e ras Sejum alle quali aveva ordinato di ripiegare dal Tembien verso l'Amba Alagi. Tuttavia quando giunse a Cobb\u00f2 l'imperatore pot\u00e9 solo apprendere una serie di cattive notizie fino ad allora a lui sconosciute: ras Mulughiet\u00e0 e i figli erano morti assieme ad altri fidati \"degiac\", gli Azebo Galla erano in aperta rivolta, l'Amba Alagi il 28 era stato occupato dagli italiani senza colpo ferire, le armate di ras Cassa e Sejum erano ormai avvolte dalla manovra a tenaglia che Badoglio aveva organizzato dopo la vittoriosa avanzata verso l'Amba Aradam. Hail\u00e9 Selassi\u00e9 dovette prendere atto anche dei gravi episodi di diserzione tra le truppe e, ancor pi\u00f9 grave, tra alcuni \"degiac\" che lo tradirono o si rivelarono codardi. Il 3 marzo comunque l'imperatore raggiunse Quoram, dove rimase fino al 20 marzo cercando di raccogliere tutte le forze possibili per sferrare quella che secondo le sue intenzioni sarebbe stata la battaglia risolutiva sul fronte nord.\nIntanto Badoglio, imbaldanzito dalla vittoria dell'Endert\u00e0 e fiducioso sul prosieguo delle operazioni, decise di non perdere tempo nel tentativo di liquidare il prima possibile anche le armate congiunte di ras Cassa e Sejum, e quella di ras Immir\u00f9 che era sulla difensiva nello Scir\u00e8. Il maresciallo disponeva ora di un'imponente massa d'urto di circa uomini, ai quali gli etiopici potevano contrapporre appena combattenti, compresi i resti dell'armata distrutta di ras Mulughiet\u00e0, provati dalla lotta, mal riforniti e praticamente senza assistenza sanitaria. La superiorit\u00e0 delle forze italiane era ormai schiacciante sotto tutti i punti di vista e Badoglio decise di impostare una rapida battaglia di annientamento attaccando i ras Cassa e Sejum con una manovra a tenaglia, in modo da isolare e distruggere le due armate prima di volgersi contro l'ultima armata nemica, quella di ras Immir\u00f9. Per prima cosa Badoglio ordin\u00f2 al III Corpo d'armata di Bastico di muovere dalle postazioni appena conquistate dell'Amba Aradam verso Gael\u00e0, alle spalle delle forze di ras Cassa e Sejum per tagliar loro cos\u00ec l'unica via di ritirata; contemporaneamente fece calare verso sud il Corpo d'armata eritreo di Pirzio Biroli, attestato nei passi Uarieu e Abar\u00f2, in modo tale da chiudere in una sacca le forze nemiche.\nSe tra le file dell'esercito invasore tutti gli ingranaggi organizzativi e logistici sembravano ormai oliati alla perfezione, tra le file etiopiche regnava il caos pi\u00f9 completo. Il vecchio ras Cassa era ancora intimamente convinto che in uno scontro decisivo all'arma bianca i suoi uomini sarebbero usciti vittoriosi ma, venuto a conoscenza dei primi movimenti di Bastico, il 22 febbraio telegraf\u00f2 a Hail\u00e9 Selassi\u00e9 comunicando tutta la sua incertezza sul da farsi. Infatti, nonostante l'ordine di ritirarsi su Amba Alagi entro il 25 febbraio, ras Cassa tergivers\u00f2 per oltre due giorni tentato dall'idea di ricongiungersi a ras Immir\u00f9 per marciare su Adua; proprio questa indecisione consent\u00ec a Santini di occupare l'Amba Alagi il 28 febbraio, senza che n\u00e9 Sejum n\u00e9 Hail\u00e9 Selassi\u00e9 se ne rendessero conto, convinti che quelle zone fossero ancora sotto controllo di Mulughiet\u00e0 che non sapevano essere morto e con le truppe ormai sbandate molto pi\u00f9 a sud.\nDi tutte queste incertezze e carenze era ben al corrente Badoglio il quale, informato grazie al servizio intercettazioni, all'alba del 27 febbraio ruppe gli indugi e ordin\u00f2 l'inizio dell'avanzata lungo tutto il fronte d'attacco. Le truppe di Pirzio Biroli si trovarono subito dinanzi al difficile compito di occupare l'altura di Uorc Amba, che con i suoi torrioni dominava la valle del Bel\u00e8s e quindi l'unico accesso al villaggio di Abbi Addi dove, secondo il piano operativo di Badoglio, avrebbero dovuto congiungersi i due corpi d'armata il giorno 29. L'altura fu conquistata solo al tramonto dopo aver piegato l'accanita resistenza dei difensori, consentendo agli italo-eritrei di proseguire la marcia il giorno seguente; dall'altro lato dello schieramento il generale Bastico, dopo aver superato il Ghev\u00e0, in serata pot\u00e9 attestarsi sulle alture di Debuk schierando la Divisione \"23 Marzo\" a destra e la 1\u00aa Divisione eritrea a sinistra. Il 28 febbraio l'avanzata riprese: il primo a muoversi fu Bastico che, con le due divisioni affiancate, entr\u00f2 in contatto alle 9:00 con le prime forze nemiche, le quali intorno a mezzogiorno ripiegarono verso Abbi Addi e sull'Amba Tzeller\u00e8, martellate dell'aeronautica e sotto il tiro delle artiglierie divisionali. Sfruttando il rapido successo, il generale continu\u00f2 l'inseguimento delle truppe in ritirata fino ai margini di Abbi Addi. A nord Pirzio Biroli cominci\u00f2 dopo mezzogiorno la sua avanzata da passo Uarieu lungo la strada fatta da Diamanti un mese prima; dopo aver superato la valle del Bal\u00e8s vi furono i primi scontri con gli uomini di ras Cassa, i quali verso sera si ritirarono caoticamente abbandonando armi e materiali di ogni genere. Nella notte, ubbidendo finalmente agli ordini dell'imperatore, ras Cassa ordin\u00f2 il ripiegamento generale, ma era ormai troppo tardi e il 29 mattina circa un terzo della sua armata si trov\u00f2 accerchiata dagli uomini di Bastico e Pirzio Biroli, che si erano ricongiunti a circa tre chilometri a ovest di Abbi Addi. Al calar della sera la seconda battaglia del Tembien pot\u00e9 dirsi conclusa e, tra il 1\u00ba e il 6 marzo, si svolsero le operazioni di rastrellamento degli etiopici rimasti nella sacca. Ben pochi trovarono scampo ma, tra i fuggiaschi, vi furono i \"degiac\" Hail\u00f9 Chebbed\u00e8 e Mescesci\u00e0 Uoldi\u00e8, che divennero poi tra i pi\u00f9 autorevoli capi della resistenza.\nLa rioccupazione dello Scir\u00e8.\nMentre era ancora in pieno svolgimento la battaglia nel Tembien, Badoglio, accusato per settimane di eccessiva cautela, cerc\u00f2 di accelerare i tempi e dimostrare che il periodo di inattivit\u00e0 era servito ad accumulare un ragguardevole potenziale militare. Il 28 febbraio diede quindi disposizioni affinch\u00e9 il II Corpo d'armata del generale Pietro Maravigna di stanza ad Axum e il IV Corpo d'armata, al comando del generale Ezio Babbini e proveniente dal Mareb a un centinaio di chilometri a nord, convergessero congiuntamente nello Scir\u00e8 per dare la caccia all'armata di ras Immir\u00f9. Nei piani del maresciallo, il II Corpo avrebbe dovuto attaccare frontalmente e far retrocedere l'avversario mentre il IV Corpo avrebbe attaccato sui fianchi. Il 29 i due corpi d'armata si misero in marcia. Maravigna incontr\u00f2 subito una forte resistenza da parte delle forze di ras Immir\u00f9 il quale, unico comandante etiopico ad aver organizzato un efficiente servizio di informazioni, conosceva perfettamente le posizioni e le manovre del II e del IV Corpo; quest'ultimo si era messo in movimento a sorpresa il 20 febbraio, dopo che fino ad allora si era limitato a sbarrare la strada verso Asmara ai guerriglieri etiopici che imperversavano in tutto lo Scir\u00e8 e minacciavano l'Eritrea.\nRas Immir\u00f9 intu\u00ec la manovra a tenaglia di Badoglio, e decise di ripiegare sul Tacazz\u00e8 (oltre il quale aveva fatto costruire nuove strade) in due tempi, in modo tale da lasciare una retroguardia a fronteggiare Maravigna per consentire al grosso delle sue truppe di ritirarsi durante la notte al riparo dall'onnipresente aviazione italiana. Le avanguardie del II Corpo, forte di quasi uomini, nella loro marcia verso Selaclal\u00e0 iniziarono a combattere contro la retroguardia di ras Immir\u00f9, che li impegn\u00f2 in furibondi scontri per almeno dodici ore, tanto da rendere molto delicata la situazione del II Corpo i cui uomini poterono riprendere la marcia solo il 2 marzo, lasciando quasi due giorni interi alle truppe di Immir\u00f9 per continuare il ripiegamento. Nel frattempo i uomini del IV Corpo si erano messi in marcia troppo tardi per agganciare le truppe etiopiche contemporaneamente all'attacco del II Corpo, ancora lontano, e ras Immir\u00f9 pot\u00e9 superare il Tacazz\u00e8 con i suoi 10- uomini annullando cos\u00ec la manovra di Badoglio. L'avanzata italiana ricominciata il 2 marzo progred\u00ec lentamente a causa della strenua resistenza abissina, che suscit\u00f2 l'ammirazione sia di Badoglio sia di Adalberto di Savoia-Genova, al comando della Divisione \"Gran Sasso\" situata sulla destra dello schieramento italiano, il quale scrisse: \u00abLa tenacia con cui gli armati di ras Immir\u00f9 resistettero per tre giorni e la violenza dei contrattacchi, dimostrarono come quegli Amhara fossero particolarmente agguerriti nello spirito\u00bb. Solo il coordinato concentramento di artiglieria, aviazione e, per la prima volta, dei lanciafiamme, consent\u00ec agli italo-eritrei di neutralizzare le ultime forze abissine a difesa di Selaclal\u00e0 e del passo Af Gag\u00e0 situato poco oltre, dal quale le forze di Maravigna poterono iniziare l'inseguimento di ras Immir\u00f9. Nel frattempo il IV Corpo aveva continuato a muoversi ed era giunto in vista di Selaclal\u00e0 solo il 6 marzo, rallentato pi\u00f9 dall'asprezza del territorio e dalle temperature torride che dalle azioni di disturbo delle truppe abissine: comunque troppo tardi per prendere parte all'inseguimento.\nBadoglio, vistasi sfuggire l'armata di ras Immir\u00f9, e dubitando che l'azione del II Corpo potesse dare buoni risultati, diede l'immediato ordine all'aviazione di adoperare tutti i mezzi e le armi disponibili per dare la caccia alle forze nemiche. Centoventi caccia e bombardieri tra il 3 e il 4 marzo tempestarono gli armati abissini con 636 quintali di esplosivi, bombe all'iprite e incendiarie, decimando le truppe di Immir\u00f9 che ebbe tra le e le perdite nelle file della sua armata, ormai ridotta a met\u00e0 degli effettivi. Nonostante la manovra a tenaglia si fosse rivelata un insuccesso, le forze italiane poterono contare sulla loro enorme superiorit\u00e0 tecnologica per infliggere una definitiva sconfitta all'armata di ras Immir\u00f9 e rioccupare lo Scir\u00e8, in quella che Badoglio defin\u00ec \u00abla grande battaglia strategica del Tigrai\u00bb che aveva portato alla distruzione dell'ultima armata del fronte nord, dissoltasi \u00absotto l'azione costante dell'aviazione, svolta specialmente sui passaggi obbligati del Tacazz\u00e8 e sulle difficili e ben individuate mulattiere nell'impervio Semien\u00bb.\nLa battaglia finale di Mai Ceu.\nDopo la conclusione del ciclo di battaglie vittoriose nel Tigr\u00e8, le sorti della guerra divennero inequivocabilmente favorevoli agli italiani i quali, mentre le armate etiopiche arretravano quasi del tutto distrutte o allo sbando, si organizzarono per l'assalto finale. Il I Corpo e il Corpo d'armata eritreo furono diretti verso la conca di Mai Ceu, per affrontare il \"negus\", e il III Corpo, suddiviso in diverse colonne, per tutto marzo fu impegnato nell'occupazione di Gondar, Debar\u00e8c, Socot\u00e0, Caft\u00e0, Noggara, Adb el Rafi e Sard\u00f2. Il monarca poteva contare su appena 30- uomini, dislocati principalmente sulla direttrice che dal Tembien portava alla capitale Addis Abeba, con i quali decise di affrontare il nemico in una battaglia campale risolutiva dell'intero conflitto, seguendo cos\u00ec la tradizione etiopica secondo la quale l'imperatore doveva essere al comando delle truppe durante gli scontri conclusivi e, in caso di sconfitta, avrebbe dovuto perdere la vita combattendo. Hail\u00e9 Selassi\u00e9 probabilmente volle essere all'altezza dei suoi avi in un momento cruciale per il suo paese e organizz\u00f2 l'attacco per il 31 marzo, giorno di San Giorgio, reputato pi\u00f9 opportuno per motivi religiosi rispetto al giorno originario, ossia il 29. Questa scelta fu dettata, oltre che dalla tradizione, anche da alcune informazioni ricevute il giorno 20, che davano giunte a Mai Ceu solo poche migliaia di soldati italiani: il \"negus\" decise quindi di attaccare immediatamente per riportare un successo anche solo parziale; ci\u00f2 gli avrebbe permesso di salvare l'onore e ritirarsi verso Addis Abeba in concomitanza con la stagione delle piogge, che avrebbe favorito la resistenza delle armi abissine.\nSecondo queste intenzioni, il 20 l'imperatore lasci\u00f2 Quoram diretto sull'Amba Ai\u00e0 a pochi chilometri dalle truppe italiane, dove il 22 incontr\u00f2 i dignitari etiopici per discutere sul da farsi. Nonostante la volont\u00e0 di Hail\u00e9 Selassi\u00e9 di attaccare immediatamente, questi trov\u00f2 un atteggiamento molto prudente tra i vecchi capi dell'esercito, i quali rallentarono l'operazione con inutili e sterili discussioni, tanto che il giorno 26 il \"negus\" fu informato che al presidio italiano di Mai Ceu era ormai giunti molti uomini ed era stato preparato un solido campo trincerato. Rompendo gli indugi Hail\u00e9 Selassi\u00e9 decise che l'attacco sarebbe iniziato il 31 marzo, quando i suoi soldati suddivisi in tre colonne sarebbero partiti all'attacco di Mai Ceu, dove si erano attestati circa soldati del I Corpo di Santini e del Corpo d'armata indigeno di Pirzio Biroli, sostenuti da un volume di fuoco nettamente superiore a quello a disposizione dell'imperatore. Questi continui rinvii si rivelarono fatali per le sorti della battaglia e consentirono alle forze italiane di rinforzare il fronte di Mai Ceu, all'aviazione di continuare la sua opera di bombardamento, al servizio informazioni di intercettare i dettagli e gli schieramenti del nemico (indebolito peraltro dalle diserzioni), togliendo a Badoglio ogni dubbio circa il prosieguo della campagna. Fino a met\u00e0 marzo il maresciallo si dimostr\u00f2 particolarmente preoccupato circa la possibilit\u00e0 che, dopo la sconfitta nello Scir\u00e8, l'imperatore si ritraesse con la sua armata a sud oltre Dessi\u00e8, costringendo le forze italiane a iniziare un lungo inseguimento che avrebbe esteso paurosamente le linee di rifornimento e ritardato di parecchi mesi la fine del conflitto. Il 21 marzo, per\u00f2, Badoglio apprese che il \"negus\" era giunto al passo di Agumbert\u00e0 diretto su Mai Ceu: ogni dubbio scomparve nella mente del maresciallo, il quale comunic\u00f2 a Mussolini \u00absia che il Negus attacchi, sia che attenda il mio attacco, la sua sorte \u00e8 ormai decisa: egli sarebbe stato completamente battuto\u00bb.\nNel frattempo, mentre i due eserciti si organizzavano per affrontare lo scontro decisivo a Mai Ceu, il 15 marzo il segretario del partito Achille Starace diede inizio alla sua personalissima marcia su Gondar, partendo da Asmara con una colonna di camicie nere e bersaglieri, 500 automezzi carichi di viveri e 6 pezzi d'artiglieria. Dopo un'avanzata di oltre 300 chilometri lungo un vecchio percorso tracciato nel 1906 dall'ufficiale Malugani, il 1\u00ba aprile Starace entr\u00f2 nella citt\u00e0 santa di Gondar senza aver sostenuto nemmeno uno scontro con le truppe abissine. Ci\u00f2 fu dovuto soprattutto al fatto che il ras che controllava la zona, Ajaleu Burr\u00f9, era stato comprato dagli italiani e che, per proteggere Starace e facilitarne l'impresa, oltre alle truppe eritree del generale Cubeddu (mandate in avanscoperta lungo tutto il percorso per neutralizzare anticipatamente eventuali assalitori) Badoglio aveva dato ordine a due squadriglie aeree di vigilare sulla colonna per tutta la durata della marcia. Nemmeno il comando supremo perse mai il contatto radio con le truppe di Starace, le quali godevano di particolari privilegi e intorno alle quali si sarebbe dovuto creare un alone di entusiasmo che \u00abridondasse a vantaggio del partito\u00bb. Favorito dal collasso degli eserciti abissini, Starace continu\u00f2 la sua avanzata raggiungendo dapprima il lago Tana, prosegu\u00ec poi verso Bahar Dar (24 aprile), Debre Tabor (28 aprile), fino alle rive del Nilo Azzurro e quindi a Debr\u00e0 Marc\u00f2s, che fu raggiunta il 20 maggio dopo una marcia di 1700 chilometri.\nNella seconda met\u00e0 di marzo Badoglio spost\u00f2 verso sud la 5\u00aa Divisione alpina \"Pusteria\" e la 1\u00aa e 2\u00aa Divisione eritrea, con l'intento di dislocarle lungo la piana antistante il villaggio di Mai Ceu unitamente a una divisione di fanteria, una di camicie nere e affrontare ci\u00f2 che rimaneva dell'esercito nemico non prima del 6 aprile. Al momento dell'attacco solo gli alpini e gli eritrei erano in linea: furono costoro che alle 5:45 del 31 marzo dovettero combattere le colonne etiopiche durante l'atto conclusivo del conflitto. Fin da subito gli uomini del \"negus\", nel tentativo di aggirare da destra lo schieramento italiano, attaccarono le trincee italiane sul passo Mecan e sull'Amba Bohor\u00e0 tenuti dagli alpini, i quali si trovarono accerchiati e in grosse difficolt\u00e0; solo nella tarda mattinata part\u00ec il contrattacco dei reparti eritrei per sbloccare la situazione della \"Pusteria\", rimasta nel frattempo a corto di munizioni. L'urto dell'attacco etiopico presto si affievol\u00ec, le munizioni iniziarono subito a scarseggiare (le retrovie e le carovane di rifornimenti diventarono il bersaglio preferito della Regia Aeronautica durante tutto marzo) e Hail\u00e9 Selassi\u00e9 fu costretto a inviare i suoi reparti migliori, sei battaglioni della guardia imperiale. L'attacco di tali unit\u00e0 fu intensissimo e per circa tre ore impegn\u00f2 il corpo d'armata eritreo; quest'ultimo resse l'urto lungo tutta la linea nonostante gli intensi e ripetuti attacchi nemici, che si susseguirono fino alle 16:00, quando l'imperatore diede l'ordine di sferrare un ultimo grande assalto alla linea di Mai Ceu. Alimentate da forze fresche, tre colonne etiopiche attaccarono l'intero fronte concentrandosi sul punto di giunzione fra la 1\u00aa e la 2\u00aa Divisione eritrea dove, avendo conquistato alcune trincee, gli etiopici cercarono di infiltrarsi per allargare la breccia e puntare su Mai Ceu. Tuttavia alle 18:00 l'attacco si esaur\u00ec e Hail\u00e9 Selassi\u00e9, dopo aver constatato l'impossibilit\u00e0 di tenere le posizioni conquistate, ordin\u00f2 il ripiegamento su una collina a poca distanza dal fronte. Gli italiani nel frattempo, aspettandosi un nuovo attacco il giorno seguente, lavorarono febbrilmente tutta la notte per rinforzare le posizioni e racimolare quante pi\u00f9 munizioni possibili: le scorte di proiettili erano ormai ridotte al lumicino anche tra le loro file.\nAll'alba del 1\u00ba aprile gli scontri ripresero con velleitari attacchi etiopici, ma la carenza di vettovagliamento e munizioni influ\u00ec negativamente sullo slancio offensivo e i vari assalti portati durante i primi due giorni di aprile furono facilmente contenuti dalle truppe eritree e dagli alpini. Il 3 aprile i due corpi d'armata italiani iniziarono a contrattaccare, preceduti dagli irregolari Azebo Galla che attaccavano le truppe etiopiche in ritirata. In tarda serata Hail\u00e9 Selassi\u00e9 ordin\u00f2 ai rimanenti uomini la ritirata generale verso la piana del lago Ascianghi e le alture di Quoram. Fu proprio in questo frangente che l'imperatore si rese conto che la sua armata era ormai in disfacimento. L'azione dell'aviazione non lasci\u00f2 scampo agli etiopici, i quali il 4 aprile si fecero incautamente intercettare in pieno giorno dai caccia italiani proprio nella conca del lago Ascianghi, dove inizi\u00f2 un vero e proprio tiro al bersaglio. Oltre 700 quintali di bombe (anche all'iprite) furono sganciate sulle colonne in rotta, che dovettero subire anche gli attacchi degli Azebo Galla che, dai rilievi attorno, sparavano sui feriti e su coloro che rimanevano indietro, per poi scendere a spogliarli e mutilarli. Intorno alle 17:30 i primi battaglioni della 1\u00aa Divisione eritrea giunsero sulle alture di Macar\u00e8, che dominavano il lago, e dalle quali l'artiglieria italiana per alcune ore si accan\u00ec sulle retrovie delle truppe in ritirata, prima di organizzarsi per l'ulteriore avanzata verso Dessi\u00e8. La cittadina fu quindi occupata dalle forze eritree il 15 aprile, mentre Hail\u00e9 Selassi\u00e9, scortato da un esiguo numero di armati e accompagnato da dignitari e persone di corte, si era ormai spostato nella citt\u00e0 santa di Lalibela che lasci\u00f2 qualche giorno dopo per continuare la ritirata verso Addis Abeba, raggiunta la sera del 30 aprile.\nLe operazioni sul fronte sud.\nLa marcia su Neghelli.\nFin dal principio, i progetti e i piani operativi dell'intera campagna avevano relegato il fronte sud a un ruolo secondario di copertura; nonostante ci\u00f2 il generale Rodolfo Graziani cerc\u00f2 in ogni modo, riuscendovi, di tramutare in attiva un'impostazione prettamente difensiva. Dopo le prime avanzate di ottobre e novembre e la conquista di Neghelli, la situazione al fronte sud sub\u00ec un forzato arresto a causa delle insidie del territorio, delle temperature elevate e della scarsit\u00e0 di viveri, acqua e mezzi. Tale situazione peggior\u00f2 nell'aprile 1936 a causa dell'inizio della stagione delle piogge, che rallent\u00f2 l'avanzata di Graziani e la conquista degli obiettivi principali, Harar e Dire Daua.\nMentre i ras Sejum e Cassa avanzavano nel Tembien meridionale, ras Immir\u00f9 riconquistava parte dello Scir\u00e8 e ras Mulughiet\u00e0 consolidava le sue posizioni nei pressi di Macall\u00e8, anche l'armata di ras Dest\u00e0 sul fronte meridionale era giunta a contatto con le difese esterne del campo trincerato di Dolo, dopo una marcia di circa 800 chilometri attraverso le aride regioni del Sidamo e del Borana. Lo scopo del genero dell'imperatore era quello di alleggerire la pressione italiana nell'Ogaden facendo convergere su di s\u00e9 il grosso delle forze di Graziani, delle quali Dest\u00e0 conosceva solo vagamente la consistenza grazie alle informazioni fornitegli da Sergio Costante, un disertore che raggiunse le file etiopiche: da questi apprese che in Somalia vi erano circa soldati nazionali e somali, autocarri, 50 carri armati e 30 aeroplani. Effettivamente le forze a disposizione di Graziani erano modeste, ma ras Dest\u00e0 per giungere a Dolo aveva dovuto superare grandi difficolt\u00e0 che ridussero la sua armata da a meno di uomini e lo fecero arrivare a Dolo solo nella prima quindicina di dicembre (dopo due mesi di marcia iniziata a Irgalem); per quel periodo le forze aeree a disposizione di Graziani erano salite a 76 apparecchi. Coordinata direttamente da Hail\u00e9 Selassi\u00e9, l'offensiva contro la Somalia avrebbe dovuto realizzarsi in tre settori: a destra contro il campo trincerato di Dolo, al centro lungo la direttrice dell'Uebi Scebeli e a sinistra contro i capisaldi di Gorrahei e Gherlogubi.\nGraziani per\u00f2 non rest\u00f2 inattivo e, oltre a rafforzare il campo trincerato di Dolo e le difese dell'Ogaden, decise di impiegare massicciamente l'aviazione per colpire senza sosta le retrovie nemiche e logorare le forze di ras Dest\u00e0, alle quali non bast\u00f2 l'accorgimento di muoversi solo di notte per non essere individuate. Venuto a sapere della situazione, il 16 dicembre Mussolini diede l'autorizzazione a utilizzare qualsiasi arma contro gli etiopici, comprese le armi chimiche, e da quel momento Graziani rovesci\u00f2 sulle tre colonne e su Neghelli (che fungeva da centro di rifornimento per le truppe di Dest\u00e0) quintali di esplosivo e gas che misero in forte crisi le forze etiopiche, le quali dovettero arrestare la loro marcia a circa 60 chilometri da Dolo su una linea che da Sadei sul Daua Parma andava a Malca Dida sul Ganale Doria. Il 29 dicembre Graziani apprese che Dest\u00e0 e il suo stato maggiore erano accampati a Gogor\u00f9, a poca distanza dalle tende dell'ospedaletto della croce rossa svedese, e senza perdere tempo il generale ordin\u00f2 all'aviazione di organizzare un raid contro l'accampamento di ras Dest\u00e0, senza preoccuparsi della presenza dell'ospedale. Il bombardamento avvenne il 30 dicembre e, com'era prevedibile furono colpite anche le tende dell'ospedale svedese, provocando 28 morti e circa 50 feriti tra i ricoverati oltre che il ferimento di un medico svedese e la morte di un suo assistente. Dest\u00e0, uscito illeso dal bombardamento, comunic\u00f2 immediatamente il fatto a Hail\u00e9 Selassi\u00e9 e, in poche ore, la notizia del bombardamento sull'ospedale da campo fece il giro del mondo, sollevando reazioni indignate che fecero preoccupare lo stesso Mussolini. Il Duce comunic\u00f2 a Graziani di evitare in futuro altre azioni del genere, anche se in realt\u00e0 attacchi pi\u00f9 o meno volontari contro unit\u00e0 della Croce Rossa continuarono per almeno un mese.\nIl 4 gennaio 1936 Graziani prese l'iniziativa di lanciare una formazione completamente motorizzata, forte di uomini, contro gli apprestamenti difensivi etiopici, per travolgerli e sterminarli lungo i 380 chilometri che portavano a Neghelli. Dopo un piccolo contrattacco del \"degiac\" Nasib\u00f9 Zemanuel contro il settore Scebeli-Ogaden, facilmente contenuto dagli uomini del generale Luigi Frusci, il 9 gennaio Graziani diede inizio all'attacco. Le forze italiane erano suddivise in tre colonne: la prima sulla sinistra, al comando del luogotenente generale Agosti, doveva seguire il corso del Daua Parma fino a Malca Murri per impedire l'arrivo di rifornimenti dal Kenya; la seconda al centro, al comando del colonnello Martini, avrebbe marciato lungo la camionabile verso Neghelli; la terza colonna, al comando del generale Annibale Bergonzoli, aveva il compito di risalire il Ganale Doria e puntare sul villaggio di Bander. L'avanzata italiana fu irresistibile: in circa quattro giorni le linee nemiche furono disfatte e ci\u00f2 consent\u00ec a Graziani di sfruttare favorevolmente la situazione e puntare con la colonna centrale, alla quale si era messo a capo, su Neghelli. Nel frattempo l'aviazione continu\u00f2 a martellare con esplosivi e gas i nemici in fuga i quali, attanagliati dalla fame e dalla sete, cercarono in ogni modo di raggiungere Neghelli oppure i fiumi, venendo ripetutamente intercettati e uccisi dalle colonne laterali. Alle 11:50 del 19 gennaio le prime avanguardie celeri entrarono a Neghelli, anticipando di poco Graziani, e la notizia della conquista della cittadina diffusa in Italia il 22 gennaio suscit\u00f2 in tutto il paese grande entusiasmo, soprattutto perch\u00e9 dopo quasi tre mesi di guerra si trattava del primo autentico successo in Africa, accompagnato dalla totale liquidazione dell'armata di Dest\u00e0. Quella che pass\u00f2 alla storia come la battaglia del Ganale Doria, anche se fu un piccolo capolavoro logistico e tattico, a lungo termine non port\u00f2 nessun vantaggio alla campagna e, anzi, strategicamente si rivel\u00f2 controproducente. La conquista di Neghelli infatti distolse per quasi tre mesi Graziani dall'obiettivo principale di Harar, costringendo il generale ad affrettare l'avanzata finale in pieno periodo delle piogge, allung\u00f2 pericolosamente il fronte somalo immobilizzando in quel settore migliaia di uomini e mezzi, diede tempo a ras Dest\u00e0 di ricomporsi e iniziare la guerriglia e, infine, rallent\u00f2 i lavori stradali nel settore Scebeli-Ogaden, indispensabili per l'offensiva su Harar.\nL'occupazione di Harar e Dire Daua.\nPer non farsi marginalizzare dalle vittorie di Badoglio, subito dopo la battaglia del Ganale Doria Graziani inizi\u00f2 i preparativi per l'offensiva contro i resti delle forze abissine comandate dal \"degiac\" Nasib\u00f9 Zemanuel, trincerate a difesa di Dagabur, Giggiga e Harar. A fine marzo arrivarono in Somalia i rinforzi richiesti; la 1\u00aa Divisione fanteria \"Libia\" per sostituire la brigata eritrea, ormai inutilizzabile a causa delle massicce diserzioni, e circa cento bulldozer con duecento rimorchi, ma le enormi difficolt\u00e0 per allestire una base d'attacco a quasi mille chilometri dalla costa, la necessit\u00e0 di creare nuove strade e l'urgenza di dover provvedere ai rifornimenti di almeno uomini fecero s\u00ec che i preparativi per l'attacco si protraessero fino a met\u00e0 aprile. Per accontentare le pressanti richieste di avanzata dettate da Mussolini, dal 20 marzo al 14 aprile Graziani scaten\u00f2 contro i centri abitati dell'alto Ogaden, dell'Hararghi\u00e8 e Giggiga un'offensiva aerea per bloccare i rifornimenti nemici. L'operazione non bast\u00f2 tuttavia a tenere quieto Mussolini, abituato ai successi del fronte nord, e Graziani si trov\u00f2 quasi costretto a imbastire una frettolosa azione per il 15 aprile, nonostante le difficolt\u00e0 logistiche aggravate dalle pessime condizioni atmosferiche portate dalla stagione delle piogge.\nVisto che le forze di Dest\u00e0 avevano lasciato, in completa disfatta, il Borana dopo la caduta di Gorrahei e Gabredarre, il fronte meridionale rimase nelle mani del \"degiac\" Nasib\u00f9, il quale era stato inviato dall'imperatore per turare la falla nel Sidamo e intensificare la difesa nell'Ogaden, impedendo a Graziani di puntare su Addis Abeba. Dopo aver constatato che gli italiani non avrebbero sfruttato il successo dell'avanzata su Neghelli, Nasib\u00f9, rinforzato dai uomini del \"degiac\" Abeb\u00e8 Damte\u00f9, dai del \"degiac\" Amd\u00e8 Apte Sellase e dai di Maconnen Endalacci\u00f9, arretr\u00f2 le proprie truppe sui capisaldi di Harar-Hareh\u00f2-Giggiga e Dagamed\u00f2-Dagahb\u00f9r, e progett\u00f2 alcune puntate offensive. Infatti a partire da fine dicembre 1935 rioccup\u00f2 gran parte dell'Ogaden e intraprese una serie di piccole puntate per saggiare le difese italiane, in previsione dell'attacco principale contro Danan e Gorrahei per riconquistare i territori persi all'inizio della guerra. Reso fiducioso dai primi successi e dall'inattivit\u00e0 di Graziani, Nasib\u00f9 ai primi di marzo inizi\u00f2 ad ammassare a ridosso delle linee italiane circa uomini, ossia circa i 2/3 delle forze a sua disposizione; nonostante gli inviti alla cautela dei suoi consiglieri militari turchi (tra i quali l'esperto Wehib Pasci\u00e0) preoccupati per l'eccessivo allungamento delle linee etiopiche che un'offensiva del genere avrebbe provocato, il \"degiac\" continu\u00f2 i suoi preparativi. Ma inaspettatamente, dal 20 marzo tutta l'aviazione della Somalia inizi\u00f2 a tempestare le linee etiopiche di esplosivi e gas, immobilizzando le forze di Nasib\u00f9; all'alba del 14 aprile, dopo quasi un mese di bombardamenti, le forze etiopiche furono investite dall'armata di Graziani forte di uomini e quasi completamente autocarrata, quindi estremamente mobile e adatta a un terreno che fino a Giggiga e Harar si presentava prevalentemente piatto.\nLa pi\u00f9 forte delle tre colonne italiane, quella al comando del generale Guglielmo Nasi composta dalla \"Libia\" e dal gruppo celere \"Navarra\", fu lanciata contro le difese di Gianagob\u00f2 alla sinistra dello schieramento nemico per aggirarlo; la colonna centrale del generale Luigi Frusci attacc\u00f2 verso Gabredarre e quindi punt\u00f2 al caposaldo principale di Dagahb\u00f9r, mentre la colonna di destra del luogotenente generale Augusto Agostini, la pi\u00f9 debole, mosse sulla destra del dispositivo etiopico. Il 15 la colonna di Nasi incontr\u00f2 le prime sacche di resistenza; la pioggia incessante e la forte resistenza degli uomini di Abeb\u00e8 Damt\u00e8u e Maconnen Endalacci\u00f9 la inchiodarono per oltre due giorni sulle sue posizioni e solo l'intervento dell'aviazione sblocc\u00f2 la situazione. A quel punto, dopo aver resistito a un ultimo attacco etiopico, all'alba del 19 Nasi si gett\u00f2 all'inseguimento delle forze superstiti dei due \"degiac\"; il 21 occup\u00f2 Dovale, il 22 El Fud, il 23 Seg\u00e0g, mentre le altre due colonne attaccanti continuarono ad avanzare senza incontrare resistenza fino al 24 aprile, quando su tutto il fronte dell'Ogaden iniziarono i combattimenti. Il 24 mattina si svolsero duri combattimenti a Dagamed\u00f2 e Gunu Gadu, ma fu soprattutto a Birg\u00f2t che Frusci, con la sua colonna centrale, trov\u00f2 la maggiore resistenza che riusc\u00ec a spezzare solo il giorno successivo grazie al concorso dell'aviazione. Quel 25 aprile tutte e tre le colonne italiane avevano sloggiato i difensori dalle posizioni e, nonostante la fatica che iniziava a rallentare gli attaccanti, Mussolini fece grosse pressioni su Graziani per continuare immediatamente l'avanzata: pot\u00e9 riprendere per\u00f2 soltanto il 29 a causa delle forti piogge. Cos\u00ec il 29 mattina le tre colonne ripresero ad avanzare verso il sistema fortificato di Sessaban\u00e8h-Bullal\u00e8h-Daghb\u00f9r, gi\u00e0 preso di mira dal lancio di esplosivi e gas i giorni 26 e 27; le tre colonne conversero su Daghb\u00f9r completando il primo ciclo operativo delineato da Graziani, senza peraltro aver trovato resistenza, e inizi\u00f2 cos\u00ec la preparazione all'ultimo balzo verso Harar.\nL'unico nemico di Graziani in questi ultimi giorni di guerra si rivel\u00f2 la pioggia, che obblig\u00f2 le forze del fronte sud a rimandare l'inizio dell'avanzata al 5 maggio, quando ormai Badoglio aveva gi\u00e0 occupato Addis Abeba. Dal 2 maggio l'armata di Nasib\u00f9 si era ormai dissolta e, anzi, egli stesso si era precipitato a Dire Daua alla notizia della fuga di Hail\u00e9 Selassi\u00e9 a Gibuti, per poi raggiungerlo l'indomani nella Somalia francese. Con lui si recarono a Gibuti anche gli altri comandanti del fronte sud, meno che il \"fitautari\" Mellion (che continu\u00f2 una ritirata combattuta fino alle colline di Harar e che per questo fu promosso \"degiac\" sul campo dai suoi uomini) e gli ufficiali turchi, mentre i soldati abbandonati dai loro capi tornarono alle loro case. Senza incontrare opposizione le colonne italiane iniziarono una vera e propria corsa verso Harar, che fu occupata nel primo pomeriggio del 6 maggio dalle truppe di Nasi e quindi da quelle di Navarra; quest'ultime, nella notte fra il 7 e l'8 maggio, ricominciarono la marcia dirette a Dire Daua, nel tentativo di anticipare le truppe di Badoglio che si stavano gi\u00e0 muovendo per il programmato incontro delle due armate nella cittadina. Graziani, in parte geloso delle attenzioni che la stampa riservava al maresciallo, volle prendersi il merito di entrare per primo a Dire Daua, la quale fu occupata all'alba del 9 maggio poche ore prima dell'arrivo in treno da Addis Abeba degli uomini di Badoglio. Con quest'ultimo atto formale anche la guerra al fronte sud si concluse, peraltro con perdite relativamente basse, sostenute all'80% dai reparti coloniali libici, arabo-somali ed eritrei. Infatti, su un totale di morti e feriti, le perdite italiane furono in tutto di 390 uomini.\nLe fasi finali.\nLa conquista di Addis Abeba.\nDopo aver liquidato anche l'ultima armata etiopica, un euforico maresciallo Badoglio prese la decisione di concludere il conflitto il pi\u00f9 velocemente possibile e, dopo aver portato a il numero degli uomini delle colonne attaccanti, il 24 aprile diede l'ordine ai primi contingenti di iniziare l'avanzata su Addis Abeba, in quella che lo stesso maresciallo volle chiamare enfaticamente \"marcia della ferrea volont\u00e0\". La marcia fu organizzata su tre colonne: una autocarrata al comando del generale Italo Gariboldi e una composta da battaglioni eritrei del colonnello De Meo, le quali avrebbero percorso la strada imperiale Dessi\u00e8-Macf\u00f9d-Debr\u00e0 Berh\u00e0n per uno sviluppo di circa 400 chilometri; una terza colonna al comando del generale Gallina, comprendente quattro battaglioni della 1\u00aa Divisione eritrea, avrebbe seguito il percorso Dessi\u00e8-Uorr\u00e0 Il\u00f9-Dob\u00e0-Emberter\u00e0 di 310 chilometri. Per sopperire a ogni evenienza le tre colonne furono appoggiate, oltre che dagli onnipresenti aeroplani, da undici batterie di cannoni da 77/28 e obici da 149, uno squadrone di carri armati leggeri e circa automezzi. Tale dispiegamento di forze si rivel\u00f2 esagerato: le armate etiopiche si erano ormai dissolte e la marcia non avrebbe comportato nessun rischio a breve termine. Ci\u00f2 che Badoglio invece non consider\u00f2, o non volle considerare, fu che a lungo termine i uomini impiegati non sarebbero stati sufficienti a presidiare la capitale occupata, la regione circostante e le vie di comunicazione. Nelle settimane seguenti infatti, le strade attorno alla capitale furono subito bloccate dai partigiani etiopici (\"arbegnuoc\") i quali, aiutati dall'arrivo della stagione delle piogge, tennero in scacco per molte settimane le truppe italiane ad Addis Abeba.\nNell'immediato per\u00f2 Badoglio non volle esporsi a nessun rischio e, per evitare che l'enorme colonna di Gariboldi ( uomini) dovesse affrontare inaspettati combattimenti che non sarebbe riuscita a sostenere, gli eritrei di Gallina furono mandati in avanscoperta sin dal 24 aprile; tale precauzione si rivel\u00f2 superflua, perch\u00e9 le maggiori problematiche per gli italo-eritrei furono legate alla pioggia e al fango. L'unico vero intoppo durante la marcia avvenne il 29 aprile nei pressi di passo Termab\u00e8r, 35 chilometri a sud di D\u00e9bra Sina, dove gli etiopici fecero saltare la strada nei pressi di uno stretto tornante, rallentando l'avanzata dei nemici. L'incidente caus\u00f2 un ritardo di circa 36 ore nei piani di Badoglio, il quale, durante la sosta forzata, apprese che il Segretario del Partito Achille Starace il 28 era entrato a Debr\u00e0 Tab\u00f2r, mentre il 30 Graziani aveva raggiunto Dagahb\u00f9r. La notizia pi\u00f9 importante per\u00f2 gli fu riferita nel pomeriggio del 2 maggio, quando venne a conoscenza del fatto che il \"negus\" aveva lasciato Addis Abeba per rifugiarsi a Londra.\nA mezzogiorno del 3 maggio gli automezzi della colonna si poterono rimettere nuovamente in movimento e il giorno seguente Badoglio ricevette un telegramma di Mussolini, nel quale era ordinato di far volare sulla capitale alcuni aerei con il compito di far cadere entro il recinto dell'ambasciata francese di Addis Abeba alcuni fucili mitragliatori. Questa richiesta fu dettata dalla situazione di caos e violenza che si era sviluppata nella capitale etiopica a seguito della partenza di Hail\u00e9 Selassi\u00e9 verso il Regno Unito: nella citt\u00e0, infatti, si stavano svolgendo saccheggi, incendi e violenze e Mussolini colse l'occasione per ribadire le vecchie tesi sull'Etiopia barbara, capace solo di generare caos. In realt\u00e0 il generale Gallina con i suoi \u00e0scari avrebbe potuto occupare la capitale gi\u00e0 nella notte del 2 maggio, ma fin dal 23 aprile Mussolini aveva impartito l'ordine di riservare l'ingresso trionfale nella capitale alle truppe nazionali e questo ritardo di tre giorni, durante i quali perirono diverse centinaia di persone nel corso dei disordini, gioc\u00f2 anche a favore della propaganda fascista, che present\u00f2 l'Italia come l'unica nazione ora in grado di salvare gli europei intrappolati ad Addis Abeba e civilizzare il paese.\nSi giunse cos\u00ec all'alba del 5 maggio, quando la colonna motorizzata di Gariboldi (alla cui testa si era posto lo stesso Badoglio) si mosse verso Addis Abeba. Alle 16:00 del 5 maggio 1936 la colonna si arrest\u00f2 alle porte dell'abitato e Badoglio ordin\u00f2 ai colonnelli Tracchia e Broglia di occupare i punti pi\u00f9 importanti della citt\u00e0, mentre consegnava nelle mani del sottosegretario delle Colonie Lessona la bozza del dispaccio da inviare a Roma, aggiungendo: \u00abOrmai ad Addis Abeba ci siamo. Non credo che all'ingresso in citt\u00e0 accadr\u00e0 nulla di grave. Anticipare di un paio d'ore l'annuncio a Roma significa togliere dall'ansia il nostro governo e le capitali estere, che trepidano per i loro sudditi\u00bb. Alle 17:45 fu issato sul frontone di Villa Italia il tricolore, sancendo cos\u00ec l'inizio ufficiale dell'occupazione della citt\u00e0 da parte delle truppe italiane. Contemporaneamente all'ingresso degli italiani nella capitale terminarono i disordini e iniziarono, per ordine di Mussolini, le fucilazioni sommarie di chiunque fosse sospettato di aver preso parte ai saccheggi o fosse trovato in possesso di armi o munizioni. Con queste misure fu quindi indicata la filosofia mussoliniana dell'impero, ossia il rifiuto di qualsiasi tentativo di assimilazione dei popoli assoggettati in virt\u00f9 di una politica di dominio diretto con chiare tendenze repressive e razziste, sfociate poi nelle leggi razziali del 1937-1940.\nLa proclamazione dell'Impero.\nLa notizia della fine della guerra fu comunicata in Italia la sera del 5 maggio 1936: dopo che in tutto il paese le sirene avevano chiamato in adunata la popolazione, dal balcone di Palazzo Venezia si affacci\u00f2 Mussolini che diede l'annuncio a una nutrita folla con un breve discorso. Tra le righe del discorso del 5 maggio Mussolini deline\u00f2 il destino dell'Etiopia e, anche se non fu pronunciata la parola \"impero\", il discorso fece comprendere come la fuga del \"negus\" e la mancanza di un interlocutore valido avrebbero favorito la visione del Duce di un progetto di governo diretto in Etiopia, come fu chiaramente esplicato nel discorso del successivo 9 maggio. Quella sera, dopo aver consultato velocemente il Gran consiglio del fascismo e riunito per pochi minuti il Consiglio dei ministri, Mussolini decise di bruciare i tempi e prendere in contropiede Francia e Regno Unito prima che queste prendessero posizione in merito all'annessione italiana e, riaffacciandosi da Palazzo Venezia, annunci\u00f2 all'Italia e al mondo \u00abla riapparizione dell'Impero sui colli fatali di Roma\u00bb. Questa adunata fu, se possibile, ancor pi\u00f9 trionfale e retorica di quella precedente e, dopo aver annunciato che \u00abi territori e le genti che appartenevano all'Impero d'Etiopia sono posti sotto la sovranit\u00e0 piena e intera del Regno d'Italia\u00bb e che il titolo di Imperatore d'Etiopia sarebbe stato assunto dal re d'Italia Vittorio Emanuele III di Savoia, nel discorso fu subito messo in evidenza come il nuovo impero fosse una creazione esclusivamente fascista e mussoliniana.\nSempre quel 9 maggio il Gran consiglio decret\u00f2 il riconoscimento a Mussolini del titolo di \"Fondatore dell'Impero\", che Achille Starace inser\u00ec subito nella formula ufficiale del \u00absaluto al Duce\u00bb; l'ambiente politico offr\u00ec a Mussolini servilismo ed esaltazione personale al punto che, come scrisse il generale Enrico Caviglia, il Duce si fece trascinare in un clima di retorica adulatoria \u00abche accentu\u00f2 pericolosamente la gi\u00e0 estrema fiducia che egli ha nella propria abilit\u00e0 politica\u00bb. Da quel momento e per molti mesi a seguire, la stampa e le maggiori personalit\u00e0 politiche e culturali si alternarono in una continua magnificazione della figura di Mussolini e, in questo clima, a fine giugno si arriv\u00f2 all'ennesima riunione della Societ\u00e0 delle Nazioni nella quale doveva essere discusso il problema delle sanzioni. La riunione, alla quale partecip\u00f2 anche Hail\u00e9 Selassi\u00e9, dur\u00f2 fino al 7 luglio, giorno in cui l'assemblea ginevrina decise la revoca delle sanzioni con decorrenza 15 luglio, al quale segu\u00ec la decisione britannica del 9 luglio di ritirare la Home Fleet dal Mediterraneo. Con queste due decisioni, salutate da Mussolini sempre dal balcone di Palazzo Venezia la sera del 15 luglio, la guerra si pot\u00e9 dire completamente conclusa a livello internazionale.\nAnalisi e conseguenze.\nPerdite, costi e bilanci complessivi.\nNel suo libro sulla campagna edito alla fine del 1936, Badoglio non diede alcuna cifra sulle perdite, forse perch\u00e9 rischiava di sminuire l'impresa; lo stesso Mussolini in privato disse che la vittoria era stata ottenuta con soli caduti: un prezzo considerato troppo basso per far apparire la conquista dell'Etiopia una vittoria di grossa portata. Considerando una forza mobilitata di circa uomini, le ricerche di Del Boca sulle perdite complessive fino al 31 dicembre 1936 (comprendenti oltre sei mesi di guerriglia dopo la fine del conflitto) parlano di morti per il Regio Esercito, della Milizia, 193 dell'aeronautica, 56 della marina, 78 civili nell'eccidio del cantiere Gondrand, 453 operai e 88 uomini della marina mercantile, per un totale di morti. Di questi, circa furono i caduti in combattimento, gli altri per malattia. A queste cifre vanno poi aggiunti circa feriti e rimpatriati per malattia. Le stime sulle perdite degli \u00e0scari, peraltro assai vaghe, si aggirano da un minimo di a un massimo di morti. Nel complesso gli italiani persero pi\u00f9 uomini per malattie e incidenti che non per cause belliche dirette. Ad esempio, per quanto riguarda l'aeronautica, se si considerano solo le perdite nel periodo della campagna, i morti scendono a 160 di cui appena 40 in combattimento e 44 in incidenti aerei; lo stesso vale per gli aerei: solo 8 velivoli furono abbattuti dagli etiopici, mentre ben 65 furono perduti per incidenti o avarie.\nLe perdite umane etiopiche sono al contrario molto difficili da calcolare e la stima pi\u00f9 attendibile \u00e8 peraltro quella italiana, che le valut\u00f2 approssimativamente in 40- uomini sul fronte nord e 15- sul fronte sud. Dopo la guerra, Addis Abeba forn\u00ec la sua stima ufficiale di morti etiopi in un \"Memorandum\" presentato a Londra, nel quale le perdite umane durante la guerra furono calcolate in , comprendendovi per\u00f2 anche le vittime tra la popolazione civile; cifra riportata anche dal generale Aldo Cabiati che, rifacendosi alle dichiarazioni del \"degiac\" Burr\u00f9 Amedi\u00e8, scrisse nel 1936 nel suo \"La conquista dell'Impero\" che gli etiopici avevano mobilitato circa uomini, dei quali circa la met\u00e0 era stata messa fuori combattimento. Lo stesso \"Memorandum\" riport\u00f2 anche i danni inflitti all'Etiopia durante l'invasione e gli eventi bellici voluti da Mussolini, rivendicando la perdita di chiese e di \"tucul\" per complessivi 12 milioni di sterline di danni, nonch\u00e9 l'abbattimento o la confisca di sei milioni di bovini da carne, sette milioni di pecore e capre, un milione di cavalli e muli e (ulteriori 44 milioni di sterline). A queste cifre, secondo Addis Abeba, andavano aggiunti altri 48 milioni di sterline circa per le spese che l'Etiopia dovette sostenere per equipaggiare, mantenere e rifornire l'esercito nel corso delle ostilit\u00e0. Il documento per\u00f2 non precisava se questi danni erano stati inflitti durante il conflitto del 1935-36 oppure anche successivamente, durante i cinque anni della guerriglia. Secondo Del Boca molto probabilmente si tratt\u00f2 di una richiesta globale di danni, con cifre peraltro poco attendibili.\nLa guerra in Etiopia fu condotta dall'Italia con un bilancio \u00abaperto\u00bb, senza riguardo per i costi crescenti, che divennero in breve tempo straordinari e allo stesso tempo difficilmente documentabili. Lo sforzo economico dell'Italia fu ingente: secondo le dichiarazioni fatte il 20 maggio 1937 alla Camera dal ministro delle Finanze Paolo Thaon di Revel, il costo della campagna era stato di 12 miliardi e 111 milioni di lire. L'opinione dello storico Carlo Zaghi \u00e8 che questa cifra vada quantomeno raddoppiata, in quanto bisogna tener conto anche delle spese sostenute dall'Italia non solo per la spedizione vera e propria, ma pure per la sicurezza nazionale: Zaghi conteggia quindi anche le spese fatte in patria per mobilitare e addestrare circa uomini a presidio della penisola, per il potenziamento di uomini e mezzi in Libia e nell'Egeo, quelle affrontate in Somalia ed Eritrea allo scopo di sostenere il peso logistico della campagna e infine quelle relative ai pedaggi nel canale di Suez, agli stipendi e al trasporto della manodopera, alle opere pubbliche e all'amministrazione del territori. Dello stesso parere fu anche lo storico Alberto Sbacchi che, dopo aver elaborato i dati d'archivio di Thaon di Revel, alz\u00f2 ancor di pi\u00f9 l'asticella giungendo alla conclusione che la guerra in Etiopia era costata all'Italia non meno di 40 miliardi di lire. A dimostrazione di ci\u00f2 le spese del ministero della Guerra crebbero a dismisura: tra il preventivo e il consuntivo del 1935-36 ci fu un aumento del 201%, nel 1936-37 del 309% e nello stesso anno ci fu un aumento del 276% per l'aeronautica. In uno studio del 1969 condotto da Giuseppe Maione (che riporta i dati presi dalla Ragioneria generale dello Stato), dal 1923 al 1934 \u00e8 indicata una cifra complessiva per le spese nelle colonie pari a 6,05 miliardi, che nel quinquennio 1935-40 crebbero esponenzialmente fino a 57,303 miliardi. Questo studio formul\u00f2 poi una nuova computazione dei costi complessivi della guerra, che salirono a 75,3 miliardi, tenendo conto degli oneri finanziari legati all'indebitamento, alla difficolt\u00e0 di avere prestiti stranieri e alla ristrettezza delle risorse nazionali che imponevano enormi importazioni. Questa somma fu in minima parte (4,3%) coperta con nuove imposte, mentre per l'80% con prestiti diversi soprattutto sul mercato interno e per il resto con la stampa di nuova moneta; da queste cifre secondo Giorgio Rochat \u00absi pu\u00f2 supporre che le sanzioni [...] non furono di ostacolo agli approvvigionamenti militari, ma valsero comunque a innalzare i costi finanziari\u00bb. Del resto, pochi mesi dopo la proclamazione dell'impero, il ministro degli Scambi e Valute Felice Guarneri scrisse a Mussolini che \u00abl'impero sta ingoiando l'Italia\u00bb e, a conferma di ci\u00f2, lo stesso dittatore il 28 luglio 1938 contatt\u00f2 il sottosegretario Baistrocchi affinch\u00e9 non concedesse ulteriori stanziamenti militari oltre quelli stabiliti a bilancio. Ma la guerra d'Etiopia e l'impegno assunto dal fascismo in Spagna fecero crescere le spese militari in modo ingente e irreversibile nonostante i tentativi di contenere i costi.\nPer tutto il 1936 e buona parte del 1937, comunque, gli italiani ascoltarono acriticamente Mussolini, immersi in un clima di esaltazione nazionale fomentato da un'onnipresente propaganda che nascose come, in realt\u00e0, le cose in Africa andassero piuttosto male. La revoca delle sanzioni sanc\u00ec implicitamente il riconoscimento dei nuovi possedimenti italiani da parte delle altre nazioni e l'evento fu \u00absalutato in Italia con un entusiasmo che spesso tocc\u00f2 le vette dell'esaltazione\u00bb. Il prestigio del Duce non fu mai cos\u00ec alto (forse eguagliato solo durante la conferenza di Monaco) e il paese e i vertici del regime riconobbero come l'impero fosse una realizzazione legata quasi esclusivamente all'opera di Mussolini; il re Vittorio Emanuele stesso volle dargliene pubblico atto insignendolo della pi\u00f9 alta decorazione militare del regno, la gran croce dell'ordine di Savoia. Mussolini, a guerra conclusa, si disse comunque soddisfatto dei risultati; aveva sconfitto la Societ\u00e0, una coalizione di cinquantadue nazioni che aveva applicato sanzioni contro il suo paese e aveva ottenuto un enorme successo di opinione pubblica interna. Quel che egli non vedeva, o faceva finta di non vedere, era che l'ingresso ad Addis Abeba non significava nulla finch\u00e9 l'Etiopia non fosse stata pacificata, che possedimenti cos\u00ec lontani accrescevano la vulnerabilit\u00e0 marittima dell'Italia e che la colonia avrebbe costituito un gravoso salasso per un bilancio gi\u00e0 pesantemente squilibrato, indebolendo la posizione dell'Italia nei confronti della Germania e delle altre potenze occidentali. Fin da subito molti membri del partito e delegati stranieri capirono che questo risultato avrebbe potuto rivelarsi una catastrofe, soprattutto dopo che Mussolini cominci\u00f2 a parlare e agire come se, avendo battuto un esercito mal equipaggiato, mal organizzato e incapace di affrontare una potenza europea, fosse in grado di sconfiggere chiunque. Questo eccesso di fiducia nell'esercito e il dilettantismo politico gli preclusero ogni margine di manovra in politica estera e convinsero le altre potenze europee a riarmarsi e a non prendere troppo sul serio le dichiarazioni del Duce. Il facile successo in Etiopia convinse Mussolini che, con il suo esercito, la dottrina e l'organizzazione fascista potevano sfidare chiunque in una guerra europea e ci\u00f2 lo incoraggi\u00f2 nel presuntuoso tentativo di giocare in Europa un ruolo assai pi\u00f9 incisivo di quello che le risorse gli avrebbero permesso.\nLa guerra d'Etiopia fu un capitolo decisivo della storia dell'espansione coloniale italiana e, allo stesso tempo, ebbe una rilevanza che trascese dalle vicende nazionali. Secondo lo storico Nicola Labanca la guerra ebbe un posto nella storia generale del XX secolo perch\u00e9 rappresent\u00f2 \u00abil primo caso in cui un regime fascista europeo ricorse in maniera cos\u00ec consistente alle armi\u00bb; ebbe inoltre un posto consistente nella storia coloniale europea perch\u00e9 fu l'ultima grande guerra coloniale e, parallelamente, fu la pi\u00f9 anacronistica perch\u00e9 scatenata da una potenza coloniale debole in un momento storico in cui l'imperialismo europeo era messo in crisi dai movimenti anticolonialisti e indipendentisti, che portarono a reazioni internazionali di generale e accesa riprovazione verso l'Italia. Secondo lo storico Enzo Traverso la conquista coloniale dell'Etiopia condotta dal fascismo gett\u00f2 un ponte tra l'imperialismo europeo del XIX secolo e la guerra nazista per il \"Lebensraum\" tedesco, giustificata attraverso i temi classici del colonialismo che vedevano le popolazioni europee geneticamente e moralmente superiori a quelle africane, e tramite le teorie del Darwinismo sociale. L'impresa coloniale fascista, che caus\u00f2 in tutto circa 250.000 vittime tra la popolazione autoctona, secondo Traverso, Rochat e Pierre Milza, si pu\u00f2 dunque considerare alla stregua di una guerra genocida, molto simile a quella che sar\u00e0 scatenata dalla Wehrmacht in Polonia e URSS, con l'obiettivo a lungo termine della scomparsa della popolazione etiope. \nSempre secondo Labanca, la guerra ebbe un ruolo decisivo nella storia del fascismo italiano; l'impegno in Etiopia anticip\u00f2 di pochi mesi l'intervento in Spagna e di pochi anni quello nella seconda guerra mondiale e segn\u00f2, in modo decisivo, il percorso di avvicinamento dell'Italia alla Germania nazista nel tentativo mussoliniano di uscire dall'isolamento internazionale in cui la guerra in Etiopia l'aveva proiettata.\nL'impiego dei gas.\nLa pianificazione operativa italiana dell'attacco all'Etiopia prevedeva fin dall'inizio la possibilit\u00e0 dell'impiego delle armi chimiche, in particolare gas asfissianti, in spregio alla convenzioni di Ginevra del 1925 che le bandiva dall'utilizzo in guerra (dopo la traumatica esperienza del primo conflitto mondiale) e che era stata sottoscritta pure dalla stessa Italia fascista.\nMussolini, fin dalle direttive del 31 dicembre 1934 indirizzate al Capo di Stato Maggiore Badoglio, aveva previsto in modo esplicito l'uso dei gas, scrivendo circa la necessit\u00e0 di raggiungere la \u00absuperiorit\u00e0 assoluta di artiglierie di gas\u00bb. In seguito fu direttamente Badoglio che, a partire dal 22 dicembre 1935, prese la decisione di impiegare in modo cospicuo gli aggressivi chimici. Questa scelta era motivata dalla situazione operativa sul campo non molto favorevole per l'esercito italiano, che si trovava nella necessit\u00e0 di frenare la controffensiva etiopica nello Scir\u00e8, nel Tembien e nell'Endert\u00e0, e fu messa in atto con il fine ulteriore di seminare il panico tra la popolazione nelle retrovie, colpendo con gas tossici villaggi, pascoli, mandrie, laghi e fiumi. Dal 22 dicembre 1935 al 18 gennaio 1936 furono impiegati sui settori settentrionali quintali di bombe, di cui una parte con gas; il 5 gennaio Mussolini aveva richiesto una pausa di queste operazioni per motivi di politica internazionale, in attesa di alcune riunioni della Societ\u00e0 delle Nazioni, ma fin dal 9 Badoglio riprese i bombardamenti chimici e comunic\u00f2 a Roma gli effetti terrorizzanti sul nemico. Mussolini a pi\u00f9 riprese approv\u00f2 questo comportamento: il 19 gennaio scrisse di \u00abimpiegare tutti i mezzi di guerra - dico tutti - sia dall'alto come da terra\u00bb; il 4 febbraio ribad\u00ec al generale l'autorizzazione a \u00abimpiegare qualsiasi mezzo\u00bb. Ancora il 29 marzo, alla vigilia della battaglia di Mai Ceu, il dittatore conferm\u00f2 il nulla osta a Badoglio \u00aball'impiego di gas di qualunque specie e su qualunque scala\u00bb. Hail\u00e9 Selassi\u00e9 denunci\u00f2 di fronte alla Societ\u00e0 delle Nazioni l'uso da parte dell'esercito italiano di armi chimiche contro la popolazione etiope il 30 giugno 1936.\nSul fronte meridionale, fin dal 15 dicembre 1935 il generale Graziani comunic\u00f2 al ministro Lessona che riteneva di dover impiegare ogni tipo di arma \u00abcontro le orde barbariche\u00bb e richiese \u00ablibert\u00e0 di azione per l'impiego dei gas asfissianti\u00bb; il giorno seguente Mussolini in persona autorizz\u00f2 il generale con le parole: \u00absta bene impiego gas nel caso Vostra Eccellenza ritenga necessario per supreme ragioni di difesa\u00bb. Il generale, quindi, bombard\u00f2 con i gas le truppe di ras Dest\u00e0 e la citt\u00e0 di Neghelli; il 30 dicembre 1935 Graziani autorizz\u00f2 anche il bombardamento con esplosivi convenzionali della zona di Gogor\u00f9, vicino all'ospedale da campo svedese di Malca Dida, dove era accampato il ras. La notizia fece il giro del mondo: per giustificare il bombardamento dell'ospedale e l'impiego dei gas nel settore dell'Ogaden e del Giuba fu fatto riferimento alla brutale uccisione il 26 dicembre di due aviatori italiani, il sottotenente Tito Minniti e il sergente Livio Zannoni, caduti con il loro aereo oltre le linee nemiche, catturati, uccisi e mutilati da nomadi somali e non da regolari etiopici. Il 1\u00ba gennaio 1936 Lessona approv\u00f2 le azioni di Graziani scrivendo di \u00abazione rappresaglia per infamia commessa contro nostro aviatore giustificatissima\u00bb.\nFu l'aeronautica ad avere il ruolo principale nella guerra chimica in Etiopia. Gli aerei impiegarono l'iprite nelle bombe C-500T da 280 chilogrammi: la disponibilit\u00e0 era di circa di queste bombe di cui circa furono impiegate operativamente. Nei documenti della Regia Aeronautica le missioni di guerra con i gas erano denominate \"azioni di sbarramento C\" in quanto, data la letalit\u00e0 dell'iprite e la persistenza nel tempo della sua azione, gli attacchi avvenivano solitamente in localit\u00e0 relativamente lontane dal fronte e dalle linee di avanzata previste dalle truppe italiane, principalmente per creare sbarramenti chimici su strade, guadi e passi montani (allo scopo di interdire o rallentare il movimento delle truppe etiopiche) o contro concentramenti di truppe nemiche non ancora ingaggiati o nello sfruttamento del successo contro reparti in ritirata. Secondo Del Boca, invece, le bombe lanciate sarebbero state e alla fine del conflitto circa due terzi dei quintali di scorte di aggressivi chimici raccolti nel deposito di Sorodoc\u00f2 sarebbero stati consumati. Rochat calcola che sul fronte sud il generale Graziani abbia impiegato 95 bombe C-500T, 186 bombe da 21\u00a0kg a iprite e 325 bombe da 41\u00a0kg a fosgene, un totale che rappresenterebbe circa un nono del quantitativo lanciato sul fronte settentrionale. Secondo i dati ufficiali della Regia Aeronautica sul fronte meridionale furono sganciate 173 bombe all'iprite da 21\u00a0kg, 95 C-500T da 280\u00a0kg, 6 bombe al fosgene da 31\u00a0kg e 304 da 40\u00a0kg nel corso di un totale di 38 missioni (per una media di circa 15 bombe a missione). Secondo altri dati il totale delle bombe all'iprite C-500T sganciate sul fronte nord fu invece di nel corso di 66 missioni (per una media anche in questo caso di circa 15 bombe a missione).\nNel febbraio 1936, di fronte alla resistenza degli etiopi, Mussolini non esit\u00f2 a prospettare il ricorso addirittura alla guerra batteriologica. Il generale Badoglio espresse forti riserve a questa proposta per ragioni di opportunit\u00e0 di politica internazionale e perch\u00e9 l'impiego dei gas stava gi\u00e0 dando \"buoni effetti\"; Mussolini fin\u00ec per rinunciare scrivendo che concordava \u00abcirca l'impiego della guerra batteriologica\u00bb. Badoglio e l'apparato militare italiano mantennero uno stretto segreto sulla guerra chimica: i giornalisti furono tenuti lontano, le squadre del servizio K bonificarono il terreno vicino alle truppe italiane, solo pochi ufficiali e alcuni piloti furono informati. Grazie a queste precauzioni, la grande maggioranza dei soldati italiani non venne a conoscenza dell'impiego dei gas e non ebbe esperienza diretta dei fatti; al contrario le testimonianze furono numerosissime tra gli ex-combattenti etiopici. Secondo i racconti i soldati abissini a Mai Ceu, istruiti a \"sentire l'odore\", \"cambiare strada\" e \"lavarsi subito se contaminati\", avrebbero attraversato prima di entrare in battaglia un \"cordone di iprite\" che, durante la notte, aveva perso parte della sua efficacia. Nonostante le precauzioni dell'apparato militare di Badoglio, le ricorrenti proteste internazionali dopo la denuncia del \"negus\" alla Societ\u00e0 delle Nazioni del 30 dicembre 1935, le testimonianze di osservatori e giornalisti stranieri e il bombardamento italiano di ospedali da campo svedesi e belgi costrinsero il regime, dopo avere prima negato recisamente, ad ammissioni parziali, minimizzando le dimensioni dei fatti e giustificandoli come ritorsioni legittime per l'impiego di pallottole a espansione (le cosiddette \"dum-dum\") da parte etiopica, vietate dalle convenzioni di Ginevra. Le denunce italiane erano basate inizialmente su un telegramma falsificato che accusava una ditta britannica delle forniture di queste pallottole; gli etiopici fecero uso delle \"dum-dum\" solo in piccole quantit\u00e0, e generalmente erano di propriet\u00e0 personale dei contadini etiopi arruolati nell'esercito che le impiegavano per cacciare.\nMentre i capi etiopici, alcuni giornalisti e osservatori stranieri hanno considerato l'impiego delle armi chimiche il fattore decisivo della vittoria italiana, Del Boca, Rochat e altri storici italiani ritengono che le cause della sconfitta abissina siano legate soprattutto a fattori strategici e organizzativi, ma confermano i terribili effetti morali e materiali dei bombardamenti a gas e ritengono che essi logorarono duramente gli etiopici e accelerarono la vittoria italiana. I numeri che forniscono Del Boca e Rochat sono stati ripresi nel 1996 dalla relazione del generale Domenico Corcione, allora ministro della Difesa: egli rifer\u00ec al Parlamento che, durante la guerra d'Etiopia, furono impiegate bombe d'aereo e proiettili d'artiglieria caricati a iprite e arsine, utilizzo noto al maresciallo Badoglio che firm\u00f2 di proprio pugno alcune relazioni e comunicazioni in merito.\nRepressione e sviluppo della guerriglia.\nGli italiani, probabilmente, avrebbero avuto migliori possibilit\u00e0 di farsi accettare quali nuovi dominatori se si fossero mostrati magnanimi. La logica fascista, per\u00f2, con la sua politica di dominio diretto, segregazione razziale e volont\u00e0 di mostrare la propria potenza, non avrebbe mai permesso di scendere a patti con le popolazioni locali. Poich\u00e9 non fu mai firmato alcun atto ufficiale di resa, la conclusione ufficiale della guerra e la proclamazione dell'Impero non segnarono la fine delle operazioni militari n\u00e9 la pacificazione; dopo la conquista di Addis Abeba il maresciallo Graziani si trov\u00f2 praticamente assediato dentro la citt\u00e0, durante il periodo delle grandi piogge, dai guerriglieri dello Scioa. La ripresa delle operazioni in autunno fu caratterizzata da aspri combattimenti nello stesso Scioa, nell'Etiopia sud-occidentale e nell'Harar; i reparti etiopici superstiti opposero forte resistenza e furono necessarie lunghe operazioni di cosiddetta \"polizia coloniale\" per assicurarsi il controllo di gran parte del territorio. Le forze militari italo-eritree ricorsero a metodi brutali di repressione con fucilazioni in massa, rappresaglie per gli attacchi dei ribelli, distruzioni di villaggi, impiego dell'aviazione e nuovamente dei gas. Simili azioni furono abilmente coperte dalla propaganda di regime che, anzi, dichiar\u00f2 che l'Italia non aveva mai utilizzato i metodi odiosi e crudeli impiegati dalle altre potenze coloniali: la realt\u00e0 dei fatti vide proprio Mussolini prediligere la forza bruta alla magnanimit\u00e0, spingendo gli ufficiali sul campo a utilizzare una sistematica politica di terrore e sterminio.\nI successi italiani peraltro furono effimeri; nella primavera 1937 esplose una nuova ribellione generale da parte dei gruppi guerriglieri \"arbegnuoc\" che, guidati da capi abili ed energici come Abebe Aregai, Hail\u00f9 Chebbed\u00e8, Hail\u00e8 Mariam Mammo, Mangasci\u00e0 Giamberi\u00e8, misero in grande difficolt\u00e0 i presidi italiani. L'esercito italiano impieg\u00f2 principalmente i reparti coloniali di \u00e0scari eritrei, costituiti da soldati devoti, resistenti e molto mobili, per le operazioni di rastrellamento e repressione; queste valide truppe furono costantemente al centro delle cosiddette operazioni di polizia coloniale, che consistevano in sostanza in rastrellamenti e saccheggi brutali, sempre ordinati e diretti dai comandanti italiani. Furono inoltre impiegate bande irregolari, organizzate per periodi limitati e per compiti particolari; queste formazioni, spesso poco disciplinate e inaffidabili, erano inviate in esplorazione prima delle unit\u00e0 di \u00e0scari. Nel novembre 1937 Graziani seppe da Mussolini che sarebbe stato sostituito a breve dal duca Amedeo di Savoia-Aosta e, fin dal suo arrivo in colonia, quest'ultimo si prodig\u00f2 per iniziare una nuova fase di governo. Il vicer\u00e9 sapeva che i tagli voluti da Roma per le spese in Etiopia non gli avrebbero permesso di proseguire la selvaggia repressione di Graziani, che peraltro intendeva subito interrompere perch\u00e9 la giudicava inefficace. Inoltre l'economia non era affatto florida come la propaganda di regime raccontava e, anche se almeno per tutto il 1937 l'Italia non aveva ancora abbandonato economicamente l'impero, il duca si trov\u00f2 dinanzi a una difficile pacificazione con risorse e uomini limitati. Alle fucilazioni si sostituirono i processi, il campo di concentramento di Danane fu lentamente smantellato e la gran parte dei notabili etiopici deportati in Italia fu fatta rientrare, nel tentativo di ridare importanza ai capi locali pi\u00f9 disponibili a sottomettersi. Amedeo ebbe per\u00f2 limitata capacit\u00e0 d'interpretazione delle direttive provenienti da Roma, soprattutto quelle legate alla legislazione razziale, sulle quali Mussolini rimase inflessibile. Il vicer\u00e9 dovette peraltro districarsi fra alcuni personaggi influenti, tra i quali il governatore dello Scioa e vicegovernatore generale Enrico Cerulli, il generale Ugo Cavallero capo delle forze dispiegate in AOI (che, seppur al comando di soldati nazionali e indigeni, il 10 aprile 1939 fu sollevato dall'incarico dopo un anno di infruttuose operazioni antiguerriglia nel Goggiam e altrove) e il ministro dell'Africa italiana Attilio Teruzzi che, della valorizzazione dei capi locali, non voleva neppure sentir parlare.\nNonostante le premesse incoraggianti del governo del nuovo vicer\u00e9, la resistenza degli \"arbegnuoc\" non ebbe tregua e, malgrado gli sforzi, gli italiani non riuscirono mai veramente a venirne a capo. A partire dal 1939 britannici e francesi appoggiarono la resistenza con armi e mezzi al punto che, nel 1940, la maggior parte delle forze italiane era rivolta a contenere la guerriglia all'interno dell'impero. In questo contesto rientr\u00f2 la decisione del duca di Savoia-Aosta di rinunciare alle grandi operazioni di polizia coloniale che caratterizzarono i primi anni di dominio: nessuna delle due parti riusciva a sopraffare l'altra. Gli italiani tenevano sotto controllo le citt\u00e0 e le principali vie di comunicazione, i guerriglieri controllavano le montagne e buona parte del territorio rurale. Con lo scoppio della seconda guerra mondiale la situazione prese a evolvere a tutto svantaggio degli italiani, i quali scontarono il fatto di essersi basati solamente sulla forza durante tutto il periodo dell'occupazione. Le poche forze coloniali a disposizione del vicer\u00e9 si trovarono a dover controllare un territorio immenso e, in molte regioni, gli \"arbegnuoc\" furono perfettamente in grado di cooperare con le truppe britanniche che nel 1941 invasero l'Africa Orientale Italiana, riuscendo a liberare l'Etiopia in pochi mesi e a rimettere sul trono il negus.\nLa fine dell'oltremare italiano.\nGi\u00e0 prima dell'effettivo ingresso dell'Italia nella seconda guerra mondiale, alcuni alti ufficiali italiani ritenevano impossibile difendere e mantenere il possesso dell'Impero in caso di guerra contro il Regno Unito, che deteneva un assoluto controllo su Gibilterra e canale di Suez. In linea con le previsioni, l'Africa Orientale Italiana cess\u00f2 definitivamente di esistere sotto i colpi dell'esercito britannico nel novembre 1941, con la resa dell'ultimo baluardo di Gondar. I civili italiani residenti in Etiopia furono quindi in parte evacuati grazie alla firma degli accordi italo-britannici del 4 febbraio 1942, mentre parte dei civili, gli uomini abili dai 15 ai 60 anni e i circa 40.000 combattenti catturati vennero internati in campi di prigionia nei vasti possedimenti britannici.\nL'Etiopia fu liberata dai britannici con il contributo della resistenza etiopica; l'imperatore Haile Selassi\u00e8 torn\u00f2 sul trono nel maggio 1941, ma la sorte delle ex colonie fu sancita solo con la firma del trattato di pace di Parigi il 10 febbraio 1947: l'articolo 23 impose il ritiro dell'Italia dall'Africa. Ottenuta l'indipendenza, nel 1952 l'Eritrea fu federata all'Etiopia, mentre la Somalia fu affidata nel 1950 dalle Nazioni Unite all'Italia come amministrazione fiduciaria in vista della sua indipendenza, proclamata nel 1960 una volta unita alla vecchia Somalia britannica. Forti furono le pressioni di Addis Abeba per quanto riguardava le richieste di processare i maggiori responsabili italiani di crimini di guerra in Etiopia, ma una \"Norimberga italiana\" non ebbe mai luogo per volont\u00e0 degli Alleati, restii a punire una potenza sconfitta che, per\u00f2, era stata cobelligerante e che nel dopoguerra aveva i partiti politici di sinistra pi\u00f9 forti d'Europa. In tale quadro fu semplice per Roma rintuzzare le richieste di Addis Abeba. Il governo etiopico, comunque, non si diede per vinto e nel 1948 tent\u00f2 di ottenere almeno una soddisfazione simbolica restringendo la lista degli accusati a dieci nomi: Badoglio, Graziani, Lessona, Cortese, Nasi, Pirzio Biroli, Geloso, Gallina, Tracchia e Cerulli. Tuttavia la cosa non ebbe alcun seguito, nemmeno quando, su consiglio di Londra, il 6 settembre 1949 l'Etiopia richiese a Roma solo la consegna dei primi due indagati. La risposta fu uno sdegnato diniego e non fece altro che alimentare il sentimento di autoassoluzione e discolpa tra gli italiani; la realt\u00e0 era che, a guerra fredda gi\u00e0 iniziata, Londra e Washington non potevano rischiare di privarsi dell'Italia nel trarla di fronte alla giustizia internazionale. Di fatto i crimini avvenuti contro l'esercito e la popolazione etiopica durante la guerra del 1935-1936 e poi fino al 1941 rimasero impuniti."}
{"id": "360793", "revid": "104458", "url": "https://it.wikipedia.org/wiki?curid=360793", "title": "Corrado III", "text": ""}
{"id": "360794", "revid": "4711", "url": "https://it.wikipedia.org/wiki?curid=360794", "title": "Riccardo I di Inghilterra", "text": ""}
{"id": "360796", "revid": "78273", "url": "https://it.wikipedia.org/wiki?curid=360796", "title": "Dinastia dei Flavi", "text": ""}
{"id": "360798", "revid": "4711", "url": "https://it.wikipedia.org/wiki?curid=360798", "title": "Guglielmo III di Inghilterra", "text": ""}
{"id": "360799", "revid": "4711", "url": "https://it.wikipedia.org/wiki?curid=360799", "title": "Maria II di Inghilterra", "text": ""}
{"id": "360800", "revid": "4711", "url": "https://it.wikipedia.org/wiki?curid=360800", "title": "Carlo II di Inghilterra", "text": ""}
{"id": "360801", "revid": "4711", "url": "https://it.wikipedia.org/wiki?curid=360801", "title": "Carlo I di Inghilterra", "text": ""}
{"id": "360802", "revid": "4711", "url": "https://it.wikipedia.org/wiki?curid=360802", "title": "Giacomo I di Inghilterra", "text": ""}
{"id": "360803", "revid": "4711", "url": "https://it.wikipedia.org/wiki?curid=360803", "title": "Elisabetta I di Inghilterra", "text": ""}
{"id": "360804", "revid": "4711", "url": "https://it.wikipedia.org/wiki?curid=360804", "title": "Maria I di Inghilterra", "text": ""}
{"id": "360805", "revid": "466539", "url": "https://it.wikipedia.org/wiki?curid=360805", "title": "Miranda Richardson", "text": "\u00c8 stata candidata a due Oscar, a sei BAFTA (vincendone due) e a sette Golden Globe (vincendone due).\nBiografia.\nMiranda Jane Richardson \u00e8 nata a Southport, Lancashire, da Marian Georgina, una casalinga, e William Alan Richardson, un dirigente aziendale. Seconda figlia nella sua famiglia.\nCarriera.\nHa frequentato la Bristol Old Vic Theatre School, dove ha studiato al fianco di Daniel Day-Lewis, debuttando in ruoli minori di spettacoli come \"Cenerentola\" e \"Lord Arthur Savile's Crime\". Prima di farsi un nome ed essere conosciuta come stella del grande schermo, ha goduto di una carriera teatrale molto estesa e riuscita, compiendo il suo esordi scenico in \"Moving\" al Queen's Theatre. \u00c8 apparsa in molti spettacoli nei teatri del West End di Londra.\nIl suo debutto sul grande schermo \u00e8 stato col ruolo di Ruth Ellis in \"Ballando con uno sconosciuto\" di Mike Newell, nel 1985. Seguirono poi ruoli da comprimaria per Steven Spielberg, Roberto Faenza, Neil Jordan e Louis Malle, che la scelse per \"Il danno\", contrapposta a Juliette Binoche e Jeremy Irons, per il quale ricevette la prima candidatura agli Oscar come migliore attrice non protagonista e la prima di sette totali al Golden Globe. Nello stesso anno ritorna a collaborare con Newell per il film \"Un incantevole aprile\", per il quale vince il Golden Globe come migliore attrice in una commedia. \nNel 1993 \u00e8 protagonista con Kate Bush di \"The Line, the Cross &amp; the Curve\", cortometraggio diretto dalla stessa cantautrice, che trae spunto dal suo album \"The Red Shoes\". \nNel 1994 riceve la seconda nomination all'Oscar e la terza al Golden Globe, nel ruolo da protagonista in \"Tom &amp; Viv - Nel bene, nel male, per sempre.\" Nello stesso anno vince il secondo Golden Globe per il film tv \"Delitto di stato\", nella categoria di migliore attrice non protagonista in un film per la televisione. \nPrende parte alla saga di \"Harry Potter\" nel ruolo di Rita Skeeter, nei film \"Harry Potter e il calice di fuoco\" e \"Harry Potter e i Doni della Morte - Parte 1\".\nLa televisione la vede poliedrica e nel 1998 interpreta il memorabile ruolo della strega Maab nella miniserie fantasy \"Merlino\", con Sam Neill, per il quale riceve la nomination al Golden Globe come migliore attrice in un film per la televisione. \nNel 1999 \u00e8 doppiatrice di Anna in \"Il re ed io\" e nel 2000 della malvagia signora Tweedy in \"Galline in fuga\".\nA maggio 2009, la Richardson \u00e8 ritornata su un palco di Londra per la prima volta in 10 anni, recitando nel nuovo dramma di Wallace Shawn \"Grasses of a Thousand Colours\" al Royal Court Theatre.\nDoppiatrici italiane.\nNelle versioni in italiano dei suoi film, Miranda Richardson \u00e8 stata doppiata da:\nDa doppiatrice \u00e8 sostituita da:"}
{"id": "360806", "revid": "4711", "url": "https://it.wikipedia.org/wiki?curid=360806", "title": "Edoardo VI di Inghilterra", "text": ""}
{"id": "360807", "revid": "2093951", "url": "https://it.wikipedia.org/wiki?curid=360807", "title": "Dario Bellezza", "text": "Biografia.\nBellezza fu scoperto e lanciato da Pier Paolo Pasolini, del quale per diversi anni cur\u00f2 la corrispondenza; il regista e letterato friulano, in seguito alla pubblicazione della prima raccolta di poesie \"Invettive e licenze\" (1971), lo defin\u00ec \u00ab Il miglior poeta della nuova generazione \u00bb. In precedenza si era gi\u00e0 imposto all'attenzione dei lettori con l\"'Innocenza\" (1970), romanzo breve col quale esord\u00ec e di cui Alberto Moravia scrisse la prefazione: storia di un'adolescenza tormentata con precise connotazioni autobiografiche. Seguirono i romanzi \"Lettere da Sodoma\" (1972) e \"Il carnefice\" (1973), ispirati anch'essi alle proprie esperienze personali.\nNel 1976 vinse il Premio Viareggio per la sua raccolta di poesie, \"Morte segreta\", edita da Garzanti.\nLa poesia di Bellezza si \u00e8 spesso ispirata a temi autobiografici, fra i quali spicca l'amore omosessuale (vissuto con un sofferto atteggiamento \"maledettista\", nella ricerca ossessiva di un \"bellissimo assassino\" fra drogati e prostituti), risentendo inizialmente dell'influenza dei poeti simbolisti e dell'opera di Sandro Penna.\n\"Angelo\" (1979) \u00e8 una testimonianza commossa al grande amore della sua vita: la letteratura. Successivamente pubblic\u00f2 \"Turbamento\" (1984), \"L'amore felice\" (1986) e \"Nozze col diavolo\" (1995).\nCollaborando dal 1978 con la casa editrice Pellicanolibri, contribuisce alla pubblicazione di autori esordienti o non pi\u00f9 accettati dalla grande editoria come Anna Maria Ortese e Goliarda Sapienza. Per la prima, insieme ad Adele Cambria e Beppe Costa riuscir\u00e0 a fare applicare la Legge Bacchelli a sostegno degli artisti in difficolt\u00e0 economiche.\nPer Garzanti tradusse l'intera opera di Arthur Rimbaud, suo poeta di riferimento soprattutto negli anni della giovinezza.\nNel 1986 fu protagonista di un celebre scontro con Aldo Busi durante una puntata di \"Mixer Cultura\". Durante lo scontro Bellezza diede a Busi della \"puttana che va in giro a vendere i suoi libri\", accusandolo di sfruttare l'omosessualit\u00e0 a fini di vendita. Busi rispose a Bellezza che la sua \"acrimonia\" nasceva dall'essere stato \"esautorato dal panorama della letteratura italiana\".\nSieropositivo dal 1987, muore di AIDS il 31 marzo del 1996 a Roma.\nBiancamaria Frabotta ha detto di lui: \u00abNe scrisse di versi, perfetti e indimenticabili, che bisogner\u00e0 rassegnarsi, prima o poi, a considerare tra i pi\u00f9 belli del Novecento italiano\u00bb."}
{"id": "360809", "revid": "4711", "url": "https://it.wikipedia.org/wiki?curid=360809", "title": "Enrico VIII di Inghilterra", "text": ""}
{"id": "360815", "revid": "1318658", "url": "https://it.wikipedia.org/wiki?curid=360815", "title": "Arconte (disambigua)", "text": ""}
{"id": "360817", "revid": "4711", "url": "https://it.wikipedia.org/wiki?curid=360817", "title": "Enrico V di Inghilterra", "text": ""}
{"id": "360821", "revid": "4711", "url": "https://it.wikipedia.org/wiki?curid=360821", "title": "Enrico IV di Inghilterra", "text": ""}
{"id": "360826", "revid": "4711", "url": "https://it.wikipedia.org/wiki?curid=360826", "title": "Riccardo II di Inghilterra", "text": ""}
{"id": "360830", "revid": "121405", "url": "https://it.wikipedia.org/wiki?curid=360830", "title": "Edoardo III di Inghilterra", "text": ""}
{"id": "360832", "revid": "4711", "url": "https://it.wikipedia.org/wiki?curid=360832", "title": "Edoardo II di Inghilterra", "text": ""}
{"id": "360833", "revid": "4711", "url": "https://it.wikipedia.org/wiki?curid=360833", "title": "Enrico III di Inghilterra", "text": ""}
{"id": "360834", "revid": "4711", "url": "https://it.wikipedia.org/wiki?curid=360834", "title": "Enrico II di Inghilterra", "text": ""}
{"id": "360836", "revid": "4711", "url": "https://it.wikipedia.org/wiki?curid=360836", "title": "Stefano di Inghilterra", "text": ""}
{"id": "360837", "revid": "4711", "url": "https://it.wikipedia.org/wiki?curid=360837", "title": "Enrico I di Inghilterra", "text": ""}
{"id": "360838", "revid": "4711", "url": "https://it.wikipedia.org/wiki?curid=360838", "title": "Guglielmo I di Inghilterra", "text": ""}
{"id": "360839", "revid": "72563", "url": "https://it.wikipedia.org/wiki?curid=360839", "title": "Harold II di Inghilterra", "text": ""}
{"id": "360842", "revid": "2072620", "url": "https://it.wikipedia.org/wiki?curid=360842", "title": "Sepiolite", "text": "La sepiolite \u00e8 un minerale scoperto nel 1847, un fillosilicato idrato di magnesio.\nFu Ernst Friedrich Glocker (1793 - 1858), mineralogista e geologo stratigrafico tedesco che le diede il nome, alludendo al fatto che il suo aspetto ricorda l'osso di seppia.\nIn ragione del fatto che \u00e8 possibile trovarla galleggiante sulle acque del Mar Nero, viene comunemente chiamata schiuma di mare.\nAbito cristallino.\nPrevalentemente criptocristallini ortorombici fibrosi, rari.\nOrigine e giacitura.\nLa genesi \u00e8 secondaria in rocce sedimentarie, deriva dall'alterazione del serpentino. La paragenesi \u00e8 con serpentinite e opale. Il minerale si trova anche associato alla magnesite (magnesio carbonato).\nForma in cui si presenta in natura.\nSi presenta in aggregati terrosi, a volte massivi e in aggregati fibrosi e porosi.\nCaratteri chimico-fisici.\nAppena estratto \u00e8 molle, ma indurisce quando esposto al calore solare o quando essiccato in un apposito ambiente. Ha la caratteristica di assorbire velocemente acqua e anche sostanze grasse, senza deformarsi. Assaggiato con la punta della lingua, l'allappa. Ha una luminescenza a volte bianco-giallastra, a volte bianco-bluastra. Fonde con difficolt\u00e0, \u00e8 inattaccabile dagli acidi, fatta eccezione dell'acido cloridrico. In tubo chiuso d\u00e0 H2O; va pulita con acqua distillata.\nLocalit\u00e0 di ritrovamento.\nLa maggior parte della schiuma di mare che si trova in commercio proviene dall'Asia Minore, in particolare dalla zona circostante la citt\u00e0 di Eski\u015fehir, in Turchia, dove la si trova in masse nodulari irregolari, in depositi alluvionali da dove la si estrae. Si dice che nel distretto di Eski\u015fehir ci siano circa 4.000 pozzi che conducono a gallerie orizzontali da dove si estrae la schiuma di mare. I principali luoghi di estrazione sono a Sepetdji-Odjaghi e a Kemikdji-Odjaghi, che si trovano a circa 32 chilometri dalla citt\u00e0. La pietra si trova anche, seppur in quantit\u00e0 minori, in Grecia, intorno alla citt\u00e0 di Tebe e sulle isole Eubea e Samos, inoltre anche a Hrubschitz vicino Kromau in Moravia. Si trova anche, sempre in quantit\u00e0 limitate, in Francia, Spagna e Marocco. Negli Stati Uniti la si trova a Nottingham, centro della Contea di Chester in Pennsylvania ed in Carolina del Sud e nello Utah.\nIn Italia si possono ritrovare masse compatte a Vipiteno, nella Val Passiria e nella Val di Vizze, tutte localit\u00e0 dell'Alto Adige.\nUtilizzi.\nLa sepiolite viene utilizzata in impasti per restauri di marmi, come statue e superfici.\nIn edilizia viene impiegata per la pulitura della pietra. La sua capacit\u00e0 di rilasciare lentamente acqua viene infatti sfruttata per sciogliere i depositi a base di gesso comunemente noti come \"croste nere\".\nOccasionalmente \u00e8 utilizzata come sostituto del sapone e come materiale da costruzione. Nel campo ferroviario si sta sperimentando l'uso come grippante nelle sabbiere dei mezzi di trazione. \nL'uso principale \u00e8 per\u00f2 per realizzare piccole sculture e soprattutto quello per la costruzione di pipe spesso dalle artistiche decorazioni, di bocchini per sigari e sigarette. Particolarmente rinomate sono infatti le pipe in sepiolite, chiamate pipe Meerschaum (dalla parola tedesca per \"schiuma di mare\"), poich\u00e9, grazie alla porosit\u00e0 della sepiolite, l'umidit\u00e0 e il catrame di tabacco vanno ad impregnare il minerale, permettendo quindi di ottenere un fumo fresco, asciutto e aromatico.\nViene anche ridotta in granelli e commercializzata come lettiera igienica per animali domestici. "}
{"id": "360843", "revid": "28402", "url": "https://it.wikipedia.org/wiki?curid=360843", "title": "Giulio Cesare Ottaviano", "text": ""}
{"id": "360844", "revid": "229244", "url": "https://it.wikipedia.org/wiki?curid=360844", "title": "Vocabolario di alto uso", "text": ""}
{"id": "360848", "revid": "2166047", "url": "https://it.wikipedia.org/wiki?curid=360848", "title": "Chabarovsk", "text": "Chabarovsk ( , anche traslitterato come \"Habarovsk\" o \"Khabarovsk\") \u00e8 una citt\u00e0 della Russia estremo-orientale, capoluogo del Territorio omonimo. \u00c8 stata capoluogo del circondario federale dell'Estremo Oriente fino al 2018, sostituita da Vladivostok l'anno seguente.\nGeografia fisica.\nTerritorio.\nChabarovsk sorge alla confluenza del fiume Amur con l'Ussuri. Sorge lungo la ferrovia Transiberiana a da Mosca e a da Vladivostok; in linea d'aria si trova a meno di 30\u00a0km dalla Cina.\nClima.\n\"Fonte: WorldClimate.com\"\nStoria.\nLa zona dove oggi sorge la citt\u00e0 era, fin dal XII secolo, parte della Cina imperiale e l'insediamento presente veniva chiamato B\u00f3li. Nel 1858 l'intera area venne ceduta ai russi in seguito al trattato di Aigun; i russi rinominarono l'insediamento cinese Chabarovsk, dal nome dell'esploratore Erofej Chabarov, e costruirono un fortino.\nQuesto piccolo insediamento si svilupp\u00f2 rapidamente, venne dichiarato citt\u00e0 nel 1880 e ai primi del XX secolo era uno dei principali centri dell'Estremo Oriente russo; un'ulteriore spinta allo sviluppo della citt\u00e0 deriv\u00f2 anche dalla costruzione della Transiberiana. Chabarovsk fece parte del Governo provvisorio del Priamur'e; nel 1926 divent\u00f2 la capitale dell'Estremo Oriente Sovietico, titolo che mantenne fino al 1938.\nOggi Chabarovsk rimane uno dei principali centri, insieme a Vladivostok, dell'estremo oriente russo. Capoluogo dell'immenso Territorio omonimo, \u00e8 un importante centro industriale, commerciale e culturale, vitalizzato dalla vicinanza geografica con Cina, Giappone e Corea del Sud.\nCultura.\nParte del film \"Dersu Uzala - Il piccolo uomo delle grandi pianure\" di Akira Kurosawa \u00e8 ambientata in questa citt\u00e0.\nUn ritratto di questa citt\u00e0 \u00e8 presente nel libro di Tiziano Terzani \"Buonanotte, Signor Lenin\".\nSport.\nLa citt\u00e0 di Chabarovsk \u00e8 sede di una squadra di hockey su ghiaccio, l'Amur Chabarovsk, iscritta alla Kontinental Hockey League, e di una squadra di calcio, l'SKA-Chabarovsk.\nInfrastrutture e trasporti.\nAeroporti.\nLa citt\u00e0 di Chabarovsk \u00e8 servita dall'aeroporto internazionale Novyj con i numerosi voli di linea passeggeri e cargo internazionali e nazionali che collegano Chabarovsk con la Siberia, la Russia europea, la Cina, il Giappone, la Corea del Sud e la Thailandia. Attualmente l'aeroporto di Chabarovsk \u00e8 lo hub delle compagnie aeree russe Chabarovsk Airlines, SAT Airlines e Vladivostok Avia."}
{"id": "360850", "revid": "1543377", "url": "https://it.wikipedia.org/wiki?curid=360850", "title": "Direttiva dell'Unione Europea 2006/123/CE", "text": "La direttiva dell'Unione Europea 2006/123/CE, conosciuta come Direttiva Bolkestein, \u00e8 una direttiva dell'Unione Europea relativa ai servizi nel mercato europeo comune, presentata dalla Commissione europea nel febbraio 2004, ed approvata ed emanata nel 2006. Venne cos\u00ec detta da Frits Bolkestein, commissario europeo per il mercato interno della Commissione Prodi, ha curato e sostenuto questa direttiva, che per semplicit\u00e0 viene indicata con il suo nome. \nStoria.\nLa genesi della direttiva sub\u00ec diverse critiche e osservazioni, infatti il Partito Popolare Europeo e il Partito Socialista Europeo, i due principali partiti del Parlamento europeo, raggiunsero un compromesso che elimina del tutto il principio del paese di origine, e inserisce numerose eccezioni e protezioni per evitare ogni possibile riduzione della tutela sociale. Il testo del compromesso, adottato dal Parlamento Europeo in seduta plenaria il 16 febbraio 2006, viene spesso indicato con il nome della relatrice socialista tedesca Evelyne Gebhardt.\nLa prima votazione \u00e8 stata respinta con 153 voti a favore e 486 contro, seguendo la proposta del Partito Verde Europeo e della Sinistra Europea di respingere \"in toto\" la direttiva. Il compromesso \u00e8 stato approvato con 391 voti a favore, 213 contrari e 34 astenuti. Hanno votato a favore gran parte dei popolari, dei liberali e dei socialisti, con l'eccezione dei socialisti francesi. Si sono invece pronunciati contrari la maggioranza dei rappresentanti della Sinistra Europea, dei Verdi, Indipendenza e Democrazia, l'Unione per l'Europa delle Nazioni.\nIl nuovo testo distingue l'accesso ai mercati europei, che deve essere il pi\u00f9 possibile libero e de-regolamentato, dall'esercizio delle attivit\u00e0 di servizi, che devono essere quelle del paese di destinazione per non interferire con gli equilibri dei mercati locali. Vengono esplicitate numerose eccezioni prima ambigue, come l'esclusione dei servizi di interesse generale forniti dallo Stato, o il fatto che la direttiva si riferisce ai settori gi\u00e0 privatizzati, e non riguarda la privatizzazione o l'abolizione dei monopoli. Oltre all'esclusione dei servizi di interesse generale, ovvero i servizi gestiti dallo Stato nell'ambito della sua politica sociale, gi\u00e0 esclusi nella prima versione della direttiva, viene aggiunta la possibilit\u00e0 di escludere alcuni servizi di interesse economico generale. Infine, viene ribaltato l'obbligo di controllo sulle attivit\u00e0 di prestazione temporanea di servizi, che nella versione originale era riservata allo stato di origine; \u00e8 ora lo stato di destinazione a garantire il rispetto del proprio diritto nazionale. Il compromesso ha ottenuto l'approvazione della Confederazione europea dei sindacati, oltre che della maggioranza del Parlamento Europeo. Si pu\u00f2 affermare che il compromesso abbia soddisfatto l'ampia categoria di coloro che avevano visto nella prima versione della direttiva troppe carenze nelle tutele sociali. Rimangono voci di insoddisfazione, che possono essere ricondotte a due categorie: coloro che speravano in una direttiva pi\u00f9 liberale, e ritengono che i vantaggi economici saranno ora gravemente limitati, e parlano di un'occasione perduta per l'Europa; coloro che, sia all'estrema destra che all'estrema sinistra, abbracciano posizioni nazionaliste e non condividono il principio della limitazione dei poteri degli stati e l'equiparazione dei diritti dei cittadini di altri paesi europei.\nIl testo della direttiva cos\u00ec emendato \u00e8 poi ritornato all'esame del Parlamento e del Consiglio dell'Unione europea, come previsto dalla procedura legislativa di codecisione, che l'hanno definitivamente approvato il 12 dicembre 2006. La direttiva \u00e8 stata definitivamente approvata da Parlamento e Consiglio, profondamente emendata rispetto alla proposta originaria, il 12 dicembre 2006, divenendo la direttiva 2006/123/CE del 12 dicembre 2006. La direttiva \u00e8 stata pubblicata nella Gazzetta Ufficiale dell'Unione europea (L 376) il 27 dicembre 2006 Gli Stati membri avrebbero dovuto recepirla nei rispettivi ordinamenti nazionali entro il 28 dicembre 2009. La Commissione Europea (DG Mercato interno e servizi) ha pubblicato un manuale di attuazione della direttiva, destinato ai governi nazionali.\nAnalisi.\nSecondo il parere della Commissione Europea, che nel luglio 2002 ha presentato una relazione sullo stato del mercato interno dei servizi, l'integrazione del mercato interno in questo ambito \u00e8 ben lontana dallo sfruttare in pieno le potenzialit\u00e0 di crescita economica. La direttiva Bolkestein ha quindi l'obiettivo di facilitare la circolazione di servizi all'interno dell'Unione europea, perch\u00e9 i servizi rappresentano il 70% dell'occupazione in Europa, e la loro liberalizzazione, a detta di numerosi economisti, aumenterebbe l'occupazione e il PIL dell'Unione europea. La direttiva Bolkestein si inserisce nello sforzo generale di far crescere competitivit\u00e0 e dinamismo in Europa per rispettare i criteri della Strategia di Lisbona. Inoltre la libert\u00e0 di stabilimento e la libera circolazione dei prestatori di servizi sono importanti diritti dei cittadini europei, e sono alcune delle libert\u00e0 economiche principali presenti gi\u00e0 nel Trattato di Roma del 1957.\nLa direttiva non intende disciplinare nello specifico l'ampio settore dei servizi: si propone come un direttiva-quadro, che pone poche regole molto generali e lascia agli stati membri la decisione su come meglio applicare i principi da essa enunciati. Il principio generale a cui si ispira \u00e8 stato individuato dalla Corte di giustizia dell'Unione Europea nella famosa sentenza Cassis de Dijon, del 1979, relativa alla libera circolazione dei beni. La Corte aveva sostenuto che se un bene \u00e8 prodotto e commerciato legalmente in uno stato europeo, gli altri stati membri non possono limitarne la circolazione bens\u00ec presupporre la sua conformit\u00e0. Si tratta in parole povere di un principio di mutua fiducia, che ha permesso di eliminare in un colpo solo molte minute differenze di regolamentazioni che limitavano i progressi del mercato interno. La direttiva Bolkestein intende utilizzare un simile principio nel settore dei servizi. La direttiva non riguarda alcuni ambiti disciplinati a parte da altre norme comunitarie: i servizi finanziari, le reti di comunicazione elettronica, i servizi di trasporto, il settore fiscale.\nContenuto.\nLa direttiva \u00e8 basata sugli articoli 47.2 e 55 del Trattato della Comunit\u00e0 europea. La procedura legislativa \u00e8 la codecisione. La direttiva \u00e8 organizzata su tre ambiti, concernenti l'eliminazione degli ostacoli alla libert\u00e0 di stabilimento, l'eliminazione degli ostacoli alla libera circolazione dei servizi e, infine, l'instaurazione della fiducia reciproca tra stati membri.\nLibert\u00e0 di stabilimento e gli sportelli unici.\nLa direttiva Bolkestein intende semplificare le procedure amministrative, eliminare l'eccesso di burocrazia e soprattutto evitare le discriminazioni basate sulla nazionalit\u00e0 o per coloro che intendono stabilirsi in un altro paese europeo per prestare dei servizi.\nPer raggiungere questi obiettivi propone la creazione di \"sportelli unici\" dove i prestatori di servizi possano portare a termine tutte le formalit\u00e0 necessarie, la possibilit\u00e0 di espletare queste procedure via internet, l'eliminazione di requisiti burocratici \"inutili\", autorizzazioni discriminatorie e discriminazioni basate sulla nazionalit\u00e0.\nLibera circolazione dei servizi.\nLa libera circolazione dei servizi si differenzia dallo stabilimento perch\u00e9 riguarda i casi di chi si sposta temporaneamente da un paese all'altro con l'obiettivo di fornire un servizio limitatamente nel tempo. In questi casi non sono necessarie le registrazioni che si compiono nel caso dello stabilimento, ma si deve decidere a quale legge risponde chi attraversa le frontiere con questo scopo.\nLa direttiva adotta \"il principio del paese di origine\", secondo il quale un prestatore di servizi che si sposta in un altro paese europeo deve rispettare la legge del proprio paese di origine. Questo per incoraggiare i prestatori di servizi a spostarsi senza doversi informare su 25 diverse legislazioni nazionali. Il principio del paese d'origine \u00e8 stato totalmente abbandonato nella versione definitiva della direttiva.\nIl principio del paese d'origine riguarda principalmente aspetti legali quali diplomi, regolamenti, necessit\u00e0 di autorizzazioni particolari. Ne \u00e8 quasi del tutto escluso il diritto del lavoro, che \u00e8 gi\u00e0 regolamentato dalla direttiva 96/71/CE (relativa al distacco dei lavoratori nell'ambito di una prestazione di servizi).\nSono dunque escluse dal principio del paese d'origine tutte le tutele fondamentali dei diritti dei lavoratori, compreso il salario minimo, salute, igiene, sicurezza, diritti delle gestanti e puerpere, diritti di bambini e giovani, parit\u00e0 di trattamento tra uomo e donna, ferie retribuite. Resterebbero soggetti al principio del paese di origine il diritto di sciopero, le condizioni di assunzione e di licenziamento, gli oneri previdenziali.\nEsistono anche altre deroghe generali al principio di origine, soprattutto materie regolate a parte da altre norme europee, tra cui le principali sono: i servizi postali; la distribuzione di energia elettrica, gas, acqua; le qualifiche professionali; i diritti d'autore; le ragioni di ordine pubblico, salute o sicurezza. Esistono deroghe transitorie al principio di origine: trasporto di fondi, giochi d'azzardo, recupero giudiziario di crediti. In casi eccezionali, uno stato pu\u00f2 applicare deroghe per casi individuali al principio di origine, tra cui le principali sono: esercizio di una professione sanitaria, tutela dell'ordine pubblico.\nFiducia reciproca tra stati.\nLa direttiva promuove l'armonizzazione delle legislazioni dei paesi membri in ambiti quali la tutela dei consumatori, l'assicurazione professionale e la risoluzione delle controversie; promuove anche la collaborazione tra autorit\u00e0 nazionali e la creazione di codici di condotta.\nCritiche.\nIl principio del paese di origine \u00e8 stato subito molto contestato e ha destato vive preoccupazioni: i suoi oppositori sostengono che possa causare del dumping sociale, ovvero stimolare una corsa al ribasso per quanto riguarda le tutele sociali, i diritti dei lavoratori e il livello delle retribuzioni.\nOsservazioni positive.\nI sostenitori della direttiva Bolkestein, tra cui si annoverano i dieci nuovi stati membri e il Regno Unito, oltre a gruppi politici di estrazione liberale, ritengono invece poco fondati i timori di dumping sociale, perch\u00e9 il diritto del lavoro \u00e8 quasi del tutto escluso dall'ambito della direttiva e perch\u00e9 sostengono che tutti i paesi europei presentano un livello di tutele sociali pi\u00f9 che sufficiente. Un altro argomento a favore della direttiva \u00e8 che l'aumento dell'occupazione e della produttivit\u00e0 legati alla liberalizzazione dei servizi in Europa porterebbero ai lavoratori vantaggi di gran lunga superiori agli svantaggi iniziali.\nOsservazioni negative.\nIl processo di approvazione della direttiva venne tuttavia criticato a suo tempo interrotto in seguito alle forti polemiche che sono nate intorno ad essa; in particolare, la direttiva \u00e8 stata indicata come la prova di una deriva liberista che, secondo la sinistra radicale, i verdi e alcune formazioni sociali, starebbe investendo l'Unione europea.\nL'accesa discussione sulla direttiva ha avuto anche riflessi in altri campi: \u00e8 stata individuata come una delle cause della disaffezione dei cittadini europei verso le istituzioni, ed \u00e8 stata considerata una delle ragioni del fallimento del referendum francese, nonch\u00e9 di quello olandese, sulla Costituzione europea.\nIl caso dell'idraulico polacco.\nIl timore che la scarsa protezione sociale dei nuovi stati membri erodesse le tutele dei vecchi stati membri \u00e8 stato rappresentato in Francia dallo spauracchio dell'idraulico polacco, che avrebbe distrutto gli equilibri del mercato del lavoro francese. Lo stesso timore si \u00e8 concretizzato in un fatto pi\u00f9 concreto in Svezia, dove si \u00e8 verificato il caso Vaxholm. In Svezia non esiste una legge sul salario minimo, che viene invece concordato dalla libera concertazione tra sindacati e associazioni di datori di lavoro.\nPer questo motivo un'impresa lettone, che aveva vinto un appalto di costruzione nella cittadina di Vaxhlom, si era ritenuta autorizzata, alla luce della direttiva 96/71/CE, di applicare il salario lettone. Questo caso e altre situazioni analoghe avevano aumentato le preoccupazioni per l'esistenza di troppe zone grigie nella legislazione proposta, che avrebbero portato a una corsa al ribasso delle tutele sociali. Preoccupazioni analoghe erano state espresse per quel che riguarda la tutela dell'ambiente e dei consumatori.\nIl recepimento negli stati membri.\nItalia.\nAlla direttiva \u00e8 stata data attuazione in Italia mediante il decreto legislativo 26 marzo 2010, n. 59, pubblicato sulla Gazzetta Ufficiale n. 94 del 23 aprile 2010."}
{"id": "360851", "revid": "28530", "url": "https://it.wikipedia.org/wiki?curid=360851", "title": "Operazione Forza Deliberata", "text": ""}
{"id": "360856", "revid": "104458", "url": "https://it.wikipedia.org/wiki?curid=360856", "title": "Clavaleyres", "text": "Clavaleyres (toponimo tedesco) \u00e8 una frazione di 49 abitanti del comune svizzero di Morat, nel Canton Friburgo (distretto di Lac).\nGeografia fisica.\nClavaleyres \u00e8 stato fino al 31 dicembre 2021 un'exclave del Canton Berna tra il Canton Friburgo e il Canton Vaud.\nStoria.\nGi\u00e0 comune autonomo che si estendeva per 1\u00a0km\u00b2, il 1\u00ba gennaio 2022 \u00e8 stato accorpato a Morat assieme agli altri comuni soppressi di Galmiz e Gempenach: Clavaleyres \u00e8 cos\u00ec passato dal Canton Berna al Canton Friburgo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "360861", "revid": "125192155", "url": "https://it.wikipedia.org/wiki?curid=360861", "title": "Emanuele Filiberto Duca d'Aosta (incrociatore)", "text": "L'Emanuele Filiberto Duca d'Aosta (detto anche semplicemente Duca d'Aosta) \u00e8 stato un incrociatore leggero della Regia Marina, appartenente alla classe Condottieri tipo Duca d'Aosta.\nCaratteristiche.\nLa propulsione era a vapore con due gruppi turboriduttori tipo Belluzzo/Parsons alimentate dal vapore di sei caldaie a tubi d'acqua del tipo Yarrow/Regia Marina, con bruciatori a nafta, con surriscaldatori, in cui l'acqua fluiva attraverso tubi riscaldati esternamente dai gas di combustione, sfruttando cos\u00ec il calore sprigionato dai bruciatori, dalle pareti della caldaia e dei gas di scarico.\nNel XX secolo questo tipo di caldaia divent\u00f2 il modello standard per tutte le caldaie di grosse dimensioni, grazie anche all'impiego di acciai speciali in grado di sopportare temperature elevate e allo sviluppo di moderne tecniche di saldatura. L'apparato motore forniva una potenza massima di 100\u00a0000 CV e consentiva alla nave di raggiungere la velocit\u00e0 massima di quasi 37 nodi, con un'autonomia che ad una velocit\u00e0 media 14 nodi era di 3900 miglia.\nL'armamento principale era costituito da otto cannoni da 152/53 A-1932 a culla singola e a caricamento semi-automatico installati in quattro torrette binate sopraelevate, due a prora e due a poppavia del secondo fumaiolo.\nL'armamento antiaereo principale era costituito da sei cannoni OTO da 100/47mm mod. 1927 in tre complessi binati, utili anche in compiti antinave, ma che con l'aumento della velocit\u00e0 dei velivoli e con le nuove forme di attacco in picchiata si mostrarono insufficienti alla difesa aerea e rivelavano una certa utilit\u00e0 solo nel tiro di sbarramento: per ovviare a tali inconvenienti venne approntato dalla Regia Marina il modello 90/50\u00a0mm A-1938 in un complesso singolo con affusto stabilizzato, che trov\u00f2 impiego sulle Duilio ricostruite e sulle moderne Littorio ma non sulle Cavour ricostruite.\nL'armamento antiaereo secondario era costituito da 8 mitragliere Hotchiss da 13,2/76\u00a0mm in quattro impianti binati e otto mitragliere pesanti Breda 37/54\u00a0mm montate in 4 impianti binati che si rivelarono particolarmente utili contro gli aerosiluranti e in generale contro i bersagli a bassa quota.\nL'armamento silurante era di sei tubi lanciasiluri in 2 complessi tripli brandeggiabili che trovavano posto in coperta circa a met\u00e0 distanza fra i due fumaioli; l'armamento antisommergibile era completato da due lanciabombe di profondit\u00e0.\nL'unit\u00e0 imbarcava due idrovolanti da ricognizione marittima IMAM Ro.43 biplani biposto capaci di raggiungere circa 300 km/h e con circa 1\u00a0000 km di autonomia, che venivano lanciati da una catapulta, disposta a centro nave.\nNome.\nLa nave fu battezzata con questo nome in onore di Emanuele Filiberto di Savoia Duca d'Aosta, generale del Regio Esercito, figlio del Re di Spagna Amedeo I e fratello del duca degli Abruzzi Luigi Amedeo di Savoia.\nNel corso della prima guerra mondiale Emanuele Filiberto guid\u00f2 la terza armata senza mai subire sconfitte guadagnandosi l'appellativo di \"Duca Invitto\" e al cui comando conquist\u00f2 Gorizia nella sesta battaglia dell'Isonzo. Nel 1926 fu nominato Maresciallo d'Italia. Mor\u00ec nel 1931 e per sua volont\u00e0 venne sepolto tra i soldati nel Sacrario Militare di Redipuglia.\nIl motto della nave era \"Victoria nobis vita\" (per noi vittoria \u00e8 vita) che era il motto del \"Duca Invitto\", e nella Marina Militare sarebbe stato ereditato dall'incrociatore portaelicotteri \"Vittorio Veneto\"; nella nave erano presenti altre scritte, tra cui \"\u00e7a costa lon \u00e7a costa! Viva l'Aosta!\" (Costi quel che costi, Viva l'Aosta), motto del battaglione alpini Aosta.\nIn precedenza nella Regia Marina a portare il nome \"Emanuele Filiberto\" era stata una nave da battaglia intitolata per\u00f2 ad Emanuele Filiberto di Savoia X Duca di Savoia e antenato di Emanuele Filiberto di Savoia-Aosta; la nave, in servizio dal giugno 1901 al febbraio 1920, ricevette la bandiera da combattimento a La Spezia il 10 aprile 1902 proprio dalle mani del Duca d'Aosta.\nServizio.\nLa nave venne impostata sugli scali il 29 ottobre 1932 nei cantieri OTO di Livorno, varata nel 1934 ed entr\u00f2 in servizio nel 1935. Nel 1938 inizi\u00f2 con la gemella \"Eugenio di Savoia\" una circumnavigazione del globo che venne interrotta dalla minaccia dello scoppio della seconda guerra mondiale mentre le due navi si trovavano in Sud America. La partenza prevista per il 1\u00ba settembre 1938 avvenne il 5 novembre dello stesso anno da Napoli, mentre il ritorno, che era previsto per il 25 luglio 1939, alla fine di gennaio del 1939 venne anticipato con il richiamo delle navi che il 3 marzo 1939 rientrarono alla Spezia.\nI primi comandanti dell'unit\u00e0 furono i capitani di vascello Alberto Da Zara (dall'11 luglio 1935) e Carlo Balsamo di Specchia.\nAttivit\u00e0 bellica.\nNel corso della seconda guerra mondiale svolse principalmente compiti di scorta a convogli e di deposizione di campi minati.\nAllo scoppio del secondo conflitto mondiale l'unit\u00e0 era aggregata alla VII Divisione Incrociatori nell'ambito della II Squadra. La Divisione era completata dal \"Montecuccoli\", dal \"Muzio Attendolo\" e dal gemello \"Eugenio di Savoia\", nave insegna dell'ammiraglio Sansonetti.\nIl 9 luglio 1940 prese parte alla battaglia di Punta Stilo, primo scontro durante il conflitto tra la Regia Marina e la Royal Navy.\nIl 2 agosto 1941, dopo la conquista da parte dei tedeschi della Grecia e di Creta il \"Duca d'Aosta\", con gli incrociatori \"Garibaldi\" e \"Duca degli Abruzzi\" ed i cacciatorpediniere \"Alpino\", \"Bersagliere\", \"Corazziere\" e \"Mitragliere\" venne dislocato a Navarino in Grecia per la protezione del traffico nel Mediterraneo Orientale da eventuali attacchi da parte di unit\u00e0 di superficie britanniche che potevano usufruire del porto di Haifa.\nIl 17 dicembre 1941, prese parte alla scorta al convoglio \"M 42\", costituito dalle motonavi \"Monginevro\", \"Napoli\" e \"Vettor Pisani\" e dalla nave da carico tedesca \"Ankara\"; la missione di scorta culmin\u00f2 nella prima battaglia della Sirte. La nave era tra le unit\u00e0 che costituivano la forza di copertura ravvicinata, insieme ai cacciatorpediniere \"Camicia Nera\", \"Ascari e Aviere\", alla nave da battaglia \"Duilio\" e alle unit\u00e0 della VII Divisione Incrociatori al completo, svolgendo il ruolo di nave insegna dell'ammiraglio De Courten.\nNel giugno 1942 prese parte alla battaglia di mezzo giugno aggregato alla VIII Divisione Incrociatori, nell'occasione formata da \"Duca d'Aosta\" e \"Garibaldi\". Le unit\u00e0 della VIII Divisione, al cui comando c'era l'ammiraglio De Courten, con insegna sul \"Duca d'Aosta\", erano partite da Taranto con la I Squadra e bordo del \"Garibaldi\" e della corazzata \"Littorio\" erano presenti gruppi di intercettazione delle comunicazioni avversarie, mentre a bordo dell'incrociatore pesante \"Gorizia\" era presente personale tedesco per mantenere i contatti radio con la Luftwaffe. La formazione italiana era preceduta dal cacciatorpediniere \"Legionario\", che era stato dotato di un radar Modello Fu.Mo 21/39 De.Te. di costruzione tedesca), divenendo cos\u00ec la prima unit\u00e0 italiana ad essere dotata di tale strumento.\nNell'agosto 1943 l'ammiraglio Fioravanzo che il precedente 14 marzo aveva assunto il comando della VIII Divisione ebbe il compito di bombardare Palermo, da qualche giorno in mano alle truppe alleate.\nLa missione inizi\u00f2 la sera del 6 agosto 1943 quando l'ammiraglio, con la divisione formata dal \"Garibaldi\" e dal \"Duca d'Aosta\", lasci\u00f2 Genova per La Maddalena. La sera del giorno successivo la Divisione lasci\u00f2 La Maddalena con obiettivo le navi alleate alla fonda dinanzi a Palermo. Il \"Garibaldi\" aveva per\u00f2 difficolt\u00e0 con l'apparato motore per cui non poteva sviluppare pi\u00f9 di 28 nodi di velocit\u00e0 ed inoltre nessuno dei due incrociatori aveva a disposizione il radar. Dopo l'avvistamento, da parte della ricognizione aerea, di navi sconosciute in rotta verso la Divisione, Fioravanzo, ritenendo che avrebbe dovuto scontrarsi con una forza navale avversaria in condizioni di netta inferiorit\u00e0 per non correre il rischio di perdere i due incrociatori, ma soprattutto la vita dei 1.500 uomini degli equipaggi, senza poter arrecare danni significativi all'avversario, rinunci\u00f2 al compimento della missione rientrando a La Spezia alle 18:52 dell'8 agosto. Alle 17:00 del 9 agosto i due incrociatori lasciarono La Spezia diretti a Genova, scortati dai cacciatorpediniere \"Mitragliere\", \"Carabiniere\" e \"Gioberti\", al cui comando era, alla sua prima uscita in mare in tempo di guerra, il capitano di fregata Carlo Zampari e che nel corso di quella navigazione sarebbe stato l'ultimo cacciatorpediniere della Regia Marina ad essere affondato nel conflitto. La formazione, mentre procedeva nella navigazione con il \"Mitragliere\" in testa, i due incrociatori in linea di fila e \"Carabiniere\" e \"Gioberti\" , rispettivamente, a sinistra e a dritta degli incrociatori, a sud di Punta Mesco, tra Monterosso e Levanto, sub\u00ec un agguato dal sommergibile inglese \"Simoon\" che lanci\u00f2 sei siluri contro le unit\u00e0 italiane, due dei quali colpirono a poppa il \"Gioberti\" che, spezzato in due, affond\u00f2 in breve tempo.\nIl \"Carabiniere\" rispose lanciando bombe di profondit\u00e0 che danneggiarono i tubi di lancio poppieri del battello inglese, dopodich\u00e9 la formazione prosegu\u00ec verso Genova, dove giunse in serata. Molti dei naufraghi del \"Gioberti\" furono recuperati da una squadriglia di MAS e da altri mezzi di soccorso usciti da La Spezia appena ricevuta la notizia della perdita dell'unit\u00e0.\nAll'armistizio dell'8 settembre la nave si trovava a Genova, da dove part\u00ec insieme a \"Garibaldi\" e \"Duca degli Abruzzi\" e alla torpediniera \"Libra\" per ricongiungersi al gruppo navale proveniente da La Spezia guidato dall'ammiraglio Bergamini, per poi consegnarsi agli Alleati a Malta assieme alle altre unit\u00e0 navali italiane provenienti da Taranto. Il gruppo, dopo essersi riunito con le unit\u00e0 provenienti da La Spezia, per ottenere una omogeneit\u00e0 nelle caratteristiche degli incrociatori, il \"Duca d'Aosta\" pass\u00f2 dalla VIII alla VII Divisione, formata da \"Attilio Regolo\", \"Montecuccoli\" ed \"Eugenio di Savoia\", nave insegna dell'ammiraglio Oliva, sostituendo l\u2019\"Attilio Regolo\" che entr\u00f2 a far parte della VIII Divisione. Durante il trasferimento, la corazzata \"Roma\", nave ammiraglia dell'ammiraglio Bergamini, affond\u00f2 nel pomeriggio del 9 settembre al largo dell'Asinara centrata da una bomba Fritz X sganciata da un Dornier Do 217 della Luftwaffe. A prendere il comando della flotta diretta a Malta, dopo l'affondamento dalla \"Roma\", fu l'ammiraglio Oliva, che ademp\u00ec alla clausola armistiziale non rispettata dall'ammiraglio Bergamini, quella di innalzare il pennello nero del lutto sui pennoni ed i dischi neri disegnati sulle tolde. Infatti Bergamini, quando era stato avvertito telefonicamente da De Courten dell'armistizio ormai imminente e delle relative clausole che riguardavano la flotta, era andato su tutte le furie e solo successivamente aveva formalmente accettato gli ordini, con riluttanza e senza ottemperare a quella clausola: aveva lasciato gli ormeggi innalzando il gran pavese invece del pennello nero. \nDurante questa parte del conflitto effettu\u00f2 24 missioni di guerra per un totale di 31.330 miglia.\nDurante la cobelligeranza la nave, dopo avere effettuato ad ottobre 1943 piccoli lavori di manutenzione all'Arsenale di Taranto venne inviata in missioni di pattugliamento nell'Atlantico centrale, insieme al \"Garibaldi\" e al \"Duca degli Abruzzi\", impiegata in azioni di pattugliamento contro le navi corsare tedesche dalla base di Freetown, svolgendo sette missioni tra novembre 1943 e febbraio 1944. Dopo ritorno in Italia nell'aprile 1944, venne impiegata solamente in missioni di trasporto. Dal settembre 1943 al maggio 1945 effettu\u00f2 55 missioni per un totale di 61.542 miglia.\nLa cessione.\nAl termine del conflitto, in ottemperanza alle clausole del trattato di pace, il \"Duca d'Aosta\" venne ceduto all'Unione Sovietica come riparazione per i danni di guerra. Oltre al \"Duca d'Aosta\" i sovietici ottennero la nave da battaglia \"Giulio Cesare\", la nave scuola \"Cristoforo Colombo\", i cacciatorpediniere \"Artigliere\" e \"Fuciliere\", le torpediniere classe Ciclone \"Animoso\", \"Ardimentoso\" e \"Fortunale\", e i sommergibili \"Nichelio\" e \"Marea\", oltre al cacciatorpediniere \"Riboty\", che non venne ritirato a causa della sua obsolescenza ed altro naviglio, quali MAS, motosiluranti, vedette, navi cisterna, motozattere da sbarco, una nave da trasporto e dodici rimorchiatori. Oltre al \"Riboty\", una piccola parte della quota di naviglio destinata ai sovietici non venne ritirata a causa del pessimo stato di manutenzione e per queste unit\u00e0 i sovietici concordarono una compensazione economica.\nIl trattato prevedeva che le navi destinate alla cessione fossero in condizione di operare e pertanto prima della cessione l'unit\u00e0 venne sottoposta ad alcuni lavori di ripristino, effettuati presso l'Arsenale di La Spezia.\nLa consegna delle navi ai sovietici sarebbe dovuto avvenire in tre fasi a partire da dicembre 1948 per concludersi nel giugno successivo. Le unit\u00e0 principali erano quelle del primo e del secondo gruppo. Del primo gruppo facevano parte il \"Cesare\", l\"'Artigliere\" e i due sommergibili, mentre del secondo gruppo facevano parte il \"Duca d'Aosta\", il \"Colombo\" e le torpediniere. Per tutte le navi la consegna sarebbe avvenuta nel porto di Odessa, ad eccezione della corazzata e dei due sommergibili la cui consegna era prevista nel porto albanese di Valona, in quanto la Convenzione di Montreux non consentiva il passaggio attraverso i Dardanelli di navi da battaglia e sommergibili appartenenti a stati privi di sbocchi sul Mar Nero. Il trasferimento sarebbe dovuto avvenire con equipaggi civili italiani sotto il controllo di rappresentanti sovietici e con le navi battenti bandiera della Marina Mercantile, con le autorit\u00e0 governative italiane responsabili delle navi sino all'arrivo nei porti dove era prevista la consegna. Per prevenire possibili sabotaggi, le navi dei primi due gruppi sarebbero state condotte ai porti di destinazioni senza munizioni a bordo, che sarebbero state trasportate successivamente a destinazione con normali navi da carico, ad eccezione della corazzata, consegnata con 900 tonnellate di munizioni, che comprendevano anche 1100 colpi dei cannoni principali e l'intera dotazione di 32 siluri da 533mm dei due sommergibili.\nLa nave, con la sigla 'Z 15', fu consegnata alla Marina Sovietica, nel porto di Odessa, il 2 marzo 1949.\nAl comando dell'unit\u00e0 venne designato il capitano di 1\u00ba rango Sem\u00ebn Michailovi\u010d Lobov (cirillico: \u0421\u0435\u043c\u0451\u043d \u041c\u0438\u0445\u0430\u0439\u043b\u043e\u0432\u0438\u0447 \u041b\u043e\u0431\u043e\u0432) che nel corso del secondo conflitto mondiale era stato prima comandante di cacciatorpediniere e poi di squadriglia in Estremo Oriente e successivamente, dopo aver lasciato il comando dell'incrociatore italiano, avrebbe comandato l'incrociatore \"Voro\u0161ilov\" e dal 1951 la nave da battaglia \"Sevastopol\", per poi raggiungere nel 1970 il grado di ammiraglio di flotta, il secondo pi\u00f9 alto grado della Marina Sovietica.\nL'Unione Sovietica, dopo la resa e l'uscita dall'Asse dell'Italia, gi\u00e0 nel corso della Conferenza di Mosca, nell'incontro tra i ministri degli esteri delle tre principali potenze alleate, Eden, Hull e Molotov, aveva richiesto una consistente quota di naviglio militare e mercantile italiano in conto riparazione danni di guerra, ed aveva ribadito tale richiesta nell'incontro tra Stalin, Roosevelt e Churchill alla Conferenza di Teheran trovando l'appoggio del presidente statunitense. Ma in quel momento l'Italia era cobelligerante con gli Alleati, per cui non venne ritenuta opportuna la spartizione immediata della sua flotta, preferendo rimandare alla fine del conflitto la decisione sulla sua sorte. In attesa di questo evento, i sovietici ricevettero alcune unit\u00e0, a titolo di prestito, da statunitensi e britannici; tutte queste navi prestarono servizio nella Flotta del Nord e vennero restituite al termine del conflitto, tranne un cacciatorpediniere perso per cause belliche. Tra le navi prestate dai britannici c'erano alcuni cacciatorpediniere della classe Town, tre battelli classe U e la vecchia corazzata \"Royal Sovereign\", ribattezzata \"Archangel'sk\" durante il periodo trascorso sotto la bandiera sovietica. La nave pi\u00f9 importante prestata dagli Stati Uniti fu l'incrociatore leggero \"Milwaukee\", della classe Omaha, ribattezzato \"Murmansk\" dai sovietici e restituito il 16 marzo 1949 dopo la consegna del \"Duca d'Aosta\".\nInizialmente, prima del trattato di pace era stato stabilito che l'incrociatore italiano avrebbe dovuto chiamarsi \"Stalingrad\" in ricordo della battaglia di Stalingrado, ma l'idea venne abbandonata per dare questo nome ad un futuro incrociatore da battaglia del Progetto 82 la cui realizzazione, andata molto a rilento, venne poi interrotta nella seconda met\u00e0 degli anni cinquanta.\nLa bandiera di guerra dell'unit\u00e0 \u00e8 conservata a Roma al Sacrario delle Bandiere del Vittoriano.\nLa nave, scartata l'ipotesi iniziale di essere ribattezzata \"Stalingrad\", in attesa della consegna era stata prima ribattezzata \"Admiral U\u0161akov\" e poi \"Odessa\", dopo essere entrata a far parte della Marina Sovietica ebbe il nome definitivo \"Ker\u010d\"' (in russo: \u041a\u0435\u0440\u0447\u044c) ed inquadrata nella flotta del Mar Nero. In nome della nave \u00e8 dedicato alla citt\u00e0 eroina di Ker\u010d', un porto nella parte est della penisola di Crimea.\nIl 7 febbraio 1956 la nave venne ritirata dal servizio attivo e impiegata come nave scuola fino all'11 maggio 1958, quando venne classificata unit\u00e0 sperimentale con la denominazione \"OS 32\".\nIl 20 febbraio 1959 la nave venne radiata ed avviata alla demolizione, avvenuta nel 1961."}
{"id": "360864", "revid": "104458", "url": "https://it.wikipedia.org/wiki?curid=360864", "title": "Courgevaux", "text": "Courgevaux (toponimo francese; in tedesco \"Gurwolf\") \u00e8 un comune svizzero di 1\u00a0424 abitanti del Canton Friburgo, nel distretto di Lac.\nStoria.\nNel 1832 a Courgevaux fu unito il comune soppresso di Coussiberl\u00e9, tornato autonomo nel 1871.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nCourgevaux \u00e8 un comune bilingue (francese e tedesco).\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "360867", "revid": "289247", "url": "https://it.wikipedia.org/wiki?curid=360867", "title": "Atletica leggera alle olimpiadi estive 1980", "text": ""}
{"id": "360869", "revid": "104458", "url": "https://it.wikipedia.org/wiki?curid=360869", "title": "Faoug", "text": "Faoug (toponimo francese; in tedesco \"Pfauen\") \u00e8 un comune svizzero di 897 abitanti del Canton Vaud, nel distretto della Broye-Vully.\nGeografia fisica.\nFaoug si affaccia sul Lago di Murten.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\nFaoug \u00e8 servito dall'omonima stazione, sulla ferrovia Pal\u00e9zieux-Lyss."}
{"id": "360873", "revid": "1318658", "url": "https://it.wikipedia.org/wiki?curid=360873", "title": "Vully", "text": ""}
{"id": "360875", "revid": "1543377", "url": "https://it.wikipedia.org/wiki?curid=360875", "title": "Eugenio di Savoia (incrociatore)", "text": "L'Eugenio di Savoia fu un incrociatore leggero della Regia Marina italiana, appartenente alla classe Condottieri tipo Duca d'Aosta.\nLa nave venne cos\u00ec battezzata in onore del condottiero sabaudo del XVII secolo Eugenio di Savoia, principe di Savoia-Carignano, noto come Principe Eugenio che durante la guerra austro-turca fu protagonista a fianco del Re di Polonia Giovanni III Sobieski nella Battaglia di Vienna, nella Battaglia di Moh\u00e1cs a fianco di Carlo V di Lorena e nella battaglia di Zenta, dove al comando dell'esercito imperiale, sconfisse l'esercito ottomano, comandato dal sultano Mustafa II; successivamente il Principe Eugenio si sarebbe distinto nella Guerra di Successione Spagnola e nell'assedio di Torino del 1706 in cui sconfisse le truppe del duca La Feuillade cacciando in pratica i francesi dall'Italia.\nNello stesso periodo in cui l\"Eugenio di Savoia\" era in servizio nella Regia Marina, nella Kriegsmarine operava l'incrociatore \"Prinz Eugen\", intitolato allo stesso personaggio, cui in precedenza era stata dedicata nel corso della prima guerra mondiale nella Imperial-Regia Marina Austro-Ungarica la nave da battaglia della Classe Tegetthoff \"Prinz Eugen\".\nServizio.\nL\"Eugenio di Savoia\" venne impostato nel 1933 nei cantieri Ansaldo di Genova Sestri, varato nel 1935 ed entr\u00f2 in servizio nel 1936. Partecip\u00f2 ad azioni nella guerra civile spagnola. Nel 1938 inizi\u00f2 con il gemello \"Duca d'Aosta\" una circumnavigazione del globo che interruppe alla minaccia dello scoppio della seconda guerra mondiale. La partenza prevista per il 1\u00ba settembre 1938 avvenne il 5 novembre dello stesso anno da Napoli, mentre il ritorno che era previsto per il 25 luglio 1939 alla fine di gennaio del 1939 venne anticipato con il richiamo delle navi che rientrarono a La Spezia il 3 marzo 1939. Quale primo comandante dell'unit\u00e0 fu designato il capitano di vascello Massimiliano Vietina (dal 16 gennaio 1936 al 1938) ed il comandante in 2^ fu il capitano di fregata Ludovico Sitta, designato all'imbarco sin dal 13 settembre 1935.\nIn seguito i comandanti furono i capitani di vascello Antonio Muffone (1938) e Carlo De Angelis (1938-1940).\nAttivit\u00e0 bellica.\nAllo scoppio della seconda guerra mondiale era inquadrato insieme al gemello \"Duca d'Aosta\", al \"Montecuccoli\" e all\"Attendolo\" nella VII\u00aa Divisione Incrociatori nell'ambito della II\u00aa Squadra di base a La Spezia come nave insegna dell'ammiraglio Luigi Sansonetti ed era dotato di idrovolanti IMAM Ro.43.\nNel corso del conflitto svolse principalmente compiti di scorta a convogli e di deposizione di campi minati. Il 9 luglio 1940 prese parte alla battaglia di Punta Stilo, primo scontro tra la Regia Marina e la Royal Navy.\nInsieme al \"Montecuccoli\" e cinque cacciatorpediniere il 18 dicembre 1940 bombard\u00f2 le postazioni greche sull'isola di Corf\u00f9.\nNell'estate del 1942, tra il 12 e il 16 giugno prese parte alla battaglia di mezzo giugno, innalzando l'insegna dell'ammiraglio Da Zara, riuscendo a mettere fuori combattimento, insieme al \"Montecuccoli\" il cacciatorpediniere HMS \"Bedouin\", affondato poco dopo da un aerosilurante S.M.79, e ad incendiare la grossa petroliera \"Kentucky\", che si era fermata dopo essere stata colpita da aerei tedeschi. Nelle stessa estate, due mesi dopo, tra il 10 e il 15 agosto prese alla battaglia di mezzo agosto.\nMentre si trovava ormeggiato a Napoli il 4 dicembre 1942, giorno di Santa Barbara, venne colpito durante un bombardamento da un Liberator, riportando danni alla parte posteriore dello scafo riparabili in 40 giorni, mentre tra l'equipaggio si ebbero 17 morti e 46 feriti. Gli aerei americani partiti dall'Egitto arrivarono indisturbati sulla citt\u00e0 in quanto scambiati per una formazione di Ju 52 tedeschi, sganciando le loro bombe da oltre 6000 metri di altitudine, colpendo anche il \"Montecuccoli\" che, oltre ad avere avuto 44 morti e 36 feriti ebbe bisogno di ben sette mesi di lavori, e il \"Muzio Attendolo\", che colpito al centro da una o due bombe venne danneggiato sotto la linea di galleggiamento inclinandosi poi semiaffondato. Lo scafo del \"Muzio Attendolo\" venne recuperato e demolito al termine del conflitto.\nTornato in servizio, nel gennaio 1943 l\"Eugenio di Savoia\" abbatt\u00e9 due bombardieri nemici.\nAll'armistizio dell'8 settembre la nave si trovava a La Spezia, da dove, insieme alle altre due unit\u00e0 che in quel momento costituivano la VII Divisione, il \"Montecuccoli\" e l\"Attilio Regolo\", alle corazzate \"Roma\", \"Vittorio Veneto\" e \"Italia\" della IX Divisione, i cacciatorpediniere \"Mitragliere\", \"Fuciliere\", \"Carabiniere\" e \"Velite\" della XII Squadriglia, i cacciatorpediniere \"Legionario\", \"Oriani\", \"Artigliere\" e \"Grecale\" della XIV Squadriglia ed una Squadriglia di torpediniere formata da \"Pegaso\", \"Orsa\", \"Orione\", \"Ardimentoso\" e \"Impetuoso\", salp\u00f2 per congiungersi con il gruppo navale proveniente da Genova, formato dalle unit\u00e0 della VIII Divisione, costituita da Garibaldi, Duca degli Abruzzi e Duca d'Aosta e dalla torpediniera Libra, per poi consegnarsi agli alleati a Malta assieme alle altre unit\u00e0 navali italiane provenienti da Taranto. Il gruppo, dopo essersi riunito con le unit\u00e0 provenienti da Genova, per ottenere un'omogeneit\u00e0 nelle caratteristiche degli incrociatori, il \"Duca d'Aosta\" pass\u00f2 dalla VIII alla VII Divisione, sostituendo l'Attilio Regolo che entr\u00f2 a far parte della VIII Divisione, con l\"Eugenio di Savoia\" che innalzava l'insegna dell'ammiraglio Romeo Oliva. Durante il trasferimento la \"Roma\", nave ammiraglia dell'ammiraglio Carlo Bergamini, affond\u00f2 tragicamente nel pomeriggio del 9 settembre al largo dell'Asinara centrata da una bomba Fritz X sganciata da un Dornier Do 217 della tedesca Luftwaffe. A prendere il comando della flotta diretta a Malta, dopo l'affondamento dalla \"Roma\", fu proprio l'ammiraglio Oliva, che ademp\u00ec ad una delle clausole armistiziali, quello di innalzare il pennello nero del lutto sui pennoni ed i dischi neri disegnati sulle tolde, mentre l'ammiraglio Bergamini, che avvertito telefonicamente da De Courten dell'armistizio ormai imminente, e delle relative clausole che riguardavano la flotta, era andato su tutte le furie per poi formalmente accettare con riluttanza gli ordini, aveva lasciato gli ormeggi innalzando per\u00f2 il gran pavese e non adempiendo cos\u00ec a tale clausola.\nDopo aver raggiunto Malta l'11 settembre, la nave venne internata ad Alessandria d'Egitto. Fino all'armistizio aveva effettuato 25 missioni di guerra per 25.000 miglia di navigazione. Il 13 ottobre con la dichiarazione di guerra del Regno del Sud alla Germania e l'inizio della cobelligeranza la nave dopo il rientr\u00f2 in Italia, fu dislocata a Suez dove prese parte ad esercitazioni con gli Alleati per l'addestramento dei piloti agli attacchi aeronavali.\nIl 29 febbraio 1944 la nave,in rientro da Suez con a bordo parte degli equipaggi delle corazzate Italia e Vittorio Veneto, venne gravemente danneggiata dopo avere urtato una mina presso Punta Stilo riuscendo per\u00f2 a raggiunse con i propri mezzi Taranto, dove rimase fino alla fine del conflitto.\nElli.\nDopo la fine della guerra in base alle clausole del trattato di pace, dopo essere stato rimesso in efficienza, il 26 giugno 1951, venne ceduto come riparazione per i danni di guerra alla Grecia.\nEntrato a far parte della Marina ellenica venne ribattezzato Elli (in greco: \u0388\u03bb\u03bb\u03b7) in ricordo dell'incrociatore leggero greco affondato dal sommergibile italiano \"Delfino\" (al comando del capitano di corvetta Giuseppe Aicardi) il 15 agosto 1940 nei pressi dell'isola greca di Tino.\nNella nuova marina di appartenenza ricopr\u00ec il ruolo di ammiraglia della flotta e venne usato da re Paolo I di Grecia durante le visite di stato a Istanbul nel giugno del 1952, in Jugoslavia nel settembre 1955, a Tolone in Francia, nel giugno 1956 e in Libano nel maggio 1958.\nNel 1959 venne destinato a Suda nell'isola Creta, in qualit\u00e0 di nave comando della flotta dello Ionio.\nLa nave, messa in disarmo nel 1965, venne usata, durante la dittatura dei colonnelli, come nave-prigione per i membri della Marina oppositori del regime fino al 1973, quando venne avviata alla demolizione."}
{"id": "360877", "revid": "110157", "url": "https://it.wikipedia.org/wiki?curid=360877", "title": "Bas-Vully", "text": "Bas-Vully (toponimo francese, fino al 1977 \"Vully-le-Bas\"; in tedesco \"Unterwistenlach\", desueto) \u00e8 stato un comune svizzero del Canton Friburgo, nel distretto di Lac.\nGeografia fisica.\nBas-Vully si affacciava sul Lago di Morat.\nStoria.\nIl comune di Bas-Vully \u00e8 stato istituito 1850 con la fusione delle localit\u00e0 di Chaumont, Nant, Praz e Sugiez, chiamate collettivamente fino al 1831 \"Commune g\u00e9n\u00e9rale des quatre villages de La Rivi\u00e8re\", e soppresso il 31 dicembre 2015; il 1\u00ba gennaio 2016 \u00e8 stato accorpato all'altro comune soppresso di Haut-Vully per formare il nuovo comune di Mont-Vully.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nGli abitanti erano in maggioranza di lingua francese, con il 23% di lingua tedesca (nel 1990).\nGeografia antropica.\nFrazioni.\nLe frazioni di Bas-Vully erano:\nInfrastrutture e trasporti.\nBas-Vully era servito dalla stazione di Sugiez sulla ferrovia Morat-Ins."}
{"id": "360878", "revid": "41986", "url": "https://it.wikipedia.org/wiki?curid=360878", "title": "Ipotesi Ryan-Pitman", "text": ""}
{"id": "360884", "revid": "1023546", "url": "https://it.wikipedia.org/wiki?curid=360884", "title": "Vangelo dell'infanzia di Tommaso", "text": "Il Vangelo dell'infanzia di Tommaso, chiamato anche Vangelo dello pseudo-Tommaso, \u00e8 uno dei vangeli apocrifi, scritto in greco e in siriaco e databile alla seconda met\u00e0 del II secolo. Non va confuso con il \"Vangelo di Tommaso\".\nL'opera consiste in una raccolta di miracoli compiuti da Ges\u00f9 tra i 5 e i 12 anni di vita, con l'implicito intento di fornire indicazioni sulla sua infanzia altrimenti taciute dai 4 vangeli canonici. Ne emerge il ritratto di un Ges\u00f9 bambino capriccioso e vendicativo, particolarmente incline a fare un uso tutto personale e spesso 'egoista' dei propri poteri taumaturgici.\nAl pari degli altri apocrifi, generalmente non \u00e8 accolto dagli studiosi come fidato testimone del Ges\u00f9 storico, anche per il genere letterario favolistico-leggendario che contraddistingue la narrazione. Nonostante la non-ufficialit\u00e0 che caratterizz\u00f2 questo vangelo nella Chiesa dei primi secoli, qualche elemento secondario \u00e8 stato accolto a livello artistico nella tradizione cristiana successiva.\nAutore e data.\nIl testo si dichiara opera di Tommaso l'Israelita, cio\u00e8 l'apostolo Tommaso. Questo collocherebbe la stesura del testo entro il I secolo. Gli studiosi tuttavia sono attualmente concordi nel ritenere tale attribuzione pseudoepigrafa. \nIn alcuni loci traspaiono citazioni implicite di brani del vangelo secondo Luca e di Giovanni suggerendo una datazione posteriore ad essi (cio\u00e8 posteriore al I secolo). La prima citazione del Vangelo dell'infanzia di Tommaso compare nell'\"Adversus haereses\" di Ireneo, databile circa al 185. Questo, unitamente a motivi stilistici e letterali intrinseci al testo, ha portato gli studiosi a ritenere come possibile data redazionale la met\u00e0 del II secolo, in seguito a un periodo di trasmissione orale.\nTradizione manoscritta.\nIl discreto numero di manoscritti che ci sono pervenuti dimostrano il favore con cui l'opera \u00e8 stata accolta durante il Medioevo. I principali:\nLa presenza di un manoscritto in siriaco ha posto la questione se la versione originale fosse in greco o siriaco, ma non ci sono indizi decisivi a favore dell'una o altra ipotesi.\nContenuto.\nI 19 capitoletti (pi\u00f9 brevi degli omologhi canonici) del testo greco pi\u00f9 i 3 premessi del testo latino non sono caratterizzati da una particolare struttura narrativa ma costituiscono singoli episodi completi anche se talora interconnessi.\nGenere.\nIl Vangelo di Tommaso appartiene al genere dei cosiddetti vangeli dell'infanzia. Questi presentano un carattere abbondantemente e gratuitamente miracolistico, che contrasta con la sobriet\u00e0 dei 4 vangeli canonici, con il fine di illustrare i dettagli relativi alla vita pre-ministeriale di Ges\u00f9 altrimenti ignoti. \nTale letteratura \u00e8 caratterizzata da un'assente o imprecisa conoscenza degli usi e costumi giudaici o da altre imprecisioni di natura storica o geografica, che ne inficiano il valore storico degli eventi narrati.\nInoltre, nessuna di tali opere compare in qualche manoscritto biblico o in antichi elenchi dei testi canonici ritenuti ispirati. \nAltri vangeli apocrifi dell'infanzia sono il Protovangelo di Giacomo, il Vangelo dello pseudo-Matteo (basato su quelli di Giacomo e Tommaso), e il cosiddetto Vangelo arabo dell'infanzia.\nLe caratteristiche stilistiche di tali opere suggeriscono datazioni a partire dal II secolo.\nCritica.\nIl primo capitolo (testo latino) e l'ultimo (c.19 greco) presentano episodi contenuti nei vangeli canonici (rispettivamente Mt e Lc), mentre il materiale intermedio ne \u00e8 completamente svincolato. Questo indica il tentativo di inserire i racconti di questo vangelo all'interno della consolidata tradizione canonica, cercando di innalzarla al medesimo livello di autorevolezza.\nSimilmente agli altri vangeli dell'infanzia, il testo presenta un personaggio che compare anche nelle opere canoniche. Lo scriba Anna del c. 3 a cui Ges\u00f9 bambino 'secca' il figlio va probabilmente identificato con l'Anna (abbreviazione del nome maschile Anania) che ricopr\u00ec la carica di sommo sacerdote tra il 6 e il 15 d.C. e che in seguito affianc\u00f2 e diresse il genero Caifa nella stessa carica tra il 18 e 36 d.C., giocando un ruolo chiave nella condanna di Ges\u00f9.\nIl miracolismo che caratterizza il testo, pi\u00f9 vicino al genere mitico-fiabesco che alla sobriet\u00e0 dei vangeli canonici, si rivolge a pressoch\u00e9 tutte le esigenze della vita quotidiana: il gioco, la vendetta verso i delatori, l'istruzione, gli incidenti sul lavoro, il nutrimento, la malattia... Per ognuno di questi campi problematici il Ges\u00f9 bambino prodigio di Tommaso ha pronta una risposta immediata, risolutiva, plateale.\nIl Vangelo di Tommaso presenta sporadici e sparsi passi di sapore gnostico, in particolare il ricorrente tema dell'ignoranza, cio\u00e8 del mancato riconoscimento della natura soprannaturale di Ges\u00f9. Tale elemento permea anche il Vangelo di Giovanni, rimanendo anche in tale opera entro i confini dell'ortodossia cattolica.\nAnche nel 'contro-insegnamento' relativo alla lettera alfa con il quale Ges\u00f9 investe i suoi 3 maestri sono ravvisabili elementi legati alla dottrina emanazionista di matrice gnostica.\nIl Vangelo di Tommaso ha avuto una discreta eco all'interno della tradizione islamica. L'episodio di Ges\u00f9 che crea i passerotti (c. 2) compare anche nel Corano (; )."}
{"id": "360888", "revid": "125825895", "url": "https://it.wikipedia.org/wiki?curid=360888", "title": "Schema Ponzi", "text": "Lo schema Ponzi \u00e8 un modello economico di vendita truffaldino ideato da Charles Ponzi (1882-1949), che promette forti guadagni ai primi investitori, a discapito di nuovi \"investitori\", a loro volta vittime della truffa.\nStoria.\nLa tecnica prende il nome da Charles Ponzi, un immigrato italiano negli Stati Uniti, che divenne famigerato per avere applicato una simile truffa su larga scala nei confronti delle comunit\u00e0 di immigrati prima e poi in tutta la nazione, tentando di servirsi a suo vantaggio della differenza di valore, tra un Paese e l'altro, dei buoni postali di risposta internazionale. Ponzi non fu il primo a usare questa tecnica, ma ebbe tanto successo da legarvi il suo nome. Con la sua truffa coinvolse infatti 40\u00a0000 persone e, partendo dalla modica cifra di due dollari, arriv\u00f2 a raccoglierne oltre 15 milioni.\nLo schema di Ponzi si \u00e8 sviluppato nel tempo in varianti pi\u00f9 complesse, pur mantenendo la stessa base teorica e continuando a sfruttare l'avidit\u00e0 o la necessit\u00e0 delle persone. Oggi esistono normative al riguardo, per cui strutture con questi schemi risultano illegali in ogni parte del mondo, a tutela sia delle persone che delle aziende che scelgono di avvalersi del marketing multilivello.\nDiversi, negli anni e in tutto il mondo, sono stati i casi di truffa messi in atto seguendo lo schema di Ponzi. In Italia uno degli episodi pi\u00f9 clamorosi \u00e8 stato negli anni cinquanta il cosiddetto caso Giuffr\u00e8; in Albania negli anni novanta, approfittando dello stato di caos seguito alla caduta del regime comunista (la cosiddetta Anarchia albanese del 1997), erano sorte molte imprese finanziarie \"piramidali\", che seguivano lo schema di Ponzi e che in gran parte fallirono nel 1997, generando ulteriore caos finanziario e politico nel paese, oltre che la perdita dei risparmi per oltre un terzo delle famiglie albanesi. Tra il 1992 e il 1994 in Romania lo scandalo Caritas ebbe un giro d'affari valutato intorno al miliardo di dollari.\nLo schema di Ponzi \u00e8 tornato alla ribalta internazionale il 12 dicembre 2008, a causa dell'arresto di Bernard Madoff, ex presidente del NASDAQ e uomo molto noto nell'ambiente di Wall Street. L'accusa nei suoi confronti \u00e8 di aver creato una truffa compresa tra i 50 e i 65 miliardi di dollari (una delle maggiori della storia degli Stati Uniti) proprio sul modello dello schema di Ponzi, attirando nella sua rete molti fra i maggiori istituti finanziari mondiali. Il 12 marzo 2009 Bernard Madoff si dichiar\u00f2 colpevole di tutti gli undici capi d'accusa a lui ascritti e fu condannato a 150 anni di carcere.\nFra gli altri casi assurti alle cronache internazionali, nel giugno 2013 viene arrestato il tunisino Adel Dridi, per aver truffato migliaia di piccoli risparmiatori tunisini applicando lo schema Ponzi. Nell'agosto 2016 la polizia cinese arresta 26 persone, con l'accusa di aver messo in atto una truffa finanziaria attraverso il portale online Ezubao, per un totale di 7,6 miliardi di dollari.\nCaratteristiche.\nFasi dello schema Ponzi:\nLo schema di Ponzi permette a chi comincia la catena e ai primi coinvolti di ottenere alti ritorni economici a breve termine, ma richiede continuamente nuove vittime disposte a pagare le quote. I guadagni derivano infatti esclusivamente dalle quote pagate dai nuovi investitori e non da attivit\u00e0 produttive o finanziarie. Il sistema \u00e8 naturalmente destinato a terminare con perdite per la maggior parte dei partecipanti, perch\u00e9 i soldi \"investiti\" non danno alcuna vera rendita n\u00e9 interesse, essendo semplicemente incamerati dai primi coinvolti nello schema che li useranno inizialmente per rispettare le promesse. La diffusione della truffa spesso diventa di tale portata da renderla palese, portando alla sua interruzione da parte delle autorit\u00e0.\nLe caratteristiche tipiche sono:\nRisulta evidente che il rischio di investimento in operazioni che sfruttano questa pratica \u00e8 molto elevato. Il rischio \u00e8 crescente al crescere del numero degli iscritti, essendo sempre pi\u00f9 difficile trovare nuovi adepti. In Italia, Stati Uniti e in molti altri Paesi, questa pratica \u00e8 un reato, essendo a tutti gli effetti una truffa.\nEsempio.\nUn truffatore promette guadagni fuori dagli standard, ad esempio il 50% al mese; quando gli viene chiesto in cosa consiste l'investimento, risponde riferendosi in termini fumosi a meccanismi complessi o incomprensibili.\nIl truffatore diffonde la sua proposta, ad esempio con un passaparola, e attira un primo gruppo di vittime, ognuna delle quali versa la sua quota da \"investire\"; il truffatore inizia cos\u00ec ad accumulare una prima somma di denaro, data dal totale delle quote.\nIn questa prima fase, senza un investimento documentato, solo pochi investitori danno fiducia al truffatore, il quale assicura loro di rispettare i patti: promette di pagare quanto pattuito, anche se per farlo dovesse andare in perdita.\nPer fingere che l'investimento stia avendo successo, dopo un mese il truffatore d\u00e0 a ogni vittima il 10% della quota versata, spacciandolo per il profitto promesso; in realt\u00e0, non ha fatto altro che sottrarre quel denaro al capitale iniziale.\nI primi \"investitori\", ripagati, reinvestiranno i fondi reimmettendoli nel giro, e parleranno bene dell'investimento attirando a loro volta nuove vittime; questo afflusso di nuovi \"investitori\" \u00e8 importante perch\u00e9 la truffa possa continuare, dato che il \"guadagno\" \u00e8 mensile; in caso contrario, il capitale iniziale si esaurirebbe in poco tempo e la truffa verrebbe scoperta quasi subito.\nSpesso, prima che ci\u00f2 accada, il truffatore, giunto al massimo del guadagno, sparisce nel nulla con i soldi presenti in quel momento. Presto o tardi, tuttavia, la difficolt\u00e0 di reperire nuovi adepti porter\u00e0 lo schema a collassare da solo, non riuscendo a ripagare gli investimenti o venendo scoperto dalle forze dell'ordine."}
{"id": "360889", "revid": "1543377", "url": "https://it.wikipedia.org/wiki?curid=360889", "title": "Lorenzo Stovini", "text": "Biografia.\n\u00c8 sposato con Isabella Miraglia, dalla quale ha avuto una figlia Viola. I due si sono sposati il 30 giugno 2012 a Firenze in Palazzo Vecchio.\n\u00c8 tifoso della Fiorentina, squadra della sua citt\u00e0 natale.\nCaratteristiche tecniche.\nDifensore centrale, forte fisicamente e nel gioco aereo, si distingue per la bravura negli anticipi e la rapidit\u00e0 negli spostamenti laterali che gli consentono di esibirsi in sontuose chiusure e diagonali e per personalit\u00e0.\nCarriera.\nInizi.\nCompie i suoi primi passi nel settore giovanile della Roma, per poi passare al . Esordisce in Serie A il 31 agosto 1997 in Sampdoria-Vicenza (2-1), sostituendo Giacomo Dicara al 38' della ripresa. Chiude la stagione con 23 presenze.\nNel 1999 passa alla , con cui resta per due stagioni.\nLecce.\nIl 20 luglio 2001 viene acquistato dal Lecce, con cui sottoscrive un contratto quinquennale. Esordisce con i pugliesi il 26 agosto 2001 in Lecce- (1-1), giocando da titolare. Nella stagione 2001-2002, terminata con la retrocessione in Serie B dei salentini, colleziona 23 presenze.\nNel 2002-2003 scende in campo in 35 occasioni, mettendo a segno una rete e contribuendo al ritorno in massima serie dei pugliesi dopo una sola stagione.\nIl 15 novembre 2005 un gruppo di sostenitori salentini irrompe nel campo di allenamento della squadra, chiedendo a Ledesma (allora capitano dei giallorossi) di consegnare la fascia di capitano al difensore nella speranza di risollevare le sorti della squadra, che Stovini indosser\u00e0 fino al termine della stagione, terminata con la retrocessione della squadra.\nCatania.\nIl 9 agosto 2006 passa a titolo definitivo al Catania, con cui firma un contratto triennale. Esordisce con gli \"etnei\" il 10 settembre 2006 in Cagliari-Catania (0-1), giocando titolare. Segna la sua prima rete con i rossoazzurri il 3 dicembre contro l' (2-2 il finale). Termina l'annata con 35 presenze e 2 reti, disputando una buona stagione.\nIn seguito non riesce a trovare un accordo con la societ\u00e0 per il prolungamento del contratto, rimanendo svincolato.\nEmpoli.\nIl 4 novembre 2009 viene tesserato dall'Empoli, firmando un contratto annuale. Esordisce con i toscani l'8 dicembre 2009 in Salernitana-Empoli (1-0), giocando titolare. Termina l'annata con 25 presenze, tutte dal primo minuto.\nLa stagione successiva, complice anche l'addio di Ighli Vannucchi, diventa il nuovo capitano della squadra. Mette a segno la sua prima rete con gli azzurri il 25 settembre contro il (vittoria per 1-0). Chiude la stagione con 40 presenze e 4 reti, suo record di marcature. Il 1\u00ba giugno 2011 prolunga il suo contratto di un altro anno.\nIl 30 giugno 2012 scade il contratto che lo legava alla societ\u00e0 toscana, rimanendo svincolato.\nBrescia.\nIl 10 settembre 2012 firma un contratto annuale con il Brescia, in Serie B. Esordisce con le \"rondinelle\" il 15 settembre in Brescia-Padova (0-0), disputando tutta la gara.\nPartito titolare, perde in seguito il posto a causa di alcune prestazioni non convincenti (dovute anche al fatto che \u00e8 stato schierato in un ruolo non suo) collezionando tra l'altro due autoreti contro Novara e Pro Vercelli. Il 30 dicembre 2012, dopo aver disputato 13 incontri con le \"rondinelle\", rescinde consensualmente il contratto che lo legava alla societ\u00e0 lombarda. Pochi giorni dopo annuncia il suo ritiro dal calcio giocato.\nCasellina.\nIl 14 gennaio 2015 ufficializza il suo ritorno al calcio giocato con la maglia del Casellina, squadra militante nel girone M della Seconda Categoria fiorentina. Il calciatore decide di rimettere gli scarpini per tentare di evitare la retrocessione della squadra di Scandicci, citt\u00e0 in cui vive, giocando gratuitamente. Esordisce il 19 gennaio, contribuendo alla vittoria della squadra per 5-4 contro il Vaglia.\nStatistiche.\nPresenze e reti nei club.\n\"Statistiche aggiornate al 15 dicembre 2012.\""}
{"id": "360891", "revid": "1404372", "url": "https://it.wikipedia.org/wiki?curid=360891", "title": "Nudo maschile nella fotografia", "text": "Il nudo maschile nella fotografia \u00e8 una forma di ritratto fotografico avente come soggetto un modello nudo. \nStoria.\nQuando inizi\u00f2 la prima fioritura della fotografia, tra il 1830 e il 1840, la sua funzione principale era considerata la produzione di ritratti degli individui. Ci\u00f2 che fino ad allora era stato possibile solo ai nobili, divenne alla portata di tutte le classi sociali. I fotografi percepivano per\u00f2 che esisteva un mercato emergente al di fuori del ritratto. Nacque cos\u00ec il commercio di fotografie che ritraevano oggetti, case, strade, paesaggi e, finalmente, nudi.\nSecondo David Leddick, autore del libro \"The male nude\" (1999), la societ\u00e0 impose inizialmente la commercializzazione esclusiva delle fotografia di nudi femminili, anche con fini erotici per quanto camuffati sotto una patina \"artistica\": \nUn inizio contrastato.\nAlle origini, la fotografia venne vista a lungo come una forma di riproduzione meccanica del reale, una \"fotocopia\" della realt\u00e0, priva della mediazione artistica permessa da forme d'arte molto pi\u00f9 antiche, come la pittura e la scultura. La capacit\u00e0 della fotografia di mostrare le cose \"per quel che erano\" da un lato affascinava, dall'altro per\u00f2 spaventava per quella che veniva giudicata la sua \"crudezza\", che non permetteva gli abbellimenti normali nelle arti tradizionali.\nNella fotografia applicata al nudo si apprezz\u00f2 subito la possibilit\u00e0 di fornire modelli ai pittori e ai disegnatori a un prezzo imbattibile, ma si deprec\u00f2 la crudezza della rappresentazione, che faceva continuamente sfiorare il sospetto dell'oscenit\u00e0 e della pornografia anche quando il soggetto non aveva intenti espressamente sessuali. Questo pericolo era molto pi\u00f9 presente, si sosteneva per giustificare il tab\u00f9 nei confronti del nudo maschile, con il corpo dell'uomo, che ha i genitali esposti (se non esibiti) alla vista, cosa che invece non avviene in quello femminile.\nA tale problema sfuggono in origine solo le fotografie espressamente prodotte per fornire modelli agli artisti (e ancor oggi conserviamo molte immagini che hanno perfetti corrispondenti in quadri o statue), e quelle scientifiche, per esempio destinate ai medici: in entrambe il nudo era presentato come \"necessit\u00e0\". Tra le foto prodotte per artisti (in alcuni casi addirittura su commissione, come nel caso di Jean Louis Marie Eug\u00e8ne Durieu (1800-1874) con Eug\u00e8ne Delacroix, o di Gaudenzio Marconi (1841-1885) con Auguste Rodin) spiccano per interesse quelle di Cavalas e dei gi\u00e0 citati Durieu e Marconi.\nParticolarmente interessanti come documento dell'ideologia che vedeva il nudo fotografico quale \"supporto tecnico\" all'artista sono le immagini del libro \"Der act\" di Otto Rieth e Max Koch (1894), nelle quali il fotografo rinuncia ostentatamente a qualsiasi nobilitazione artistica del soggetto. I modelli sono collocati accanto a specchi per moltiplicare i punti di vista dell'immagine, appesi a trapezi, rovesciati su divani appoggiati in verticale al muro (con un effetto talora comico), badando esclusivamente a massimizzare l'utilit\u00e0 tecnica dell'immagine, anche a scapito della bellezza della composizione.\nTra le foto scientifiche di nudo spiccano ancor oggi per il loro valore estetico quelle del britannico Eadweard Muybridge, che negli USA studi\u00f2 il moto degli animali, inclusi gli esseri umani (per l'appunto nudi) scattando a brevissimi intervalli sequenze d'immagini attraverso una serie d'apparecchi fotografici non sincronizzati, e unendo poi le immagini risultanti in sequenze che rendevano visibili le fasi del movimento (cronofotografia). I suoi studi furono pubblicati nel 1887 e conquistarono infine, anche nei puritanissimi Stati Uniti, una prima, timida rispettabilit\u00e0 \"scientifica\" al nudo, aprendo la strada anche agli esperimenti di un artista come Thomas Eakins. (La \"vulgata\" che vorrebbe Muybridge quale \"sdoganatore\" del nudo maschile a livello mondiale non ha ovviamente la minima base storica, essendo stato il nudo maschile prodotto da decenni in Europa anche prima del suo lavoro).\nErotismo e nudo maschile.\nLe possibilit\u00e0 offerte in campo erotico dalla fotografia non sfuggirono affatto ai nostri antenati, che non a caso iniziarono a produrre foto di nudo o seminudo femminile praticamente in contemporanea con l'invenzione del nuovo strumento tecnico.\nTale produzione fu per\u00f2 duramente contrastata dalle autorit\u00e0, e spesso confinata a creazioni fatte \"in proprio\" (che circolavano tramite originali fotografici, stampati uno per uno, e non riprodotte su libri o riviste a stampa a basso costo, come oggi), dalla diffusione clandestina, spesso prodotta per e spacciata nei bordelli, nei quali serviva anche ad esibire al cliente in modo comodo e rapido (e \"senza veli\") il \"catalogo\" delle prostitute presenti.\nAncora pi\u00f9 rara e ancora pi\u00f9 perseguitata fu la produzione erotica di nudo maschile, che aveva un mercato quasi esclusivamente omosessuale, in un mondo in cui l'omosessualit\u00e0 era in s\u00e9 stessa un reato in molte nazioni occidentali.\nPer questo motivo la foto erotica di nudo maschile fu costretta ad apparire sotto aspetti maggiormente \"accettabili\" per la societ\u00e0 dell'epoca.\nErotismo italiano.\nIn pi\u00f9 di un caso i fotografi che usarono l'arte come alibi erano artisti davvero, cosa non sorprendente in un'epoca in cui l'otturatore non era stato ancora inventato e il fotografo doveva calcolare \"ad occhio\" le esposizioni e quindi la qualit\u00e0 della luce, dopodich\u00e9 doveva provvedere da solo anche allo sviluppo, alla viratura eccetera. Non a caso in molti campi della fotografia i primi fotografi erano stati in origine pittori.\nWilhelm von Gloeden.\nCome pittore aveva studiato anche Wilhelm von Gloeden (1856-1931), nobile tedesco trasferito in Sicilia per problemi di salute, che dovette trasformare l'hobby della fotografia in professione a seguito di un tracollo finanziario, producendo per un trentennio immagini arcadiche di ragazzi siciliani camuffati da pastori neoclassici.\nInizialmente accademico e pittorialista, Gloeden seppe letteralmente inventare un mondo fantastico, totalmente suo, nel quale il nudo era \"disinnescato\" dalla carica esplicitamente erotica, e reso accettabile per la mentalit\u00e0 dell'epoca attraverso il richiamo a una classicit\u00e0 ideale, avulsa dalla realt\u00e0.\nIl carattere omosessuale delle sue produzioni di nudo maschile era comunque evidente ai suoi clienti, ma l'alibi si dimostr\u00f2 sufficiente a permettere a Gloeden di lavorare indisturbato (anche se non sempre al riparo di polemiche e accuse di fare \"commercio di carne umana\"), per tutta la vita. Negli ultimi anni della sua vita, per\u00f2, il tipo di ragazzo efebico da lui prediletto pass\u00f2 di moda, rimpiazzato dal gusto per un nudo maschile pi\u00f9 retorico, muscoloso, adulto.\nNella fotografia di Gloeden, e dei suoi contemporanei, il nudo si emancipa infine dalla pretesa di essere un sussidio per la pittura, e diventa di per s\u00e9 la ragion d'essere dell'immagine. Addirittura, a questo punto dell'evoluzione il rapporto fra pittura e fotografia si rovescia: saranno le incisioni di Mariano Fortuny a suggerire le pose di alcune celebri fotografie di Gloeden, mentre una delle sue immagini in assoluto pi\u00f9 celebri, il \"Caino\", non \u00e8 altro che la riproposizione del \"Nudo assiso sul bordo del mare\" di Flandrin (oggi al Louvre).\nWilhelm von Pl\u00fcschow.\nUn approccio diverso da quello di Gloeden ebbe il cugino Wilhelm von Pl\u00fcschow (1852-1930), forse un po' meno dotato dal punto di vista artistico del parente stabilitosi a Taormina, ma paradossalmente pi\u00f9 \"moderno\" nel suo approccio alla fotografia, che intese maggiormente come un prodotto industriale legato alle richieste di un mercato.\nPl\u00fcschow inizi\u00f2 a fotografare prima di Gloeden, stabilendosi prima a Napoli e poi a Roma, e producendo il nudo (sia maschile che femminile) su scala, appunto, \"industriale\".\nNella sua opera l'alibi artistico \u00e8 pi\u00f9 tenue, e molto spesso i giovani da lui ritratti non pretendono di essere altro che ragazzi proletari italiani, coi segni del lavoro manuale sul corpo, belli, sfacciati e magari pure \"disponibili\". Non a caso l'attivit\u00e0 di Pl\u00fcschow ebbe termine catastroficamente dopo che un processo, iniziato nel 1907, lo condann\u00f2 per prossenetismo e lo espulse dall'Italia (nel 1910). Questo fatto mostra quanto, in assenza di un mercato esplicitamente pornografico (come ai giorni nostri) la foto di nudo potesse scivolare in un uso apertamente erotico, e non fosse poi eccessivamente distante (specie per quanto riguarda il reclutamento di modelle e modelli) da \u00e0mbiti non propriamente artistici.\nVincenzo Galdi.\nDa questo punto di vista \u00e8 analoga la parabola di Vincenzo Galdi (attivo circa 1895-1907), che fu a Napoli modello ed amante di Pl\u00fcschow, lo segu\u00ec poi a Roma come assistente, e infine produsse e commercializz\u00f2 in proprio nudi maschili e (soprattutto) femminili. Galdi produsse il nudo in un'ottica ormai pienamente (e troppo precocemente) \"industriale\": accanto a foto d'arte posate, che dimostrano un gusto apprezzabile e una competenza tecnica matura, sta una produzione apertamente pornografica, qualitativamente poco curata, in cui appaiono erezioni, e nella quale le dimensioni del membro del modello sono messe in \"debita\" evidenza.\nQuesto era troppo, a maggior ragione per la societ\u00e0 del tempo: Galdi fu travolto dallo stesso scandalo di Pl\u00fcschow, e non si sa pi\u00f9 nulla di lui dopo il 1907; si pensa perci\u00f2 che abbia abbandonato la fotografia.\nFrederick Rolfe.\nUn altro straniero che scelse l'Italia per fotografare il nudo maschile fu lo scrittore inglese Frederick Rolfe (1860-1913). Le sue foto di adolescenti italiani, per quanto di buon livello (al punto che qualcuna fu anche edita sulle prime riviste di fotografia), non vanno comunque al di l\u00e0 di un buon dilettantismo.\nGaetano D'Agata.\nInfine, un epigono italiano di Gloeden, il fotografo taorminese di paesaggi Gaetano D'Agata (1883-1949), prov\u00f2 a far concorrenza al suo concittadino con foto di ragazzi (anche molto giovani) seminudi; tuttavia le sue immagini, pur essendo di buona qualit\u00e0 tecnica, dimostrano per lo pi\u00f9 una scarsa sensibilit\u00e0 verso questo tipo di soggetto, soprattutto a causa di una cura insufficiente nella messa in posa, a cui invece faceva molta attenzione il suo concorrente. La scarsa reperibilit\u00e0 attuale di queste sue immagini fa comunque pensare che fin da allora il responso del mercato non fosse stato favorevole.\nAl di fuori d'Italia.\nTra i fotografi che contribuirono, al di fuori d'Italia, a dare dignit\u00e0 artistica alla foto di nudo maschile, va segnalato l'americano Fred Holland Day. Day si sforz\u00f2 di dare dignit\u00e0 \"pittorica\" alla fotografia, attenuando quella che era vista allora come la \"crudezza\" dell'immagine fotografica attraverso messe in scena accuratissime e manipolazioni che rendevano sfumati, e un poco onirici, i contorni del corpo ritratto.\nIl cinema scopre il nudo.\nLa nascita del cinema, all'inizio del XX secolo, cre\u00f2 un nuovo campo d'applicazione \"legittima\" per il nudo (non integrale), sia femminile che maschile: le foto \"discinte\" dei divi del grande schermo, che iniziarono ad essere proposti e venduti come \"sex symbols\". Fin dall'epoca dei divi del cinema muto ci rimangono foto di attori quali Rodolfo Valentino o Ram\u00f3n Novarro a torso nudo o in costume da bagno.\nQueste foto erano commissionate dagli stessi \"studios\" che avevano sotto contratto gli attori, ed erano destinate soprattutto a un pubblico femminile di \"fans\", tramite riviste specializzate, sempre pi\u00f9 diffuse e vendute a basso costo anche a livello popolare. Da questo punto di vista, il cinema crea un nudo maschile \"popolare\", per quanto sempre molto sorvegliato e soprattutto mai integrale.\nCulto del corpo.\nAccanto a questo settore, fino alla Seconda guerra mondiale crebbe costantemente la fotografia legata al \"culto del corpo\" tipico dei movimenti salutisti e nudisti diffusi in molti Paesi europei, anche a livello di massa. Questo fenomeno permise la nascita delle prime riviste dedicate alla cultura fisica (tra cui fu celebre, longeva e spesso assai audace la francese \"La culture physique\"), da cui deriva il nostro termine \"culturismo\".\nOvviamente, gli editori si resero conto del potenziale commerciale di questo prodotto, che poteva essere consumato anche da chi non frequentava palestre, spingendoli a pubblicare immagini sempre pi\u00f9 sensuali ed erotiche, fatto sempre salvo il principio di non mostrare mai i genitali nudi. Tra i fotografi pi\u00f9 apprezzati oggi, fra quanti appartennero a questa fase, si segnala qui Kurt Reichert.\nLa autorit\u00e0 e le chiese non videro comunque di buon occhio tale fenomeno, che fu regolamentato e ostacolato laddove i regimi autoritari lo bollarono come immorale (in particolare, in Italia, col fascismo la produzione di nudo maschile cess\u00f2 quasi del tutto fino agli anni settanta). Tuttavia qualche riflesso di questa tradizione culturale trasuda anche nell'arte dei regimi totalitari, che ritennero conveniente inglobare per i propri fini (in genere bellici) l'esaltazione del corpo proposta dal movimento della Cultura fisica. Si spiega cos\u00ec come mai traspaia a volte una sensibilit\u00e0 omoerotica in immagini fotografiche ufficiali prodotte dal fascismo e dal nazismo (e perfino in Urss). Con il film \"Olympia\" di Leni Riefenstahl, considerato un capolavoro nonostante la committenza venisse esplicitamente dal regime nazista, questo atteggiamento culturale approd\u00f2 perfino nel cinema.\nIn Italia Elio Luxardo (1908-1969) produsse immagini di nudo maschile (in genere utilizzando sportivi e accentuando l'aspetto \"virile\") anche durante il periodo fascista. La sua produzione ebbe comunque una diffusione elitaria, ed \u00e8 ancora in attesa di una riscoperta e valorizzazione.\nQuanto al nudo integrale, durante tutto il periodo fra le due guerre il commercio di foto di questo tipo rimase comunque un fenomeno elitario, spesso clandestino, ristretto ad alcune nazioni soltanto, e riservato a originali \"artistici\", con ovvie conseguenze sul prezzo e le quantit\u00e0 offerte sul mercato.\nIl dopoguerra e il \"beefcake\".\nNel dopoguerra, pur permanendo in Europa la tradizionale produzione di nudo maschile legato all'arte e allo sport (artisticamente splendide sono le foto di nudo di olimpionici e culturisti proposte dagli anni trenta ai sessanta del XX secolo dallo Studio Arax di Parigi), la \"leadership\" della produzione passa decisamente agli USA, che paradossalmente erano una nazione assai pi\u00f9 puritana di quanto non fossero in quel periodo mediamente i paesi europei. Il nuovo benessere di massa, e la crescita vertiginosa della sottocultura omosessuale, avevano per\u00f2 portato a un'esplosione della domanda di nudo maschile commerciale, e la chiusura delle frontiere a immagini considerate \"oscene\" costrinse gli statunitensi a dotarsi infine di una produzione nazionale.\nNon senza contrasti, arresti, sequestri, un nucleo di fotografi diede cos\u00ec vita alla cosiddetta fotografia \"beefcake\" (di \"bistecconi\"), sfruttando come paravento il fenomeno in enorme ascesa del culturismo per spacciare come foto di \"cultura fisica\" immagini di uomini coperti solo da un cache-sexe sempre pi\u00f9 vertiginosamente piccolo.\nSi tratt\u00f2 di una vera produzione di massa, smerciata o per corrispondenza, o attraverso riviste di culturismo, che di culturismo si occupano ben poco e di culturisti discinti invece molto. Fra i nomi pi\u00f9 celebri sicuramente spiccano quelli di Bob Mizer della Athletic Model Guild e di Bruce Bellas (\"Bruce of Los Angeles\"), ma di elevata qualit\u00e0 artistica si rivelano anche le foto, pur commerciali, di Lon of New York (sin dagli anni quaranta), Douglas of Detroit, Milo of Los Angeles, Chuck Renslow (Kris of Chicago), della Western Photography Guild, di James Bidgood (autore di un universo onirico in cui il \"kitsch\" assurge ad arte, ispirando successivamente artisti come Pierre e Gilles) e di studi o artisti meno noti come Demi-Dieux, David of London, Vince of London, del francese Jacques Ferrero ed altri ancora. In Italia opera Peppino di Torino, un fotografo ancora interamente da studiare, che ritrae i culturisti italiani; i suoi risultati non sembrano per\u00f2 paragonabili (anche per mancanza di mercato locale che gli permettesse di crescere) a quelli delle controparti statunitensi.\nQuesto tipo di produzione dilag\u00f2 ben presto anche al di fuori degli Usa, facilitata dal fatto che alcuni dei culturisti favoriti da queste riviste (per esempio Steve Reeves) divengono star mondiali attraverso il cinema peplum hollywoodiano. Nonostante le autorit\u00e0 italiane si opponessero, anche con sequestri, alla diffusione di riviste culturiste statunitensi, esse ebbero diffusione anche nel nostro Paese. Nel quale peraltro la foto di nudo maschile sembra in questo periodo totalmente scomparsa.\nVa notato che con il fenomeno \"beefcake\", il confine tra foto di nudo artistico e foto commerciale erotica viene deliberatamente confuso per due o tre decenni: fotografi di grande talento artistico lavorano nel settore commerciale con foto (per l'epoca) eroticamente allusive, mentre a volte la foto puramente d'arte, o con pretese d'essere tale, spesso si rivela meno audace e pi\u00f9 conservatrice di quella commerciale.\nTra i fotografi d'arte vanno comunque segnalati per originalit\u00e0 gli statunitensi George Platt Lynes (di grande eleganza classica, talvolta surreale, e che peraltro vendette sotto pseudonimo le sue immagini a riviste omofile europee), e Carl Van Vechten (con una particolare predilezione per i ritratti di uomini di colore, allora rara negli Usa), il francese Raymond Voinquel (raffinato, colto e molto \"classico\"), il tedesco Herbert List (anch'egli d'ispirazione \"classicista\"), Herbert Tobias (aperto anche a raccontare la nascente comunit\u00e0 gay di Parigi e Berlino degli anni cinquanta del XX secolo) e il romano Dino Pedriali noto anche per gli scatti di nudo a Pasolini. Nel 2004 il critico d'arte Peter Weiermair defin\u00ec Pedriali come il \"Caravaggio della fotografia del Novecento\",\nIn pubblicit\u00e0.\nIl nudo maschile fotografico integrale fu impiegato per la prima volta in pubblicit\u00e0 nel 1967, in Francia.\nOvviamente uomini nudi in pubblicit\u00e0 erano presenti fin dai tempi dei manifesti Liberty, ma si trattava essenzialmente di disegni, pi\u00f9 o meno pittorici. E \"beefcake\" fotografati in costumi adamitici erano gi\u00e0 stati impiegati fin dal secondo dopoguerra per promuovere attrezzi ginnici o affini. Ma il primo uomo \"totalmente nudo\" compare solo alla fine degli anni sessanta, in un annuncio realizzato dall'agenzia Publicis per reclamizzare una ditta di abbigliamento intimo, la Selimaille.\nL'annuncio presentava il giovane modello greco Frank Protopapa ritratto di profilo, con la testa rivolta verso lo spettatore, e con le mani conserte a coprire il pube. L'istantanea fu scattata dal fotografo francese Jean-Fran\u00e7ois Bauret.\nLa nascita del porno.\nNel 1968, la rivista \"beefcake\" americana \"Grecian Guild Pictorial\" vince un ricorso alla Corte Suprema degli USA, che finalmente riconosce al nudo maschile, anche integrale, la possibilit\u00e0 di essere considerato arte. \u00c8 lo spiraglio che apre la diga alla produzione di un'infinit\u00e0 di riviste, ovviamente tutte \"artistiche\", di nudo maschile, fenomeno che in breve tempo forza i confini del \"comune senso del pudore\". Ci\u00f2 apre a sua volta la strada alla produzione di pornografia vera e propria, in massima parte rivolta al mondo gay e solo in minima parte a quello delle donne.\nIl mondo del \"beefcake\" crolla cos\u00ec nel giro di pochi anni: solo alcuni studios, come la Champion e l'Athletic model Guild, si convertono a un soft-porn (che prevede erezioni, ma non atti sessuali espliciti) che garantisce loro ancora qualche anno di vita.\nLa situazione attuale.\nCon la nascita della pornografia esplicita, l'ambiguit\u00e0 del mondo \"beefcake\" si risolve, infine: da un lato la produzione pornografica (che pu\u00f2 contare anche su alcuni fotografi di grande levatura artistica, come Jim French, ma il cui scopo non \u00e8 affatto l'arte), dall'altro una crescente produzione di nudo d'arte, che si rivolge in massima parte a un mercato gay il quale, dalla nascita del movimento di liberazione omosessuale in poi, \u00e8 in crescita tumultuosa.\nTra i fotografi pi\u00f9 noti del dopoguerra si citeranno qui Tom Bianchi, Will McBride, l'italiano Tony Patrioli, Herb Ritts, Arthur Tress, Bruce Weber (forse attualmente il pi\u00f9 noto ed imitato fotografo di nudo maschile al mondo) e molti altri.\nA partire dagli anni ottanta del ventesimo secolo, nella foto d'arte di nudo maschile viene messo in dubbio, a partire dalla provocatoria opera di Robert Mapplethorpe (e di quella, meno nota, di Arthur Tress), la distinzione tra foto d'arte e foto pornografica, con citazioni deliberate di pose e situazioni tipiche della foto pornografica.\nArtisti come Bruce LaBruce oggi producono intenzionalmente contaminazione tra foto d'arte e foto pornografica. Ciononostante i due generi rimangono oggi ben distinti, non fosse altro che per la destinazione d'uso e il costo, che divergono notevolmente."}
{"id": "360892", "revid": "6923", "url": "https://it.wikipedia.org/wiki?curid=360892", "title": "Galmiz", "text": "Galmiz (toponimo tedesco; in francese \"Charmey\") \u00e8 un comune svizzero di 672 abitanti del Canton Friburgo, nel distretto di Lac.\nGeografia fisica.\nGalmiz comprende una parte del Lago di Morat.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nGalmiz \u00e8 servito dall'omonima stazione sulla ferrovia Pal\u00e9zieux-Lyss.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "360913", "revid": "767487", "url": "https://it.wikipedia.org/wiki?curid=360913", "title": "Battaglia di Maserfield", "text": "La battaglia di Maserfield (o Maserfeld, Maes Cogwy in gallese) fu combattuta il 5 agosto del 642 o del 644 tra i sovrani anglosassoni Oswald di Northumbria e Penda di Mercia, che si concluse con la sconfitta e la morte di Oswald. \u00c8 probabile che alla battaglia abbiano partecipato anche gli uomini del Powys, come alleati dei Merciani.&lt;br&gt;\nSan Beda il Venerabile dice che la battaglia fu combattuta nel 642, mentre gli \"Annales Cambriae\" la datano al 644. \nSin dalla morte dello zio di Oswald Edwin di Northumbria nella battaglia di Hatfield Chase nel 633, i Merciani di Penda rappresentarono un ostacolo al dominio northumbriano sulle terre britanniche a sud dell'Humber. \nOswald aveva sconfitto Cadwallon ap Cadfan del Gwynedd (alleato di Penda) nella battaglia di Heavenfield nel 634 e poi ristabil\u00ec l'egemonia northumbriana. \nSebbene si ritenga che Penda abbia in parte riconosciuto l'autorit\u00e0 di Oswald dopo Hatfield Chase, tuttavia sarebbe rimasto ostile al potere northumbriano e ci\u00f2 sarebbe stato percepito da Oswald come una minaccia. \nLa causa della guerra che port\u00f2 alla battaglia di Maserfield \u00e8 per\u00f2 sconosciuta. Nella sua \"Historia ecclesiastica gentis Anglorum\" Beda dipinge Oswald come una figura santa e, in quest'ansia di metterlo in buona luce, omette di menzionare la causa della guerra, forse perch\u00e9 l'aggressore fu proprio Oswald. Si limita solo a registrare la morte di quest'ultimo durante lo scontro. \nLa localit\u00e0 in cui si verific\u00f2 la battaglia viene tradizionalmente identificata con Oswestry (\"l'albero di Oswald\"), nello Shropshire, che, si pensa, che a quel tempo si trovasse ancora nel territorio del Powys. Se ci\u00f2 fosse corretto, la conclusione ovvia \u00e8 che Oswald avrebbe invaso il Powys. Gli alleati gallesi di Penda potrebbero aver incluso Cynddylan ap Cyndrwyn del Powys. Dalle parole del \"Marwnad Cynddylan\" si potrebbe anche dedurre la presenza di Penda. \nLa battaglia fu disastrosa per i northumbriani. Beda ci dice che Oswald preg\u00f2 per le anime dei suoi soldati poco prima di morire. Il corpo di Oswald fu fatto a pezzi: la sua testa e le sue braccia infilate in cime a dei pali. I suoi resti furono recuperati in seguito dal fratello e successore Oswiu. \nSiccome Penda era un pagano e Oswald un cristiano, quest'ultimo venne poi venerato come martire e santo. Beda riferisce di molti miracoli attribuiti alle diverse parti del suo corpo, venerate come reliquie. L\"'Historia Brittonum\" attribuisce la vittoria di Penda all'azione del male, ma questa lettura della battaglia come di un semplice scontro tra cristiani e pagani \u00e8 estremamente semplificata, dato che, in realt\u00e0, Gallesi cristiani avrebbero combattuto dalla parte di Penda. \nQuesto scontro segn\u00f2 la fine dell'imperialismo northumbriano a sud dell'Humber, impedendo, secondo lo storico Frank Stenton, la formazione di un compatto regno inglese dominato dalla Northumbria, e facendo di Penda, secondo un altro storico, D.P. Kirby, il sovrano merciano pi\u00f9 potente emerso fino a quel momento nelle Midlands. \nSecondo la \"Historia Brittonum\" e gli \"Annales Cambriae\", il fratello di Penda Eowa, che sarebbe stato re di Mercia, fu ucciso in questa battaglia. Esiste una concreta possibilit\u00e0 che egli fosse per\u00f2 alleato di Oswald, in quanto \u00e8 stato suggerito che egli regnasse sul nord di Mercia, mentre Penda sul sud. La \"Historia Brittonum\" afferma che Penda abbia regnato per soli 10 anni, mentre Beda dice 22. Queste differenze si spiegherebbero col fatto che l\"'Historia\" considera Penda sovrano solo da dopo la battaglia (anche se, pure dopo questa, il suo regno sarebbe comunque superiore). E ci\u00f2 significherebbe che la morte del fratello Eowa rimosse un importante rivale per la strada verso il trono, permettendo a Penda di reclamare o comunque di consolidare la propria autorit\u00e0 su tutta la Mercia. \nDopo la battaglia, il regno di Deira, che formava la Northumbria insieme alla Bernicia, scelse un proprio sovrano, Oswine, mentre sul trono di Bernicia sal\u00ec il fratello di Oswald, Oswiu. La battaglia, quindi, apr\u00ec la strada all'indebolimento interno e alla frammentazione del regno northumbriano, una situazione che dur\u00f2 fino a dopo la battaglia di Winwaed (655), nonostante Oswine fosse stato ucciso per ordine di Oswiu nel 651. \nSecondo Stenton, Maserfield fece di Penda il sovrano pi\u00f9 forte dell'Inghilterra. Egli mantenne questa posizione fino alla morte, avvenuta contro i berniciani proprio nella battaglia di Winwaed in 655. Nel tempo che intercorse tra Maserfield e Winwaed Penda fu cos\u00ec potente da poter compiere scorrerie distruttive nel territorio berniciano, assediando anche\nBamburgh."}
{"id": "360920", "revid": "307923", "url": "https://it.wikipedia.org/wiki?curid=360920", "title": "Anderson De Oliveira Bab\u00f9", "text": ""}
{"id": "360927", "revid": "307923", "url": "https://it.wikipedia.org/wiki?curid=360927", "title": "Anderson de Oliveira Bab\u00f9", "text": ""}
{"id": "360932", "revid": "104458", "url": "https://it.wikipedia.org/wiki?curid=360932", "title": "Greng", "text": "Greng (toponimo tedesco) \u00e8 un comune svizzero di 175 abitanti del Canton Friburgo, nel distretto di Lac.\nGeografia fisica.\nGreng si affacciat sul Lago di Morat.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nGreng \u00e8 un comune a maggioranza germanofona.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "360934", "revid": "1868193", "url": "https://it.wikipedia.org/wiki?curid=360934", "title": "Ernesto Zedillo", "text": "\u00c8 stato il 54\u00ba Presidente del Messico dal 1\u00ba dicembre 1994 al 30 novembre 2000.\nDurante la sua presidenza, ha affrontato una delle peggiori crisi economiche della storia del Messico, iniziata solo poche settimane dopo il suo insediamento. Prese le distanze dal suo predecessore Carlos Salinas de Gortari, incolpando la sua amministrazione per la crisi (sebbene lo stesso presidente Zedillo non deviasse dalle politiche neoliberiste dei suoi due predecessori), e supervision\u00f2 l'arresto di suo fratello Ra\u00fal Salinas de Gortari. La sua amministrazione fu anche segnata, tra le altre cose, da nuovi scontri con l'EZLN e l'Esercito Popolare Rivoluzionario; la controversa implementazione di Fobaproa per salvare il sistema bancario nazionale; una riforma politica che permise ai residenti del Distretto Federale (Citt\u00e0 del Messico) di eleggere il proprio sindaco; e i massacri di Aguas Blancas e Acteal perpetrati dalle forze statali.\nBiografia.\nIscritto al Partito Rivoluzionario Istituzionale dal 1971, si laure\u00f2 in economia all'Universit\u00e0 di Yale, lavorando successivamente per la Banca centrale messicana, per poi darsi alla politica: fu infatti viceministro (1987 - 1988), ministro della Programmazione e del Bilancio (1988 - 1992) e ministro della Pubblica Istruzione (1992 - 1993).\nCandidato ufficiale del partito alle elezioni presidenziali del 1994, dopo l'assassinio, il 23 marzo di quell'anno, di Luis Donaldo Colosio, candidato del P.R.I., Ernesto Zedillo venne eletto presidente del Messico dopo elezioni molto contrastate, insediandosi il 1\u00ba dicembre 1994. L'inizio della sua presidenza coincise con l'entrata in vigore del Nafta, l'accordo economico e commerciale con gli Stati Uniti siglato dal suo predecessore Carlos Salinas, che apr\u00ec l'economia messicana alle merci statunitensi, mentre al contempo si acuirono le tensioni di frontiera con Washington per l'immigrazione clandestina verso gli \"States\".\nIntanto, sempre in gennaio, scoppi\u00f2 l'insurrezione \"zapatista\" degli \"indios\" nello Stato del Chiapas, capeggiata dal Subcomandante Marcos, a causa delle condizioni di miseria e analfabetismo in cui viveva la popolazione indigena. Verso gli insorti, il presidente altern\u00f2 misure repressive a periodi di dialogo, non riuscendo tuttavia a promuovere un piano di pacificazione nazionale, mentre all'orizzonte si profilava, nel 1995, una pesante crisi finanziaria che mise in discussione la politica di risanamento economico varata dal Fondo Monetario Internazionale, a cui il Messico aveva aderito.\nZedillo, per combattere la crisi, var\u00f2 numerosi provvedimenti economici di austerit\u00e0 molto impopolari, riuscendo a evitare la catastrofe economica nazionale, sia pure grazie all'intervento di massicci interventi finanziari americani. Allo stesso tempo var\u00f2 delle riforme per allentare la presa del suo stesso partito sulla vita politica del Paese, monopolizzata da oltre sessanta anni, istituendo un Istituto Federale Elettorale che ha il compito di realizzare le elezioni, prima organizzate dal governo; questa mossa ha permesso, alle elezioni presidenziali del 2000, la vittoria dei conservatori del Partito Azione Nazionale, il cui candidato Vicente Fox \u00e8 diventato presidente della Repubblica."}
{"id": "360935", "revid": "8596", "url": "https://it.wikipedia.org/wiki?curid=360935", "title": "Ernesto Zedillo Ponce de Le\u00f3n", "text": ""}
{"id": "360937", "revid": "124471255", "url": "https://it.wikipedia.org/wiki?curid=360937", "title": "Carlos Salinas", "text": "Eletto il 6 luglio 1988, \u00e8 rimasto in carica come Presidente del Messico dal 1\u00ba dicembre 1988 al 1\u00ba dicembre 1994. Fu lui che nel 1994 fece entrare il Messico nel libero scambio nord-americano.\nBiografia.\nFatto degno di nota, nel giorno 8 dicembre 1951, quando aveva solamente 3 anni, stava giocando con il suo fratello maggiore Raul, che allora aveva 5 anni, e un amico di 8 anni, quando trovarono un fucile carico. Uno di loro, mai venne appurato chi spar\u00f2 materialmente, con un colpo uccise una cameriera di 12 anni, Manuela. La tragedia venne derubricata come incidente e la famiglia venne attaccata per aver lasciato un'arma carica non custodita. \nEconomista, militante del Partito Rivoluzionario Istituzionale da molti decenni alla guida del Messico, dal 1971 al 1982 ricopr\u00ec diversi incarichi nell'amministrazione finanziaria statale, fino a diventare ministro della Pianificazione e del Bilancio (1982 - 1987). Alle elezioni presidenziali del 1988 Carlos Salinas fu il candidato ufficiale del partito, vincendo e divenendo presidente del Messico il 1\u00ba dicembre 1988. La trasparenza delle elezioni venne fortemente criticata dalle opposizioni, il cui candidato principale era Cuauht\u00e9moc C\u00e1rdenas, in particolare per l'improvviso \"shutdown\" del computer che calcolava i voti in tempo reale: dopo i risultati delle elezioni venne coniata dai giornalisti l'espressione \"se cay\u00f3 el sistema\" (\"il sistema si \u00e8 bloccato\"), che negli anni a seguire divent\u00f2 un eufemismo per definire i brogli elettorali. \nAppena insediatosi, il nuovo presidente continu\u00f2 la politica di rigore economico e finanziario di stampo liberista, gi\u00e0 avviato quando era membro dell'amministrazione del presidente Miguel de la Madrid, e inizi\u00f2 una manovra che prevedeva liberalizzazioni e numerosissime privatizzazioni. Questa linea politica fu premiata alle elezioni politiche del 1991 per il rinnovo del Congresso federale con un consenso quasi plebiscitario; ci\u00f2 gli consent\u00ec di rilanciare il suo progetto di Zona di libero scambio nord-americano con il Canada e gli Stati Uniti (noto come Nafta, entrato in vigore il 1\u00ba dicembre 1994). Al riavvicinamento politico e diplomatico con il governo di Washington, espressosi anche nell'accresciuta lotta al traffico di stupefacenti, si \u00e8 aggiunto il ripristino delle relazioni diplomatiche con il Vaticano (grazie ad una modifica della Costituzione approvata nel 1991), a lungo osteggiato dall'ala anticlericale del partito di Salinas.\nJean-Fran\u00e7ois Boyer riporta come nel Messico di Carlos Salinas de Gortari \u00able privatizzazioni del periodo 1989-1995 (...) abbiano permesso ai \"narcos\", con la complicit\u00e0 dello stato e dei narcopolitici, di diventare una potenza economica legale\u00bb.\nDopo le sue dimissioni, inizi\u00f2 il declino politico dell'ex presidente: nel febbraio del 1995 venne arrestato il fratello Ra\u00fal, accusato di essere il mandante dell'omicidio del segretario generale del P.R.I., J. F. Ruiz Massieu, avvenuto nel settembre del 1994, mentre, nel marzo del 1995 Salinas dovette lasciare il Paese, perch\u00e9 sospettato di coinvolgimento in numerosi affari illeciti e nel narcotraffico, rifugiandosi prima negli U.S.A. e poi in Irlanda."}
{"id": "360938", "revid": "438678", "url": "https://it.wikipedia.org/wiki?curid=360938", "title": "\u00c0", "text": "\u00c0 (minuscolo \u00e0) \u00e8 un simbolo corrispondente alla lettera \"A\" dell'alfabeto latino con accento grave.\nSecondo le convenzioni di scrittura della lingua italiana, la \"\u00e0\" con accento grave viene usata per indicare accenti tonici finali; ad esempio la parola \"baccal\u00e0\" viene scritta con una \"\u00e0\" finale perch\u00e9 l'accento tonico cade sull'ultima sillaba.\n\u00c8 curioso notare come nella lingua francese la convenzione sia esattamente opposta: la \"\u00e0\" svolge il ruolo di preposizione (es: \"je vais \u00e0 l'\u00e9cole\", \"vado a scuola\"), mentre la \"a\" \u00e8 usata per il verbo (es: \"Guido a une pomme\", \"Guido ha una mela\").\nSulle tastiere italiane, in ambiente Windows, per digitare la \"\u00c0\" bisogna premere contemporaneamente i tasti e, sul tastierino numerico, . In alternativa si possono, con la stessa modalit\u00e0 di digitazione su indicata, selezionare la sequenza oppure .\nIn ambiente GNU/Linux \u00e8 sufficiente premere il tasto con il tasto attivo e cos\u00ec anche per tutte le altre maiuscole accentate. Mentre per i sistemi operativi macOS \u00e8 possibile utilizzare la combinazione di tasti ."}
{"id": "360939", "revid": "8596", "url": "https://it.wikipedia.org/wiki?curid=360939", "title": "Carlos Salinas de Gortari", "text": ""}
{"id": "360941", "revid": "599013", "url": "https://it.wikipedia.org/wiki?curid=360941", "title": "Bab\u00fa", "text": "Carriera.\nPunta rapida, Bab\u00fa viene notato da Zden\u011bk Zeman in un torneo amichevole svoltosi a Roma. L'allenatore boemo decide di portarlo con s\u00e9 alla nella stagione 2001-2002. In due campionati di Serie B gioca 27 partite e realizza 3 gol. Nel 2003-2004 \u00e8 ancora in Serie B, al , dove disputa 20 gare senza realizzare reti.\nAlla fine della stagione ritorna alla , ma nell'estate 2004 si trasferisce al Lecce su richiesta dell'allenatore dei pugliesi Zden\u011bk Zeman, che lo aveva allenato a Salerno. In giallorosso gioca 15 partite in Serie A e segna 3 gol, ma il suo score \u00e8 penalizzato da un infortunio che gli fa terminare la stagione alla fine di gennaio 2005. Nella stagione 2005-2006 realizza un gol in 11 partite con la maglia dei salentini in massima divisione, mentre nel campionato di Serie B 2006-2007 realizza un gol in 17 presenze. In giallorosso conta anche 5 presenze e una rete in Coppa Italia.\nNel gennaio 2007 passa in prestito al Verona. Il 30 maggio seguente \u00e8 acquistato dal , con cui firma un contratto triennale. Nel calciomercato di gennaio 2008 si trasferisce in prestito alla , nelle cui file rimane fino a giugno. Il 7 agosto 2008 passa a titolo temporaneo in forza all', compagine con cui inizia in ritardo la sua stagione per via di un grave infortunio sub\u00ecto ad agosto in amichevole contro la Cavese. Ha debuttato nella partita con il , contro cui \u00e8 sceso in campo per pochi minuti sfiorando anche il gol. Il 2 maggio 2009 ha segnato il suo primo gol in maglia biancoverde contro il (3-3). Terminato il prestito, a fine stagione rientra al , che il 22 luglio 2009 lo cede alla Cisco Roma. La stagione seguente rimane nella stessa squadra che per\u00f2 nel frattempo ha cambiato nome in Atletico Roma (e milita in Prima Divisione).\nNell'estate del 2011 viene trasferito al , ma durante la sessione invernale del mercato, nel gennaio 2012, passa al Pergocrema.\nA fine stagione, precisamente il 21 giugno 2012, il tribunale di Crema ha decretato il fallimento del Pergocrema ed il 30 giugno seguente la societ\u00e0 \u00e8 stata radiata dalla FIGC. Dato che la societ\u00e0 \u00e8 fallita, Bab\u00fa \u00e8 rimasto svincolato. Il 30 dicembre 2012 si accorda con la .\nIl 6 agosto 2013 viene ingaggiato dalla , che dopo qualche giorno lo gira all'Alcanenense, societ\u00e0 di seconda divisione portoghese. A causa di alcuni problemi legati al transfer non riesce a debuttare e l'8 novembre 2013 torna in Italia, approdando alla Maccarese Giada in Serie D. Nel settembre 2014 viene ingaggiato dai sardi dell'Ilvamaddalena militanti nel locale campionato di Promozione, mentre a dicembre si trasferisce alla Puteolana in Serie D.\nNel dicembre del 2015 si trasferisce a Bacoli, iniziando una nuova avventura in Prima Categoria con la Sibilla.\nInizia la stagione 2016-2017 in forza alla Palmese, nel campionato di Eccellenza. Segna il suo primo gol nella vittoria interna per 2-0 contro il Picciola. \nNella stagione 2017-2018 gioca con l'Afro Napoli United, con cui vince il campionato di Promozione campana, venendo quindi promosso in Eccellenza.\nStatistiche.\nPresenze e reti nei club.\n\"Statistiche aggiornate al 24 novembre 2016\""}
{"id": "360943", "revid": "278650", "url": "https://it.wikipedia.org/wiki?curid=360943", "title": "Miguel de la Madrid", "text": "\u00c8 stato Presidente del Messico dal 1\u00ba dicembre 1982 al 1\u00ba dicembre 1988.\nDurante la sua presidenza il Messico ha vissuto una grave crisi economica e, in seguito ai risultati della crisi dal 1982, ha avuto un cambio di orientamento verso il mercato interno. Ci\u00f2 ha portato anche ad un orientamento verso le esportazioni. Durante questo periodo, i partiti di opposizione hanno avuto sempre una maggiore influenza nel nuovo corso della politica."}
{"id": "360944", "revid": "8596", "url": "https://it.wikipedia.org/wiki?curid=360944", "title": "Miguel de la Madrid Hurtado", "text": ""}
{"id": "360945", "revid": "110157", "url": "https://it.wikipedia.org/wiki?curid=360945", "title": "Haut-Vully", "text": "Haut-Vully (toponimo francese, fino al 1977 \"Vully-le-Haut\"; in tedesco \"Oberwistenlach\", desueto) \u00e8 stato un comune svizzero del Canton Friburgo, nel distretto di Lac.\nGeografia fisica.\nHaut-Vully si affacciava sul Lago di Morat.\nStoria.\nIl comune di Haut-Vully \u00e8 stato istituito nel 1830 con la fusione delle localit\u00e0 di Gu\u00e9vaux (in parte), Joressant, Lugnorre, M\u00f4tier e Mur, corrispondenti all'antica \"Seigneurie de Lugnorre\", e soppresso il 31 dicembre 2015; il 1\u00ba gennaio 2016 \u00e8 stato accorpato all'altro comune soppresso di Bas-Vully per formare il nuovo comune di Mont-Vully.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Haut-Vully erano:"}
{"id": "360948", "revid": "287204", "url": "https://it.wikipedia.org/wiki?curid=360948", "title": "Jos\u00e9 L\u00f3pez Portillo", "text": "\u00c8 stato Presidente del Messico dal 1\u00ba dicembre 1976 al 1\u00ba dicembre 1982."}
{"id": "360962", "revid": "287204", "url": "https://it.wikipedia.org/wiki?curid=360962", "title": "Eowa", "text": "Secondo l\"Historia Brittonum\" e gli \"Annales Cambriae\", regn\u00f2 su Mercia al tempo della battaglia di Maserfield (localit\u00e0 identificata con l'odierna Cogwy), combattuta il 5 agosto 642 (o 644) tra Eowa e Oswald di Bernicia. Mor\u00ec proprio in questo scontro. I successivi sovrani di Mercia, Aethelbald, Offa e Ecgfrith discendevano da Eowa. Regnarono dal 716 (data della morte del nipote di Penda, Ceolred) al 796. \nSi pensa che Eowa abbia regnato insieme a Penda, oppure che abbia avuto una posizione superiore. Ci\u00f2 spiegherebbe perch\u00e9 l\"Historia Brittonum\" sembra datare l'inizio del regno di Penda sulla Mercia proprio a partire dalla battaglia di Maserfield, cio\u00e8 dopo la morte di Eowa, quando Pensa sarebbe rimasto unico sovrano. Si \u00e8 anche supposto che egli abbia combattuto come alleato di Oswald. Forse Penda e Eowa regnarono, rispettivamente, sul sud e sul nord di Mercia. \nN\u00e9 Beda nell\"Historia ecclesiastica gentis Anglorum\" e neppure la \"Cronaca anglosassone\" parlano della partecipazione o della morte di Eowa a Maserfield e neppure del fatto che fosse sovrano di Mercia."}
{"id": "360963", "revid": "104458", "url": "https://it.wikipedia.org/wiki?curid=360963", "title": "Meyriez", "text": "Meyriez (toponimo francese; in tedesco \"Merlach\") \u00e8 un comune svizzero di 575 abitanti del Canton Friburgo, nel distretto di Lac.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nMeyriez \u00e8 un comune bilingue (francese e tedesco) a maggioranza francofona.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "360970", "revid": "104458", "url": "https://it.wikipedia.org/wiki?curid=360970", "title": "Muntelier", "text": "Muntelier (toponimo tedesco; in francese \"Montilier\") \u00e8 un comune svizzero di 972 abitanti del Canton Friburgo, nel distretto di Lac.\nGeografia fisica.\nMuntelier comprende si affaccia sul Lago di Morat.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nMuntelier \u00e8 servito dalla stazione di Muntelier-L\u00f6wenberg sulla ferrovia Pal\u00e9zieux-Lyss.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "360977", "revid": "111433", "url": "https://it.wikipedia.org/wiki?curid=360977", "title": "Mario Pincherle", "text": "Biografia.\nNato da famiglia ebraica ha compiuto studi classici presso il Liceo classico Galvani di Bologna e si \u00e8 laureato in ingegneria nel 1942. Suo padre, medico, e suo fratello, fisico, furono allontanati dai loro lavori a causa delle leggi razziali fasciste. Anche Mario fu costretto in seguito alla clandestinit\u00e0 dalla persecuzione. Terminata la guerra fece rientro a Bologna, dove si spos\u00f2 nel 1954 ed ebbe quattro figli; fu professore e dirigente scolastico nella citt\u00e0 di Ancona fino al 1991. Le sue ceneri sono state disperse nel mare di Palombina (Ancona) il 3 novembre del 2012, due mesi dopo la sua morte, avvenuta a Bientina, dove risiedeva da tempo con la compagna Giuliana.\nTeorie archeologiche.\nLa teoria della piramide di Cheope.\nNell'ambito dell'egittologia ha elaborato una teoria, senza concreti riscontri scientifici, sulle modalit\u00e0 di costruzione della piramide di Cheope, ipotizzando nei monoliti di granito interni una presunta \"torre\" che ha ritenuto preesistente alla piramide stessa e che ha collegato al simbolo dello \"djed\" (o \"zed\").. In passato, in base al testo di Erodoto aveva ipotizzato un metodo per la movimentazione dei grandi monoliti di granito mediante la dilatazione di tronchi di legno bagnati e asciugati dal sole.\nTale torre \"zed\" sarebbe stata, a suo dire, dapprima trasferita dalla Mesopotamia all'Egitto, per essere posta in cima alla piramide di Zoser. Successivamente sarebbe stata posta all'interno della piramide di Cheope, o meglio la piramide stessa sarebbe stata costruita attorno allo zed per proteggerlo.\nLo stesso Pincherle, infatti, ritiene che non sia mai esistito un faraone di nome Cheope, ma che tale nome, in realt\u00e0, significasse \"mangiatoia\", o \"culla\" del divino: questa sua ipotesi si basa su una personale interpretazione di un passo dalle \"Storie\" di Erodoto. Secondo Pincherle la torre zed e il \"sarcofago di Cheope\" sarebbero inoltre una sorta di luogo in cui il tempo e lo spazio sembrano modificarsi, per la diffusione di onde alfa verso i lobi frontali. Queste teorie sono state trattate anche in programmi televisivi di archeologia misteriosa e pseudoscienza, come \"Voyager\" di Roberto Giacobbo. Il figlio Maurizio ha condotto un esperimento nella suddetta trasmissione.\nTeorie simili sulle onde elettromagnetiche della piramide sono state analizzate anche da un team russo-tedesco nel 2018 in uno studio pubblicato dal \"Journal of Applied Physics\".\nLa granulazione dell'oro.\nNel campo dell'archeologia sperimentale ritiene di aver scoperto il metodo con il quale si otteneva la granulazione dell'oro (\"L'oro granulato\" di Mario Pincherle, Macro edizioni), tecnica di decorazione che si utilizzava nell'oreficeria antica, e ne avrebbe brevettato il metodo descrivendone la realizzazione nel libro \"L'oro granulato: un ponte luminoso tra la materia e lo spirito\".\nTeoria degli archetipi.\nIn esso, lo studioso rivolge la propria attenzione ai fondamenti epistemologici della filosofia classica e ne rintraccia gli stretti rapporti con la filosofia indiana e la tradizione sapienziale dell'antico Egitto. Pincherle propone una teoria innovativa che mette in luce la matrice essenzialmente sapienziale, irrazionale ed esoterica della filosofia greca, rintracciandone le origini nell'aura sapienziale delle tradizioni filosofiche orientali ed egizie."}
{"id": "360979", "revid": "4462", "url": "https://it.wikipedia.org/wiki?curid=360979", "title": "Circoscrizione Don Bosco (Bolzano)", "text": ""}
{"id": "360980", "revid": "22475", "url": "https://it.wikipedia.org/wiki?curid=360980", "title": "Circoscrizione Gries-San Quirino (Bolzano)", "text": ""}
{"id": "360981", "revid": "1821847", "url": "https://it.wikipedia.org/wiki?curid=360981", "title": "Battaglia di Montebello (1800)", "text": "La battaglia di Montebello si svolse il 9 giugno 1800 tra gli eserciti napoleonico e austriaco presso Montebello (Pavia).\nDurante la primavera del 1800 Napoleone era sceso in Italia attraversando le Alpi tra la Svizzera e la Valle d'Aosta. Respinte le esigue forze austriache, arriv\u00f2 nella pianura padana.\nMelas, il comandante austriaco, si aspettava l'attacco in direzione di Genova o Torino, pertanto il grosso dell'esercito nemico, sorpreso dall'azione, era schierato tra Genova, di cui era in corso l'assedio, e l'area di Alessandria. Napoleone contava sulla resistenza di Genova per sconfiggere separatamente i due gruppi e aveva quindi fretta di forzare il passaggio del fiume Po.\nIl generale Jean Lannes al comando dell'avanguardia francese, attacc\u00f2 inizialmente con 6000-7000 uomini presso Stradella le forze austriache ivi disloccate, ma dopo un primo successo l'arrivo dei rinforzi permise agli austriaci di rioccupare la localit\u00e0.\nLannes, grazie all'arrivo delle sue rimanenti forze e poi delle truppe di Victor con molta artiglieria, torn\u00f2 all'attacco costringendo il nemico alla definitiva ritirata.\nLo scontro pass\u00f2 alla storia con il nome della vicina Montebello e Lannes verr\u00e0 poi insignito del titolo di \"duca di Montebello\".\nGli austriaci persero circa 4000 uomini, mentre le perdite francesi variano, a seconda delle fonti, da poche centinaia a 1500 uomini tra morti e feriti."}
