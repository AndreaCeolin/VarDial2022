{"id": "277563", "revid": "46291", "url": "https://it.wikipedia.org/wiki?curid=277563", "title": "Cynara cardunculus", "text": "Il cardo (Cynara cardunculus ) \u00e8 una specie di pianta angiosperma dicotiledone appartenente alla famiglia delle Asteraceae.\nEtimologia.\nIl primo naturalista, in tempi moderni, a usare il vocabolo \"Cynara\" \u00e8 stato S\u00e9bastien Vaillant (1669 - 1722). In realt\u00e0 la parola esisteva gi\u00e0 nell'antichit\u00e0 classica (presso i greci e i romani) nella forma \"Kynara\" per indicare diverse piante spinose (tipo cardi selvatici non meglio identificati). L'epiteto specifico (\"cardunculus\") significa \"simile a un piccolo cardo\".\nIl nome scientifico della specie \u00e8 stato definito da Linneo (1707 \u2013 1778), conosciuto anche come Carl von Linn\u00e9, biologo e scrittore svedese considerato il padre della moderna classificazione scientifica degli organismi viventi, nella pubblicazione \"Species Plantarum - 2: 827\" del 1753.\nDescrizione.\n\u00c8 una robusta specie emicriptofita (\"H scap\"), cio\u00e8 una pianta erbacea perenne che affida la propria sopravvivenza, oltre che agli acheni, a specifiche gemme poste a livello della superficie del terreno, portate sulla frazione basale del fusto e sui rizomi. L'asse fiorale \u00e8 eretto, ramificato all'epoca della fioritura, robusto, striato in senso longitudinale e fornito di foglie. Le altezze variano tra 20 e 250\u00a0cm.\nIn genere sono presenti sia foglie basali che cauline; sono picciolate quelle basali e cauline prossimali, mentre sono sessili quelle cauline distali. Le foglie lungo il caule normalmente sono a disposizione alternata. La forma della lamina \u00e8 pennatosetta (1 - 3 lobi profondamente incisi), molto spinosa. Quelle cauline sono progressivamente minori e meno divise. In genere le facce abassiali si presentano da pelose a densamente grigio-tomentose, quelle adassiali possono essere glabre o semplicemente tomentose; raramente la superficie \u00e8 ghiandolosa. Le stipole sono assenti.\nLe infiorescenze sono composte da larghi e globosi (o piriformi) capolini terminali (l'infiorescenza a capolino \u00e8 detta anche \"calatide\"). I capolini, discoidi e omogamo, sono formati da un involucro a forma da emisferica a ovoide (a volte ristretto distalmente), composto da brattee (o squame) all'interno delle quali un ricettacolo fa da base ai fiori (in genere tubulosi). Le brattee disposte in 5 - 8 serie in modo embricato e scalato sono intere ma disuguali: quelle esterne hanno delle forme da lanceolate a largamente ovate a consistenza coriacea, margini interi e appendici apicali allargate (da acute a largamente ottuse o troncate); quelle interne sono scariose; normalmente sono spinose all'apice. Il ricettacolo, da concavo a piatto o convesso, carnoso, \u00e8 privo di pagliette (\u00e8 nudo) ma densamente setoso (peli lungamente ispidi) quasi spugnoso. Diametro dell'involucro: 4 \u2013 15\u00a0cm.\nI fiori sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha 5 elementi). I fiori, molti, in genere sono tubulosi (actinomorfi), ermafroditi (bisessuali) e fertili.\nI frutti sono degli acheni con pappo. La forma dell'achenio \u00e8 da pi\u00f9 o meno cilindrica a obpiramidale e debolmente angolosa (4 angoli) con superficie glabra ma finemente nervata e di colore grigiastro scuro e screziato. Il pericarpo pu\u00f2 essere di tipo parenchimatico, altrimenti \u00e8 indurito (lignificato) radialmente. Il carpoforo (o carpopodium - il ricettacolo alla base del gineceo) \u00e8 assente. I pappi, formati da 3 - 7 serie di lunghe setole (quasi peli), piumose e connate basalmente in un anello, decidue o persistenti, sono direttamente inseriti nel pericarpo o connati in un anello parenchimatico posto sulla parte apicale dell'achenio. Il peso dei mille acheni pu\u00f2 oscillare tra i 15 e i 70\u00a0g.\nDistribuzione e habitat.\nFitosociologia.\nPer l'areale completo italiano la specie di questa voce appartiene alla seguente comunit\u00e0 vegetale:\nDescrizione. L'alleanza \"Onopordion illyrici\" \u00e8 relativa alle comunit\u00e0 nitrofile di emicriptofite spinose, di grossa taglia dei piani bioclimatici temperati mediterranei. Questa alleanza colonizza gli incolti, i margini stradali e le zone di sosta degli animali di allevamento. La distribuzione \u00e8 relativa ai territori tirrenici e del Mediterraneo orientale. Si trova in Italia centrale, meridionale e nelle Isole.\nSpecie presenti nell'associazione: \"Carduncellus coeruleus\", \"Carduus macrophalus\", \"Carthamus lanatus\", \"Centaurea calcitrapa\", \"Cirsium echinatus\", \"Daucus maximus\", \"Echinops strigosus\", \"Eryngium campestre\", \"Phlomis herba-venti\", \"Nicotiana glauca\", \"Notobasis syriaca\", \"Scolymus hispanicus\", \"Tirimnus leucographus\", \"Atractylis gummifera\", \"Cynara cardunculus\", \"Onopordum illyricum\" e \"Scolymus grandiflorus\".\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie. Cardueae \u00e8 una delle 4 trib\u00f9 della sottofamiglia Carduoideae. La trib\u00f9 Cardueae a sua volta \u00e8 suddivisa in 12 sottotrib\u00f9 (la sottotrib\u00f9 Carduinae \u00e8 una di queste).\nIl genere \"Cynara\" elenca 10 specie con una distribuzione mediterranea, una delle quali (quella di questa voce) \u00e8 presente spontaneamente sul territorio italiano.\nFilogenesi.\nIl genere di questa pianta \u00e8 inserito nel gruppo tassonomico della sottotrib\u00f9 Carduinae. In precedenza provvisoriamente era inserito nel gruppo tassonomico informale \"Cynara Group\". La posizione filogenetica di questo genere nell'ambito della sottotrib\u00f9, tra i generi \"Ptilostemon\" e \"Galactites\" , \u00e8 abbastanza centrale.\nIl numero cromosomico di base delle specie di questo gruppo \u00e8: 2n = 34.\nSottospecie e variet\u00e0.\nPer questa specie sono indicate le seguenti sottospecie:\nAltre sottospecie.\nInoltre in questa specie sono stati identificati, con l'ausilio di marcatori molecolari (AFLP, microsatelliti e transposon display), due differenti taxa non ancora riconosciuti come validi da altre checklist (vedi in bibliografia):\nSinonimi.\nSono elencati alcuni sinonimi per questa entit\u00e0:\nUsi.\n\u00c8 una specie ampiamente conosciuta in tutto il bacino del mediterraneo per l'impiego a fini alimentari dell'infiorescenza a capolino (carciofo) e per le sue propriet\u00e0 farmaceutiche, oltre che per l'estrazione di un agente coagulante il latte per la preparazione di formaggi ovini (noto nella Toscana contadina con il nome dialettale di \"presura\", ma da non confondersi con il caglio ovino).\nRecentemente \u00e8 aumentato l'interesse per questa specie come fonte di sostanze con propriet\u00e0 terapeutiche. Esse derivano principalmente dal metabolismo dei fenilpropanoidi e dei flavonoidi, quali: acido clorogenico, acidi di-caffeoilchinici (p.es.: cinarina), acido caffeico e luteolina. \nL'azione farmacologica principale della cinarina riguarda le sue potenzialit\u00e0 nel:\nLa cinarina \u00e8 una molecola peculiare della specie \"Cynara cardunculus\" L. ed \u00e8 attualmente in commercio sotto forma di estratti fogliari grezzi, non standardizzati.\nRaccolta meccanizzata.\nRecentemente il cardo trova impiego anche nella filiera energetica. Infatti i semi possono essere utilizzati per la produzione di biodiesel, mentre la biomassa residuale per la produzione di energia termica. Essendo questa una pianta coltivabile in terreni poco fertili e siccitosi, rappresenta un'opportunit\u00e0 di sviluppo anche in ambienti pi\u00f9 ostili. Inoltre essendo una coltura poliennale, il cardo permette di ammortizzare la spesa per la preparazione del letto di semina in pi\u00f9 anni. \nNell'ambito del progetto Biocard il CRA-ING ha sviluppato un prototipo\ndi testata per mietitrebbiatrice per effettuare in un'unica passata la raccolta del seme e la messa in andana della biomassa lignocellulosica che sar\u00e0 successivamente raccolta e imballata. Il progetto \"Global process to improve Cynara cardunculus exploitation for energy productions\"- Biocard \u00e8 stato promosso nell'ambito del 6\u00b0 Programma quadro dell'Unione Europea e ha visto la partecipazione di Istituti di ricerca quali l'Universit\u00e0 di Madrid, di Bologna e di Dublino, il CRA-ING (gruppo Panacea), Icp-Csic, Gaiker, Circe, Dtu, Vtt e utilizzatori finali quali Endesa per l'impiego della biomassa lignocellulosica in co-combustione in centrale termoelettrica, e Man B&amp;W per l'utilizzo del biodiesel in motori endotermici.\nIl prototipo di raccolta sviluppato dal Cra-Ing unisce i dispositivi di una testata da mais a sei file, nella pare superiore, e quelli di una classica testata da frumento nella parte inferiore. La testata da mais provevde al distacco dei capolini da inviare all'apparato trebbiante della mietitrebbiatrice, la testata da grano opera lo sfalcio, il condizionamento e l'andanatura della biomassa epigea tra le ruote della mietitrebbiatrice. I residui della trebbiatura dei capolini sono a loro volta rilasciati sull'andana, mentre i semi vengono raccolti dalla mietitrebbiatrice."}
{"id": "277568", "revid": "228587", "url": "https://it.wikipedia.org/wiki?curid=277568", "title": "Connacht Rugby", "text": "Il Connacht Rugby (pi\u00f9 conosciuto semplicemente come Connacht) \u00e8 una franchigia professionistica irlandese di rugby a 15 che disputa la Celtic League e l'European Challenge Cup. La squadra rappresenta l\"'Irish Rugby Football Union Connacht Branch\", una delle quattro sezioni della IRFU, responsabile dell'organizzazione e sviluppo del rugby a 15 nella provincia di Connacht.\nLa squadra gioca i suoi incontri casalinghi al Galway Sportsgrounds, che pu\u00f2 ospitare 5.000 spettatori, aumentabili fino a 7.000 nelle partite pi\u00f9 importanti. I colori societari sono una maglietta verde con inserti neri, pantaloncini neri e verdi e calzettoni neri. Il suo simbolo \u00e8 una versione modificata della bandiera della provincia di Connacht e rappresenta l'unione di un'aquila e un braccio che brandisce una spada uniti nel mezzo.\nConnacht pu\u00f2 attingere da una base di praticanti largamente inferiore a quelle delle altre tre provincie, sia a causa dello scarso numero di abitanti della regione sia per la grande popolarit\u00e0 nella zona degli sport gaelici come hurling e calcio gaelico. Dispone solo del 7% del numero complessivo di tesserati irlandesi, tuttavia negli ultimi anni il rugby a 15 ha aumentato la propria diffusione e il numero di praticanti \u00e8 in crescita.\nGrazie al lavoro della \"Connacht Branch\" e al supporto dell'IRFU negli ultimi cinque anni la provincia ha registrato il pi\u00f9 alto tasso di crescita d'Irlanda del numero di giocatori delle giovanili e di scuole che hanno inserito il rugby nel proprio programma.\nStoria.\nLa sezione di Connacht dell'IRFU fu fondata nel 1885 e attualmente \u00e8 composta da 19 club.\nIl Connacht ha raggiunto i quarti di finale della European Challenge Cup nel 1997-98 e della Celtic League nel 2002-03.\nLa stagione 2003-04 \u00e8 stata quella pi\u00f9 ricca di soddisfazioni per la squadra della provincia irlandese; raggiunse la semifinale della Challenge Cup eliminata dagli Harlequins - poi vincitori della coppa - grazie a una meta di Will Greenwood a pochi minuti dal termine dell'incontro, nonch\u00e9 la semifinale di Celtic Cup. Connacht raggiunse la semifinale di Challenge Cup anche nella stagione successiva, sconfitto stavolta dai Sale Sharks.\nFino alla stagione 2005-06 La IRFU iscriveva il Connacht automaticamente alla Challenge Cup invece che all'Heineken Cup a prescindere dai risultati ottenuti dalla franchigia in Celtic League. Da allora invece ha deciso che la classifica di Celtic League sarebbe diventato l'unico criterio per determinare quali formazioni irlandesi sarebbero entrate in Heineken Cup l'anno successivo. In tale stagione Connacht termin\u00f2 l'anno ultima tra le quattro franchigie irlandesi, finendo cos\u00ec comunque nella Challenge Cup, manifestazione a cui ha continuato a partecipare in ogni stagione.\nLo status di squadra di sviluppo.\nDato che il numero dei tesserati residenti nella provincia \u00e8 notevolmente inferiore a quello delle altre tre, gran parte dei giocatori del Connacht viene reclutato nelle altre provincie, generalmente a livello di under 21 o giovanili. Tuttavia negli ultimi anni un crescente numero di giocatori originari della provincia sta riuscendo a passare dalle giovanili in prima squadra grazie a contratti di sviluppo. A causa per\u00f2 del fatto che la IRFU non ripartisce i finanziamenti in parti uguali tra le quattro provincie, spesso i giocatori che riescono a passare al professionismo finiscono poi per essere ingaggiati o dalle altre tre franchigie o da formazioni estere.\nLa IRFU ha designato Connacht come squadra di sviluppo, il che significa che riceve solo la met\u00e0 dei finanziamenti che percepiscono le altre tre franchigie professionistiche irlandesi. Qualche anno fa si \u00e8 anche ipotizzato una chiusura della franchigia al fine di risparmiare denaro, come fatto in altre nazioni con gli scozzesi Border Reivers e Caledonia Reds o i gallesi Celtic Warriors. Tale atteggiamento della federazione nei confronti della squadra ha notevolmente irritato i suoi tifosi che considerano il Connacht sottofinanziato e ritengono ingiusta tale sperequazione.\nGiocatori.\nGiocatori che hanno vestito la maglia dei Lions.\nI giocatori che seguono hanno vestito in almeno un'occasione la maglia dei British and Irish Lions. "}
{"id": "277572", "revid": "599013", "url": "https://it.wikipedia.org/wiki?curid=277572", "title": "Johann Olav Koss", "text": ", \u00e8 attivamente impegnato nel volontariato ed \u00e8 presidente della associazione UNICEF \"Right To Play\" (\"Diritto al gioco\").\nNel 1994, ultimo anno della sua carriera sportiva, ottenne una certa fama anche al di fuori del mondo del pattinaggio, vincendo tre medaglie d'oro alle Olimpiadi invernali di Lillehammer, e stabilendo in tutte e tre le gare il record del mondo. Due di questi record rimasero imbattuti fino all'introduzione del clapskate. .\nBiografia.\nNato a Drammen, Koss divenne campione nazionale juniores nel 1987, . Nel 1988 debutt\u00f2 nei seniores al Campionato del mondo di Medeo, ma non riusc\u00ec a qualificarsi per le finali. L'anno seguente ottenne un ottavo e un nono posto ai mondiali (dopo un 15\u00ba posto agli Europei), e si piazz\u00f2 al secondo posto sui 1.500 metri. La sua esplosione avvenne nel 1990, con la vittoria nel Campionato del mondo di Innsbruck. Nei quattro anni successivi vinse altri due titoli mondiali (1991 e 1994), e fin\u00ec secondo nel 1993 e terzo nel 1992. Vinse il Campionato europeo nel 1991 e termin\u00f2 al terzo posto nei tre anni successivi.\nKoss fece il suo debutto olimpico nel 1992, finendo settimo nei 5.000 m, . Si riprese completamente vincendo l'oro nei 1.500 m (con soli 4 centesimi di secondo sul connazionale \u00c5dne S\u00f8ndr\u00e5l) e l'argento sui 10.000 m (dietro il belga Bart Veldkamp).\nFinita la sua carriera sportiva, Koss divenne ambasciatore dell'UNICEF e membro del Comitato Olimpico Internazionale (fino al 2002). ."}
{"id": "277581", "revid": "287204", "url": "https://it.wikipedia.org/wiki?curid=277581", "title": "Equazione irrazionale fratta", "text": ""}
{"id": "277584", "revid": "30610", "url": "https://it.wikipedia.org/wiki?curid=277584", "title": "Emetofobia", "text": "L'emetofobia \u00e8 il terrore di vomitare causato fondamentalmente dall'incapacit\u00e0 di dominare e prevedere i propri conati.\nL'idea della perdita di controllo e dell'ansia di non sapere l'esito che avr\u00e0 un senso di nausea provato, stanno alla base di questa fobia.\nSpesso il soggetto \u00e8 colto da crisi in momenti nei quali pu\u00f2 rivelarsi difficile o imbarazzante isolarsi dalle persone a lui vicine (es.: allo stadio, al cinema o pi\u00f9 semplicemente a casa di amici). Nella stragrande maggioranza dei casi, gli attacchi di panico che seguono la paura di dover vomitare sono del tutto ingiustificati e non si risolvono quasi mai con effettivi conati.\nIl soggetto affetto da questa fobia pu\u00f2 provare senso di nausea anche per periodi molto pi\u00f9 lunghi rispetto alla norma pur non avendo alcuna effettiva patologia fisica.\nSpesso gli emetofobici sviluppano una vera e propria \"resistenza psicologica\" al vomito che impedisce loro di rimettere anche quando la cosa gioverebbe realmente all'organismo.\nSebbene alcuni emetofobici soffrano o abbiano sofferto in passato di anoressia nervosa, la correlazione di questa sindrome con un disturbo alimentare \u00e8 quasi sempre errata perch\u00e9 nella maggioranza dei casi \u00e8 solo la paura di vomitare a produrre restrizioni alimentari, con conseguente sottopeso.\nCon il termine emetofobia ci si riferisce (a volte impropriamente) a una marcata avversione anche alla vista del vomito, ma sono piuttosto rari i casi di persone che sviluppano una reale fobia alla vista e spesso tale fobia \u00e8 derivante da traumi.\nDefinizione.\nLa radice della parola emetofobia \u00e8 \"vomito\", deriva dal greco dalla parola \"emein\" che significa \"un atto o un'istanza di vomito\", con \"fobia\", che significa \"un esagerato, solitamente inspiegabile e illogico timore di un particolare oggetto, classe di oggetti, o situazione\". L'emetofobia si riferisce alla intensa paura di vomito, sensazione di nausea, vedere o sentire un'altra persona che vomita, o di vedere se stesso vomitare. Un individuo con emetofobia pu\u00f2 temere una, alcune o tutte queste cose. Essi possono anche avere paura di sentire che qualcuno si sente di vomitare o che qualcuno ha vomitato, di solito in corrispondenza con la paura di vederlo o di vedere qualcuno vomitare. Come per ogni fobia, questi timori non sono sempre logici, ma sono presenti e molto reali. L'emetofobia non \u00e8 limitata dall'et\u00e0 o dal livello di maturit\u00e0. Ci sono casi di emetofobia presenti nell'infanzia e nell'adolescenza, cos\u00ec come nell'et\u00e0 adulta."}
{"id": "277585", "revid": "119532036", "url": "https://it.wikipedia.org/wiki?curid=277585", "title": "Sebastiano Santi", "text": "Fu uno dei pi\u00f9 prolifici artisti del suo tempo, capace di padroneggiare le pi\u00f9 svariate tecniche pittoriche (olio, tempera, affresco) per produrre sia lavori in piccola scala che opere monumentali.\nBiografia.\nFormazione.\nNacque a Venezia in una famiglia originaria di Murano. Il padre Marco era gioielliere e lui stesso fu avviato a questa professione, che abbandon\u00f2 del tutto nel 1826 per dedicarsi completamente alla pittura.\nSin da bambino si dimostr\u00f2 portato al disegno ed ebbe i primi rudimenti dall'incisore Francesco Pedro. Ma la sua formazione si deve principalmente ai tirocini presso Francesco Maggiotto e Lattanzio Querena, due artisti che, pur ancora legati alla tradizione settecentesca, partecipavano appieno al neoclassicismo. Suoi compagni di studi furono, tra gli altri, Odorico Politi, Giovanni Demin e Francesco Hayez. Frattanto frequentava i gessi della collezione Farsetti, da cui apprese gli antichi canoni estetici. Concluse i suoi studi all'Accademia dove, tra il 1806 e il 1811, frequent\u00f2 la scuola di nudo, il corso di pittura di Teodoro Matteini e le lezioni di prospettiva.\nCominci\u00f2 a farsi conoscere verso i vent'anni, quando present\u00f2 due quadri storici raffiguranti \"Il ferimento della regina Zenobia\" e \"La morte di Nerone\" (perduti).\nPittore teatrale.\nPer dovere cronologico, i primi lavori da citare sono quelli riguardanti l'interno dei teatri, dove lavor\u00f2 sia alla decorazione degli interni, sia come figurista per i sipari.\nAccanto a Francesco Bagnara, fu attivo all'Accademico di Bassano del Grappa (1811), al Sociale di Badia Polesine (1814), al San Benedetto di Venezia (1833), al Sociale di Belluno (1835), al Filarmonico (1838) e al Nuovo (1846) di Verona, all'Accademico di Castelfranco Veneto. Con Tranquillo Orsi e Francesco Hayez lavor\u00f2 al Sociale di Mantova (1822), al Sociale di Este (1835) e alla Fenice di Venezia (1836-37). Collabor\u00f2 con Giuseppe Borsato al Sociale di Udine (1824) e all'Apollo di Venezia (1833-34).\nA questi interventi vanno aggiunte le chiamate a Feltre (1844) all'Eritenio di Vicenza (1847-49), a Rovigo (1851) e a Ravenna (1852).\nFrescante.\nLe sue opere migliori furono per\u00f2 gli affreschi. Particolarmente importanti le opere profane per la committenza privata, spesso in concomitanza con altri colleghi come, oltre ai gi\u00e0 citati Bagnara, Borsato, Demin e Orsi, Giovanni Carlo Bevilacqua, Pietro Moro, Giovanni Picutti e Tommaso Viola. I temi ricorrenti erano quelli ispirati ai miti e all'epica dei classici.\nTra i lavori pi\u00f9 importanti in terraferma, si citano a Bassano quelli nei palazzi Cortellotti-Remondini, Remondini, Baggio-Compostella e Regona; a Padova quelli in palazzo Duse Masin; a Vicenza, quelli nei palazzi Capra-Querini e Franceschini-Folco; a Udine in palazzo Florio; a Rovigo in palazzo Camerini.\nA Venezia, lo impegn\u00f2 particolarmente il palazzo Reale (ovvero le Procuratie), dove decor\u00f2 la sala da pranzo (1824-25) e il \"Trionfo di Nettuno\" sul soffitto dello scalone (1838). Altri interventi si trovano nei palazzi Barbarigo della Terrazza, Giovanelli a Santa Fosca, Grimani a San Polo, Manin a Rialto, Marcello-Pindemonte-Papadopoli a Santa Marina, Morosini a San Giovanni Laterano, Nani a Cannaregio, Nani a San Trovaso, Persico a San Tom\u00e0, Pisani-Gritti a Santa Maria del Giglio, Treves de Bonfili, Vendramin-Calergi, Venier-Gabrini a Santa Maria Formosa e Zen ai Frari. Un cenno particolare meritano i dipinti monocromi del palazzo Papadopoli ai Tolentini (eseguiti dopo il 1834 e andati perduti) in cui, adottando le tendenze romantiche del periodo, raffigur\u00f2 scene delle vite di Gaspara Stampa e di Veronica Franco dentro architetture neogotiche.\nRestaur\u00f2 la chiesa di San Luca a Venezia nel 1832.\nAffresc\u00f2 numerose chiese del Veneto e del Friuli tra cui la Chiesa di San Daniele (Padova), la chiesa di Saletto di Piave, la Chiesa di San Michele Arcangelo a Cervignano del Friuli, la Chiesa di Santo Stefano a Ruda, il Duomo di Ognissanti di Arzignano, la Chiesa di Santa Maria Nascente di Artegna, la Chiesa di Sant'Ulderico di Pavia di Udine, la chiesa dei SS. Biagio e Daniele di Grantorto\nAffresc\u00f2 inoltre la scalinata del Museo Correr di Venezia (\"La gloria di Nettuno\"), la Chiesa di San Giovanni Battista di Bessica. Nella chiesa dei S.S Pietro e Paolo di Levada (PD) \u00e8 presente uno splendido affresco raffigurante l'Assunzione della Beata Vergine Maria, sostenuta in una nuvola da diversi angioletti. Al di sotto in atteggiamento adorante sono presenti San Rocco e Sant'Antonio di Padova, verso i quali la popolazione levadese ha sempre avuto una particolare devozione sin dai tempi pi\u00f9 antichi. Questi santi sono accompagnati da angeli che reggono i loro attributi iconografici. Questa splendida opera, realizzata dal Santi nel 1855 \u00e8 stata da pochi mesi restaurata e riportata agli antichi splendori come le volte della parrocchiale e gli sfarzosi stucchi ottocenteschi che lo incorniciano, opera del Segusini.\nNella chiesa di Cristo Redentore a Rovigo \u00e8 esposta una \"pala d'altare\" di questo autore, con una rara rappresentazione di \"San Giuseppe in trono col Bambino\".\nNella Chiesa di San Daniele (Padova) nell'anno 1863 affresc\u00f2 le volte con scene della \"Inventio\" di San Daniele ed il catino dell'abside con \"Santi\" e \"Virt\u00f9 teologali\". Contestualmente dipinse i 3 velari dell'Organo, raffiguranti \"Santa Cecilia e 2 angeli musicanti,\" a protezione delle canne dello strumento ed a compimento di tutto l'apparato decorativo della chiesa. \nNel 1866 dipinse le tele della \"Via Crucis\". A tal proposito narra la biografia scritta dall'Abate Vincenzo Zanetti :\n\"L'ultima opera ad olio che lavor\u00f2 il nostro pittore fu una \"Via Crucis\" per la chiesa di S. Daniele in Padova. \nEra sugli ultimi giorni della sua vita e fosse che il cuore presago gli dicesse che quello sarebbe stato l'ultimo suo lavoro, fosse che la luce del suo ingegno vicina a spegnersi si facesse pi\u00f9 viva, oppure, e questo credo pi\u00f9 che tutto, la religione, non simulata ma profondamente sentita, gl'inspirasse l'anima, il suo pennello sembrava rinascere, tanta era la vita, la verit\u00e0, l'espressione che trasfondeva sulla tela nel rivelare i sanguinosi e tragici fatti della passione del Cristo.\nE a me che in questo tempo lo visitava, sensibilmente commosso ripeteva queste parole che non obblier\u00f2 giammai; io non posso occuparmi pi\u00f9 di tre ore di seguito di questo luttuosissimo tema, il mio cuore ne soffre assai, per cui devo interrompere il lavoro e recarmi colla tavolozza, coi pennelli a questo quadro gajo e sereno: era un trattenimento musicale rallegrato da vergini e fresche bellezze. \nSignori, quando si sente e si crede in questo modo, l'arte diventa un vero sacerdozio ed avviene di raro che esso tradisca il suo nobile indirizzo, che cada prostituita nel fango.\" \nDue giorni dopo aver terminato l'ultima stazione la malattia dell'autore si aggrav\u00f2 e mor\u00ec."}
{"id": "277588", "revid": "74801", "url": "https://it.wikipedia.org/wiki?curid=277588", "title": "Richard Aldington", "text": "\u00c8 stato uno dei principali esponenti dell'imagismo. Fu anche autore di alcuni saggi critici. La sua biografia sul Duca di Wellington (\"A Life of Wellington: The Duke\") del 1946 fu premiata con il James Tait Black Memorial Prize."}
{"id": "277590", "revid": "125649797", "url": "https://it.wikipedia.org/wiki?curid=277590", "title": "Alberto Zaccheroni", "text": "Conosciuto con il diminutivo di \"Zac\", \u00e8 stato il primo tecnico italiano ad essersi aggiudicato un trofeo internazionale (Coppa d'Asia 2011) alla guida di una nazionale straniera (il ). Nel 1999 ha vinto il campionato di Serie A come allenatore del . Condivide inoltre con Giuseppe Pillon il record di 3 promozioni consecutive dalla serie D alla serie B, due conseguite col e una col .\nCarriera.\nClub.\nEsordi da allenatore.\nLa carriera di calciatore (gioc\u00f2 come terzino nelle giovanili del Cesenatico e del Bologna) fu breve a causa di una malattia polmonare contratta nel 1970 che gli impedisce di allenarsi e di giocare per due anni.\nVive le prime esperienze da allenatore a Cesenatico, con le squadre giovanili. Nel febbraio 1984 subentra a Giancarlo Magrini sulla panchina della prima squadra, in Serie C2 a 14 giornate dalla fine del torneo, con il Cesenatico ultimo in graduatoria: ottiene 6 vittorie, 4 pareggi e 4 sconfitte che valgono un'insperata salvezza. Stessa storia si ripete la stagione successiva: Zaccheroni subentra alla guida della prima squadra dalle giovanili, e anche questa volta centra la salvezza in C2. Negli anni successivi siede sulle panchine di Riccione (primo nel campionato interregionale), San Lazzaro e Baracca Lugo (con cui vince il suo secondo campionato Interregionale).\nDopo le esperienze con (con cui conquista la promozione che vale la Serie B dopo un'assenza di 24 anni) e Bologna, \u00e8 protagonista di un campionato cadetto con il Cosenza nella stagione 1994-1995, dove nonostante una penalizzazione di 9 punti salva la squadra rossobl\u00f9 con largo anticipo, arrivando a toccare in primavera le soglie della zona promozione; quello alla guida dei calabresi, lo ricorder\u00e0 come il campionato pi\u00f9 difficile della sua vita.\nUdinese.\nNel 1995 passa all'Udinese, che lo ingaggia facendolo approdare in Serie A. Con questa squadra Zaccheroni impone il modulo 3-4-3 (schierando spesso il tridente Poggi-Bierhoff-Amoroso) e si piazza prima al 10\u00ba posto, poi 5\u00ba posto, portando per la prima volta la squadra friulana in Coppa UEFA, e successivamente al 3\u00ba posto, alle spalle di Juventus e Inter.\nMilan.\nLa qualificazione in Coppa UEFA ottenuta coi friulani (inedito terzo posto, con Oliver Bierhoff capocannoniere in Serie A) gli vale la panchina del Milan, guidato nel 1998-1999 (anno del centenario della societ\u00e0 rossonera) alla vittoria dello scudetto, vinto in rimonta sulla Lazio con sette vittorie nelle ultime sette giornate. La stagione 1999-2000, cominciata subito male per il suo Milan con la sconfitta 1-2 col in Supercoppa Italiana, si chiude al terzo posto in campionato. L'esperienza sulla panchina milanista termina a marzo 2001, quando il presidente Silvio Berlusconi lo esonera dopo l'eliminazione in Champions League, scaturita dal pareggio casalingo col Deportivo La Coru\u00f1a.\nBerlusconi espresse il proprio dissenso pubblicamente, soprattutto durante la stagione 2000-2001, paragonando Zaccheroni a un tessitore che ha buona tela ma non la sa tessere.\nLazio, Inter e Torino.\nNella stagione 2001-2002 subentra dopo poche giornate di campionato a Dino Zoff alla guida della Lazio. Complici anche risultati non previsti della squadra romana (come la clamorosa sconfitta 1-5 nel derby con la ), e nonostante l'accesso in Coppa UEFA centrato all'ultima giornata grazie alla vittoria sull' il 5 maggio 2002, il presidente Sergio Cragnotti a fine stagione non conferma il tecnico romagnolo, sostituendolo con Roberto Mancini.\nIl 22 ottobre 2003 viene ingaggiato dall'Inter, subentrando all'esonerato H\u00e9ctor C\u00faper. Alla seconda gara in nerazzurro, porta la squadra a vincere per la prima volta sul campo del Chievo. Conduce l'Inter al quarto posto in campionato, qualificandosi per la Champions League, ma un mese pi\u00f9 tardi rassegna le proprie dimissioni.\nIl 7 settembre 2006, a due giorni dall'inizio del campionato, \u00e8 ingaggiato come allenatore del del presidente Urbano Cairo, nell'anno del centenario della squadra granata. Assume l'incarico con la squadra in crisi, riuscendo inizialmente a ottenere buoni risultati (tra i quali la vittoria con l'Empoli nel giorno della festa del centenario dei granata) e a porre rimedio alla situazione portandola all'8\u00ba posto prima della sosta natalizia. Alla ripresa, dopo una lunga serie di sconfitte consecutive a inizio 2007, il 26 febbraio \u00e8 sostituito da Gianni De Biasi.\nJuventus.\nIl 29 gennaio 2010 torna ad allenare dopo 3 anni, subentrando all'esonerato Ciro Ferrara sulla panchina della Juventus: nell'occasione eguaglia J\u00f3zsef Viola e Giovanni Trapattoni, essendo riuscito nella propria carriera a sedersi sulle panchine di tutte e tre le \"grandi\" del calcio italiano.\nAssunto da una Juventus in crisi di risultati con l'obiettivo dichiarato di raggiungere la qualificazione in Champions League, debutta il 31 gennaio 2010 nella partita Juventus-, finita 1-1. La prima vittoria \u00e8 contro il Genoa 3-2 il 14 febbraio, pochi giorni dopo arriva la prima vittoria in Europa League, contro l'Ajax ad Amsterdam 1-2, competizione dalla quale la Juventus uscir\u00e0 nel turno successivo col Fulham, vincendo 3-1 in casa, perdendo 4-1 a Londra. Con l'organico impegnato su due fronti e ridotto all'osso per i tanti infortuni, manca la qualificazione in massima competizione europea. Chiude il campionato al settimo posto con 55 punti, qualificandosi in Europa League, senza che gli venga rinnovato il contratto in scadenza.\nNazionale giapponese.\nIl 30 agosto 2010 entra a far parte del ristretto gruppo di allenatori italiani con esperienze alla guida di una nazionale straniera, assumendo l'incarico di C.T. della nazionale giapponese, ruolo in cui sostituisce Takeshi Okada. Zaccheroni dichiara di ritenere questo ruolo l'unica sfida di suo interesse e di sperare di lasciare un'importante eredit\u00e0. Le prime quattro amichevoli della sua gestione vedono un Giappone ottimo, che batte 1-0 il Paraguay, 2-1 il Guatemala e 1-0 la forte Argentina e pareggia 0-0 con la Corea del Sud.\nIl successo pi\u00f9 importante di Zaccheroni nel Paese del Sol Levante \u00e8 la vittoria della Coppa d'Asia 2011, disputatasi in Qatar. La squadra del tecnico romagnolo vince il girone imponendosi addirittura per 5-0 contro l'Arabia Saudita, ai quarti di finale elimina 3-2 i padroni di casa del Qatar e in semifinale supera ai rigori la Corea del Sud.\nLa conquista del trofeo avviene con la sconfitta in finale dell'Australia per 1-0 dopo i tempi supplementari, col il gol della vittoria che giunge nel secondo tempo supplementare, al 110', per opera di Tadanari Lee. Nelle successive qualificazioni ai campionati del mondo, dopo il pareggio con l'Uzbekistan, Zaccheroni ottiene il tredicesimo risultato utile consecutivo con la nazionale giapponese, superando i precedenti record di Zico e Troussier.\nIn seguito a questi successi, il 18 ottobre 2011 Zaccheroni viene ufficialmente ricevuto dall'imperatore nipponico (onore che viene concesso molto raramente) Akihito, il quale esprime stima e riconoscimento all'allenatore italiano per aver riportato la Coppa d'Asia in Giappone. A novembre 2011 perde la propria imbattibilit\u00e0 dopo 19 partite, venendo sconfitto dalla Corea del Nord. A giugno 2013 porta il Giappone a essere la prima squadra qualificata al Mondiale che si svolger\u00e0 in Brasile nel 2014. Il 28 giugno 2013, battendo i padroni di casa, vince in Corea del Sud la Coppa dell'Asia orientale, la prima nella storia del Giappone.\nIl 25 giugno 2014, dopo il Mondiale in Brasile, in cui la nazionale nipponica \u00e8 stata eliminata al termine della fase a gironi, annuncia di non voler rinnovare il contratto, venendo sostituito da Javier Aguirre.\nDurante il Mondiale in Brasile, Yasuhito End\u014d, il calciatore giapponese che vanta pi\u00f9 presenze in nazionale, ha spiegato in un'intervista della FIFA che lui e la maggior parte dei suoi compagni della nazionale non parlano e non capiscono l'italiano, e l'allenatore Zaccheroni, per ben 4 anni, non avendo a sua volta dimestichezza con il giapponese, quando capitava che il suo interprete fosse assente, \u00e8 stato costretto a comunicare con la squadra a gesti.\nBeijing Guoan.\nDal 19 gennaio al 18 maggio 2016 allena la squadra cinese del Beijing Guoan. Viene esonerato a seguito della sconfitta casalinga con lo Hebei avendo collezionato solo 9 punti in 9 partite.\nNazionale emiratina.\nIl 16 ottobre 2017 diventa il nuovo commissario tecnico della nazionale emiratina. Il 5 gennaio 2018 guida i suoi al secondo posto nella Coppa delle Nazioni del Golfo, battuto in finale dall'Oman ai tiri di rigore. Un anno dopo conduce gli Emirati Arabi Uniti alle semifinali della Coppa d'Asia 2019 venendo eliminato dal Qatar. Al termine della competizione lascia la nazionale alla scadenza naturale del contratto.\nCommentatore televisivo.\nDal 1\u00ba settembre 2016 all'ottobre del 2017 ha commentato le partite della nazionale italiana, su Rai 1, al fianco di Alberto Rimedio.\nStatistiche.\nClub.\n\"Statistiche aggiornate al 18 maggio 2016\"\nNazionale giapponese nel dettaglio.\nNazionale emiratina.\n\"Statistiche aggiornate al 31 gennaio 2019.\""}
{"id": "277596", "revid": "1318658", "url": "https://it.wikipedia.org/wiki?curid=277596", "title": "Record del mondo del pattinaggio di velocit\u00e0", "text": "Di seguito le tabelle riassuntive dei record del mondo del pattinaggio di velocit\u00e0 e dei record olimpici. I record sotto sono quelli in primo luogo riconosciuti dalla International Skating Union, che tuttavia non tiene traccia di alcuni record, come quello dei 3000 metri di Denis Juskov. Per questo motivo per alcune specialit\u00e0 sono elencati due diversi tempi."}
{"id": "277598", "revid": "1543377", "url": "https://it.wikipedia.org/wiki?curid=277598", "title": "The Libertines", "text": "The Libertines sono un gruppo musicale indie rock inglese formatosi nel 1997 a Londra e attivo inizialmente fino al 2005, poi nuovamente nel 2010 ed infine dal 2014. Le sonorit\u00e0 della band spaziano dal garage rock al post punk revival.\nLa band nasce dall'incontro tra i cantanti e chitarristi Pete Doherty e Carl Bar\u00e2t, che vivevano come squatter nella zona orientale della capitale inglese. Cambia continuamente formazione fino al 2001, quando prende l'assetto definitivo, con John Hassall al basso e Gary Powell alla batteria. L'anno successivo, con la produzione di Mick Jones, esce il primo album del gruppo, \"Up the Bracket\", accolto molto positivamente da pubblico e critica. Il complesso guadagna notoriet\u00e0 in Gran Bretagna, divenendo fenomeno di costume, e raggiunge un successo sempre maggiore, nonostante i problemi con l'eroina del cantante e chitarrista Pete Doherty, il quale nel 2003 viene arrestato per aver rubato proprio in casa del suo compagno di band. Nel 2004 esce il secondo album (\"The Libertines\"), che viene giudicato ottimo dalla critica di settore. Il gruppo gode di molto consenso in Inghilterra, ma dopo l'uscita dell'album Doherty lascia definitivamente la band, che si scioglie ufficialmente nel 2005. Carl Bar\u00e2t forma quindi i Dirty Pretty Things, mentre Pete Doherty diviene il leader dei Babyshambles.\nIl 2 agosto 2009 alcuni giornali pubblicano la notizia di una riunione della band: Carl Bar\u00e2t abbandona i Dirty Pretty Things e Pete Doherty dichiara di non aver problemi a mantenere pi\u00f9 progetti musicali contemporaneamente. Il 31 marzo 2010, tramite una conferenza stampa, la band annuncia ufficialmente la propria ricostituzione. Nell'agosto 2010 la band si esibisce in una serie di festival musicali inglesi, tra cui quello di Reading and Leeds. Il terzo album, \"Anthems for Doomed Youth\", esce nel settembre 2015.\nCarriera.\nEsordi (1997\u20132001).\nIl gruppo si forma dall'amicizia tra Carl Bar\u00e2t, studente di teatro alla Brunel University di Uxbridge, e Pete Doherty, studente di letteratura inglese alla Queen Mary University. I due condividevano l'appartamento di Richmond con Amy-Jo Doherty, sorella maggiore di Peter. Il sodalizio musicale nacque subito dalla comune passione per le melodie e i testi degli Smiths. Bar\u00e2t abbandon\u00f2 il corso di teatro due anni dopo e Doherty lasci\u00f2 gli studi di letteratura inglese alla Queen Mary dopo un anno. I due si trasferirono in un appartamento di Camden Road, a North London, che soprannominarono \"The Delaney Mansions\".\nBen presto formarono una band con il vicino di casa Steve Bedlow, noto come Scarborough Steve, e assunsero il nome di The Strand, che sarebbe divenuto The Libertines in onore del controverso romanzo \"Le 120 giornate di Sodoma\" del Marchese de Sade. In un primo momento tra i possibili nomi del gruppo figurava anche The Albions, ma fu scartato. Poco dopo, dall'incontro con John Hassall e Johnny Borrell, che suon\u00f2 il basso con i Libertines durante una sessione di prova, la band assunse un nuovo assetto. Il complesso tenne un'altra sessione di prove alla quale Borrell non si present\u00f2. Si scopr\u00ec che l'assente, raggiunto telefonicamente, era in tour, cos\u00ec Hassall si un\u00ec alla band. Ancora priva del batterista, la band inizi\u00f2 a esibirsi nel quartiere dove vivevano Doherty e Bar\u00e2t.\nPoche settimane dopo prenotarono gli Odessa studios e si dedicarono alla registrazione di tre canzoni con il produttore Gwyn Mathias, che aveva lavorato con i Sex Pistols. Delusi dai provini con aspiranti batteristi, decisero di affidarsi a Mathias, che arruol\u00f2 il cinquantaquattrenne Paul Dufour per 50 dollari. Nonostante lo scarto generazionale, Paul Dufour convinse il resto del gruppo ed entr\u00f2 a far parte della band. I Libertines iniziarono a suonare in locali pi\u00f9 noti finch\u00e9 Roger Morton, giornalista dell\"'NME\" che era andato a vederli al Filthy Macnasty's Whiskey Cafe di Islington, dove Pete lavorava come barista, si propose come manager del gruppo, che accett\u00f2 di buon grado, declinando un'altra offerta giunta dall'esperto produttore John Waller.\nNel marzo 2000 i Libertines incontrarono Banny Poostchi, legale della Warner Chappell Music Publishing, che, intravedendo il potenziale della band, assunse un ruolo chiave nel management. Insieme registrarono \"Legs XI\", un set comprendente le loro migliori otto canzoni dell'epoca. A dicembre, per\u00f2, il gruppo era ancora senza contratto, motivo che spinse Dufour, Hassall e Pootschi ad abbandonare i Libertines.\nIl successo degli Strokes, band affine ai Libertines, fece tornare Pootschi sui suoi passi e riconsiderare la sua decisione. La manager si diede sei mesi di tempo per far scritturare i Libertines dalla Rough Trade Records. Fu in questo periodo che Bar\u00e2t e Doherty scrissero molti dei brani poi presenti nel primo album. Alla batteria fu chiamato a suonare Gary Powell al posto di Paul Dufour, considerato troppo in l\u00e0 con gli anni dalla Pootschi. Il 1\u00ba ottobre 2001 Bar\u00e2t e Doherty fecero un provino per la Rough Trade alla presenza di James Endeacott, che rimase favorevolmente impressionato e l'11 dicembre li fece ascoltare dai suoi superiori, Geoff Travis e Jeanette Lee. Ai Libertines fu comunicata la notizia dell'assunzione, con la firma del contratto prevista per il 21 dicembre.\nI Libertines avevano bisogno di un bassista, cos\u00ec richiamarono Hassall, ma gli fecero capire che il ruolo di compositori sarebbe spettato a Doherty e Bar\u00e2t. I due affittarono un appartamento in 112\u00aa Teesdale Street, a Bethnal Green, che soprannominarono \"The Albion Rooms\".\n2014\u2013oggi: \"Anthems for Doomed Youth\".\nNel luglio 2015 i Libertines hanno annunciato l'uscita del nuovo album Anthems for Doomed Youth, che \u00e8 stato pubblicato l'11 settembre 2015."}
{"id": "277604", "revid": "1318658", "url": "https://it.wikipedia.org/wiki?curid=277604", "title": "TNM", "text": ""}
{"id": "277610", "revid": "293377", "url": "https://it.wikipedia.org/wiki?curid=277610", "title": "Worcester Rugby", "text": "Il Worcester Rugby Football Club (attualmente noto anche come Worcester Warriors) \u00e8 un club di rugby XV britannico fondato nel 1871 a Worcester. Affiliato alla federazione rugbystica inglese, milita attualmente in Guinness Premiership."}
{"id": "277624", "revid": "124447254", "url": "https://it.wikipedia.org/wiki?curid=277624", "title": "Direttiva dell'Unione europea", "text": "Una direttiva dell'Unione europea nell'ambito del diritto dell'Unione europea, \u00e8 una delle fonti del diritto dell'Unione europea dotata di efficacia vincolante. \u00c8 adottata congiuntamente dal Parlamento europeo e dal Consiglio europeo al fine dell'assolvimento degli scopi previsti dai Trattati, perseguendo un obiettivo di armonizzazione delle normative degli Stati membri. Le direttive in linea generale seguono il normale percorso legislativo, il quale comprende l'approvazione e l'eventuale abrogazione; in seguito ad abrogazione, viene meno l'obbligo per lo Stato membro di uniformare la legge nazionale a essa.\nDescrizione.\nLa direttiva obbliga gli Stati membri a un determinato risultato; il legislatore nazionale sceglier\u00e0 i mezzi per ottenerlo. La direttiva non pu\u00f2 essere applicata parzialmente: essa \u00e8 vincolante solo per quanto riguarda gli obiettivi da conseguire. Essa si differenzia dal regolamento perch\u00e9 quest'ultimo si applica direttamente agli Stati membri, mentre la direttiva deve essere prima recepita. Il recepimento consiste nell'adozione di misure di portata nazionale che consentono di conformarsi ai risultati previsti (da raggiungere) dalla direttiva.\nL'elemento principale della direttiva \u00e8, pur essendo un atto vincolante, la portata individuale che la contraddistingue dal regolamento, invece generale: i destinatari dell'atto normativo sono un singolo o un numero definito di Stati membri, anche se non sono mancate cosiddette \"direttive generali\" rivolte a tutti gli Stati. Il fine principale di questa fonte del diritto comunitario \u00e8 l'avvicinamento degli istituti giuridici riguardanti date materie tra gli Stati dell'Unione.\nLa direttiva non \u00e8 obbligatoria in tutti i suoi elementi, in quanto, dettando solo un obbligo di risultato, lascia spazio all'iniziativa normativa di ogni Stato cui \u00e8 diretta. La libert\u00e0 dello Stato non \u00e8 assoluta, in quanto deve garantire l'effetto voluto dall'Unione: se ad esempio deve modificare una materia disciplinata da fonti primarie (leggi e atti aventi \"forza di legge\"), non pu\u00f2 farlo attraverso fonti regolamentari.\nAllo Stato \u00e8 inoltre posto un obbligo di \"stand still\", cio\u00e8 nel periodo antecedente il termine di attuazione non pu\u00f2 adottare atti in contrasto con gli obiettivi della direttiva. Lo Stato deve inoltre, in fase di recepimento, comunicare la forma e i mezzi attraverso i quali la direttiva \u00e8 stata recepita in modo da permettere, nel caso, alla Corte di giustizia dell'Unione europea di valutare se i mezzi adottati corrispondono al principio di certezza del diritto.\nEffetti.\nLa Corte di giustizia ha stabilito che in determinate circostanze (termine scaduto senza attuazione, disposizioni di precettivit\u00e0 immediata e sufficientemente precise) le direttive, pur non essendo direttamente applicabili, possono avere effetti diretti (caratteristica propria anche di alcune disposizioni dei trattati), possono cio\u00e8 essere idonee a creare situazioni giuridiche soggettive in capo ai singoli e prendono il nome di \"direttive dettagliate\" o \"self-executing\". Tale interpretazione \u00e8 nota anche come \"principio dell'effetto utile\" cio\u00e8 nel riservare agli atti dell'Unione la maggiore efficacia possibile nella realizzazione degli obiettivi dell'Unione, efficacia che sarebbe compromessa se alle posizioni giuridiche attribuite da una direttiva inattuata ai singoli non fosse concesso tutela giurisdizionale. La direttiva gode di effetti diretti, per\u00f2, solo dopo la scadenza del termine stabilito (nella direttiva stessa) per il recepimento.\nL'idoneit\u00e0 a produrre effetti diretti di una direttiva inattuata \u00e8 solo \"verticale\", cio\u00e8 le situazioni giuridiche soggettive che essa pone in capo ai singoli possono essere fatte valere solo nei confronti degli organi statali (in quanto responsabili dell'inadempimento). Si tratta dunque di una sanzione a carico dello Stato che non pu\u00f2 pi\u00f9 pretendere l'adempimento di un dovere imposto ai singoli che sia in contrasto con tale atto. L'idoneit\u00e0 ad avere effetti diretti \"orizzontali\", cio\u00e8 nei rapporti tra soggetti, delle norme contenute in direttive \u00e8 invece negata (\u00e8 peraltro ammessa per alcune norme dei trattati).\nLe norme (contenute in direttive) prive di effetti diretti, in quanto carenti dei requisiti di chiarezza, precisione e carattere incondizionato, assumono rilevanza nell'ordinamento in via indiretta grazie all'obbligo di interpretazione conforme che \u00e8 posto in capo ai giudici nazionali e all'effetto legato alla responsabilit\u00e0 dello Stato per violazione del diritto dell'Unione europea. Tale ultimo effetto, affermatosi con la sentenza Francovich del 1991, impone che lo Stato sia tenuto a risarcire il danno causato al singolo dalla mancata attuazione di una direttiva priva di effetti diretti a tre condizioni:\nCon la Costituzione europea le direttive comunitarie avrebbero assunto il nome di legge quadro europea. Tuttavia, con la bocciatura della Costituzione europea e con l'entrata in vigore del Trattato di Lisbona, si \u00e8 ritornati alla dicitura originale.\nIl disegno di legge comunitaria.\nEntro il 31 gennaio di ogni anno, il Governo presenta al Parlamento un disegno di legge comunitaria istituito con legge n. 86/1989 che contiene l'elenco delle direttive in attesa di recepimento e detta direttamente le norme necessarie. Il Parlamento vota una legge delega che conferisce al Governo il mandato di approvare un regolamento di delegificazione, cos\u00ec chiamato perch\u00e9 evita l'approvazione di una legge alla quale si preferisce l'adozione di un regolamento che non \u00e8 uno strumento legislativo soggetto al vaglio della Corte costituzionale.\nOltre a semplificare iter e tempi di recepimento delle direttive europee, lo strumento regolamentare presenta il vantaggio di prevenire le antinomie potenzialmente esistenti fra due fonti del diritto primarie, il Trattato di funzionamento dell'Unione europea e la Costituzione italiana, nonch\u00e9 fra gli organismi deputati a darne applicazione.\nNel marzo 2020 si \u00e8 verificato uno dei primi casi di questo tipo, risolto in tempi brevi a causa della pandemia, fra la Corte costituzionale tedesca e la Corte di giustizia dell'Unione europea che ha ribadito il principio di preferenza e la legittimit\u00e0 dell'operato della BCE."}
{"id": "277631", "revid": "1318658", "url": "https://it.wikipedia.org/wiki?curid=277631", "title": "Esercito giapponese", "text": ""}
{"id": "277634", "revid": "767487", "url": "https://it.wikipedia.org/wiki?curid=277634", "title": "Dois na bossa", "text": "Dois na bossa (2 na bossa) \u00e8 un album di Elis Regina e Jair Rodrigues, pubblicato nel 1965 dalla Philips (LP P 632.765 L). Fu registrato dal vivo al Teatro Paramount, a San Paolo.\nIl disco.\n\"Dois na bossa\" \u00e8 il primo di una serie di 3 album realizzati da Elis Regina in coppia con il cantante di samba Jair Rodrigues tra il 1965 e il 1967.\nRegistrato dal vivo per uno spettacolo televisivo animato dalla coppia, il disco lancer\u00e0 nell'olimpo della musica brasiliana la giovanissima (allora non ancora ventenne) \"Pimentinha\".\nLa particolarit\u00e0 del disco \u00e8 la partecipazione caldissima del pubblico e l'energia che la coppia di giovani cantanti riesce a trasmettere.\nLa musica spazia dal samba, alle canzoni melodiche di cui Elis sar\u00e0 sempre una delle maggiori interpreti, al jazz nella forma tipica che assumer\u00e0 in Brasile con quel calore che deriva da una lunga frequentazione con i ritmi \"afro\" tipici di quella terra (molto diversi dal blues e dalla tendenza allo swing dei neri nord-americani).\nIn questo il gruppo piano-basso-batteria che accompagna la coppia si dimostra all'altezza: un po' ruvido, ma pieno di quel senso dell'accelerazione e del fraseggio breve che render\u00e0 famosa la musica brasiliana.\nLa formazione, il Jongo Trio di San Paolo, anch'essa molto giovane, aveva gi\u00e0 accompagnato il talentuoso chitarrista Baden Powell e si era distinta nel nuovo scenario della bossa nova paulista.\nMemorabile \u00e8 l'esecuzione di \"Arrast\u00e3o\", dell'emergente cantante/compositore Edu Lobo su un testo particolarissimo e poetico di Vin\u00edcius de Moraes, il grande poeta brasiliano co-inventore della bossa nova.\nIn \"Arrast\u00e3o\", Elis dimostra la sua grande arte, il suo temperamento, la sua generosit\u00e0, la sua naturalezza, la sua grande capacit\u00e0 di coinvolgere e commuovere il pubblico, la sua caldissima voce (ritenuta troppo \"hot\", all'epoca, per la bossa nova).\nMemorabili anche \"Terra de ningu\u00e9m\", \"Reza\", \"Menino das laranjas\" e il medley (o \"Pot-Pourri\" come indicato sul disco) con canzoni allora famose come \"O morro n\u00e3o tem vez\", \"Samba do carioca\", \"A felicidade\" e \"Acender as velas\" in coppia con Rodrigues.\n\"Dois na bossa\" (o \"2 na bossa\" come recita la copertina) \u00e8 un importante documento di un periodo in cui in Brasile emergevano decine di giovani brillanti cantanti, compositori, artisti di quella che sar\u00e0 poi ribattezzatata \"M\u00fasica Popular Brasileira\" o, pi\u00f9 semplicemente, \"MPB\"."}
{"id": "277637", "revid": "30909", "url": "https://it.wikipedia.org/wiki?curid=277637", "title": "Quake 3", "text": ""}
{"id": "277639", "revid": "228587", "url": "https://it.wikipedia.org/wiki?curid=277639", "title": "Capitale sociale", "text": ""}
{"id": "277640", "revid": "339392", "url": "https://it.wikipedia.org/wiki?curid=277640", "title": "Privet Drive numero 4", "text": ""}
{"id": "277641", "revid": "30909", "url": "https://it.wikipedia.org/wiki?curid=277641", "title": "Quake iii arena", "text": ""}
{"id": "277645", "revid": "179521", "url": "https://it.wikipedia.org/wiki?curid=277645", "title": "Silvio Fauner", "text": "Biografia.\nCarriera sciistica.\nIn Coppa del Mondo ha ottenuto il primo risultato di rilievo il 15 dicembre 1987 nella 30\u00a0km a tecnica libera di Castelrotto (57\u00b0), il primo podio il 9 dicembre 1991 nella 25\u00a0km a tecnica classica di Silver Star (3\u00b0) e la prima vittoria il 1\u00ba marzo 1991 nella staffetta di Lahti. In carriera \u00e8 risultato una volta terzo in classifica generale, nel 1994-1995, e una volta terzo in quella di sprint, nel 1996-1997.\nIn carriera ha partecipato a quattro edizioni dei Giochi olimpici invernali (, , e ), vincendo cinque medaglie, e a sei dei Campionati mondiali, vincendo sette medaglie. In campo olimpico dest\u00f2 eccezionale interesse la vittoria ottenuta in Norvegia ai XVII Giochi olimpici invernali di , quando come ultimo frazionista della staffetta 4x10 km batt\u00e9 in volata Bj\u00f8rn D\u00e6hlie, consentendo all'Italia di strappare la medaglia d'oro alla squadra di casa, data da tutti come favorita. .\nNegli ultimi anni della sua carriera agonistica, dopo i Mondiali del 2003 e fino al 2006, partecip\u00f2 esclusivamente a gare di lunga distanza, per lo pi\u00f9 di Marathon Cup.\nCarriera da allenatore.\nDal 2006 \u00e8 direttore tecnico della squadra nazionale italiana di fondo, sia maschile sia femminile.\nAltre attivit\u00e0.\nNella Cerimonia di apertura dei XX Giochi olimpici invernali di \u00e8 stato uno dei protagonisti dell'ultima parte della staffetta della fiamma olimpica assieme ai compagni del quartetto vincente nella 4x10 km di Lillehammer: Fauner, De Zolt, Marco Albarello e Giorgio Vanzetta ricevettero la torcia , campione olimpico nello slalom speciale ai XII Giochi olimpici invernali di .\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nPU = inseguimento\nTC = tecnica classica\nTL = tecnica libera"}
{"id": "277646", "revid": "124790466", "url": "https://it.wikipedia.org/wiki?curid=277646", "title": "Caterpillar (programma radiofonico)", "text": "Caterpillar \u00e8 una trasmissione radiofonica italiana in onda sulle frequenze di Radio 2\nNata nel 1997 da un'idea di Massimo Cirri e Sergio Ferrentino, la trasmissione si occupa principalmente di attualit\u00e0 e satira politica. Nel 2000 Filippo Solibello sostituisce Sergio Ferrentino alla conduzione.\nDalla stagione 2014/2015 la trasmissione \u00e8 condotta da Massimo Cirri, Sara Zambotti, Antonio Di Bella e Marta Zoboli in qualit\u00e0 di inviata. Il programma \u00e8 curato da Renzo Ceresa per la regia di Sabina Cortese. La redazione \u00e8 composta da Danilo Di Termini, Lisa Tropea e Luca Camisasca.\nLa sigla della trasmissione \u00e8 eseguita dalla Banda Osiris.\nCi sono stati numerosi spin-off come: Caterpillar\" \"AM, Cater XL,\" CaterNatale, Caterpillar Estate e CaterSport\".\nStoria.\nLa trasmissione nasce per mandato di Bruno Voglino (vicedirettore di Radio Rai) che chiede a Massimo Cirri e Sergio Ferrentino di creare un contenitore radiofonico di intrattenimento per la fascia preserale di Radio 2; nasce cos\u00ec un programma sulla base delle precedenti esperienze degli autori avute a Radio Popolare.\nIl programma ha avuto due spin-off televisivi: dal 5 giugno 2010 su Rai 3, per 5 settimane, \u00e8 andato in onda il programma \"Quelli di Caterpillar\" ogni sabato dalle ore 14:50 alle 15:50. Dal 19 settembre al 31 ottobre 2010, invece, \u00e8 andato in onda su Rai 3 \"Caternoster\", ogni domenica alle 23:20.\nUno spin-off radiofonico-sportivo \u00e8 stato invece Catersport, trasmissione ideata dallo stesso Ferrentino, avente ad oggetto il campionato italiano di calcio di Serie A e andata in onda su Radio 2 dal 2000 al 2012.\nDal settembre 2011 la trasmissione si divide in due tranche. Dal luned\u00ec al venerdi, alle 6:00 del mattino, va in onda Caterpillar AM, condotto da Solibello, da Claudia de Lillo, Marco Ardemagni e Cinzia Poli; mentre la consueta fascia pomeridiana dalle 18:00 alle 20:00 \u00e8 condotta da Massimo Cirri, Antonio Di Bella, Sara Zambotti, Marta Zoboli e Paolo Labati in qualit\u00e0 di inviati.\nI corrispondenti di \"Caterpillar\".\nOltre ai vari professionisti del settore che in \"Caterpillar\" fanno da inviati, la trasmissione segue anche eventi di attualit\u00e0 internazionale, grazie agli ascoltatori del programma sparsi nel mondo. Essi sono definiti scherzosamente \"corrispondenti dormienti di Caterpillar\", e si attivano quando succede un evento nella zona di loro \"competenza\".\nCampagne e iniziative.\nIl programma ha avviato numerose campagne e iniziative su vari campi. Le principali sono:\n\"CaterRaduno\".\nConsiste nel raduno annuale degli ascoltatori di Caterpillar. Una settimana di iniziative fatta di trasmissioni, concerti ed eventi gratuiti. Ogni anno il CaterRaduno si svolge in una localit\u00e0 della penisola italiana, accompagnato da concerti di gruppi o cantanti. Il primo raduno, durato tre giorni, si \u00e8 tenuto a Brisighella dal 5 al 7 giugno 1998.\n2007.\nIl CaterRaduno 2007 si \u00e8 svolto a Senigallia dall'11 al 17 giugno: tra gli eventi di quella edizione sono da segnalare la rappresentazione \"La Vacanza\" monologo sul caso Ilaria Alpi-Miran Hrovatin scritto da Marina Senesi e la giornalista di Report Rai 3 Sabrina Giannini, il concerto dei Nomadi, l'evento Stazioni Lunari, il concerto all'alba di Piero Pel\u00f9 e i festeggiamenti per i 25 anni della Banda Osiris.\n2009.\nPer il 2009 \"il popolo di Caterpillar\" ha scelto (per la quarta volta) Senigallia quale sede del raduno. La manifestazione si \u00e8 svolta dall'8 al 14 giugno 2009, ed ha visto, tra gli altri eventi, concerti di Giuliano Palma &amp; the Bluebeaters, Gianmaria Testa, la Bandabard\u00f2, ed inoltre spettacoli di Lella Costa e Stefano Bollani, Natalino Balasso e tanti altri. Da ricordare, inoltre, l'Asta della Legalit\u00e0 che si \u00e8 tenuta sabato 13 ed il cui ricavato (circa \u20ac) \u00e8 stato devoluto a Libera, l'associazione antimafia di don Luigi Ciotti. Nel contesto della manifestazione, Marina Senesi \u00e8 stata protagonista di un'impresa eccezionale: ha raggiunto Senigallia partendo dal naviglio di Milano ed attraversando 400\u00a0km di fiumi e 160\u00a0km di Adriatico a bordo di un pedal\u00f2. Il pedal\u00f2 \u00e8 stato infine offerto all'Asta della Legalit\u00e0.\n2010.\nIl CaterRaduno 2010 si \u00e8 svolto, ancora una volta, a Senigallia, dal 28 giugno al 3 luglio 2010. La manifestazione ha visto la partecipazione di numerosi ed importanti ospiti, come Alessandro Bergonzoni, Carmen Consoli, Elio e le Storie Tese, Stefano Bollani e molti altri. Sabato 3 luglio si \u00e8 tenuta nuovamente l'Asta della Legalit\u00e0, che ha messo in vendita oggetti di varia natura, donati dagli ascoltatori; grazie alla generosit\u00e0 degli ascoltatori stessi, l'asta \u00e8 riuscita a raccogliere pi\u00f9 di 80 000,00 \u20ac in favore di Libera. Nell'ambito della performance \"Porto a Porto\", Marina Senesi ha raccolto doni per l'asta di Libera circumnavigando l'Italia da Genova a Senigallia in \"Barca-stop\".\n2011.\nAnche per il CaterRaduno 2011 la sede \u00e8 Senigallia con un ricco programma che andava dal 27 giugno al 2 luglio 2011. Anche per questa edizione ricco il panorama degli ospiti (fra gli altri Nada, Stefano Bollani, Caparezza, David Riondino) dedicata ai 150 anni dell'Unit\u00e0 d'Italia. Per la prima volta viene abbandonata la \"storica\" location di fianco alla Rotonda con collegamenti effettuati dalla spiaggia libera. Marina Senesi compie la terza surreale impresa in favore di Libera: traccia e percorre \"La Retta via\": una linea retta di oltre 300\u00a0km che parte dalla Rai di Milano e arriva alla rotonda di Senigallia.\n2012.\nQuattordicesimo raduno, sempre a Senigallia, dal 25 al 30 giugno. \u00c8 il primo dello sdoppiamento della trasmissione radiofonica in Caterpillar e Caterpillar AM.\n2013.\nPer festeggiare il quindicesimo anno viene organizzato in versione XL estendendosi su due fine settimana (dal 29 giugno al 7 luglio). Anche in questa edizione numerosi ospiti di rilievo e, per la prima volta nella storia della trasmissione, vengono convocati gli ascoltatori che partecipano dall'estero come corrispondenti.\n2014.\nLa sedicesima edizione si \u00e8 svolta a Senigallia dal 21 luglio al 28 luglio 2014.\n2015.\nLa diciassettesima edizione si \u00e8 svolta a Senigallia dal 29 giugno al 4 luglio 2015.\n2016.\nLa diciottesima edizione si \u00e8 svolta a Senigallia dal 4 luglio al 9 luglio 2016 in questi giorni \u00e8 stata organizzata anche la prima Caterbiciclettata.\nInviati.\nNella storia di Caterpillar si sono succeduti molti inviati \"ufficiali\", in ordine cronologico:\nPremi e riconoscimenti.\nLa trasmissione ha avuto numerosi riconoscimenti legati agli argomenti trattati, quali ad esempio il Premio Forte dei Marmi per la satira politica, il premio dell'Associazione Internazionale per la Comunicazione Ambientale (AICA). Secondo un sondaggio della rivista Quattroruote \u00e8 la \"trasmissione pi\u00f9 amata dagli automobilisti\".\nNel 2016 la trasmissione ha ricevuto il Premio Nazionale Cultura della Pace \u00abper le molteplici attivit\u00e0 promosse con simpatia, ironia e creativit\u00e0, come 'M'illuminodimeno' o 'Bike the Nobel', che hanno permesso una crescita di coscienza e di sensibilit\u00e0 nei confronti dell'ambiente e della sua sostenibilit\u00e0, sviluppando una cultura di pace, in quanti hanno la fortuna e il piacere di ascoltare la trasmissione radiofonica. La leggerezza con cui vengono trattate tematiche tanto importanti per il nostro vivere quotidiano, ha permesso e permette di porre attenzione al nostro agire quotidiano con divertita partecipazione.\u00bb.\nLe compilation: \"Caterpillar. Quando il fine giustifica gli automezzi\".\nPer diversi anni \u00e8 stata pubblicata per RaiTrade SpA sotto l'etichetta Alabianca una serie di compilation di brani trasmessi nelle varie edizioni della trasmissione, dal titolo \"Caterpillar. Quando il fine giustifica gli automezzi\".\nI vari volumi della compilation sono stati pubblicati tutti gli anni dal 1998 almeno al 2005 in estate, alla fine di ciascuna stagione del programma. Le compilation contengono brani di autori vari internazionali che si inseriscono nel genere world music."}
{"id": "277647", "revid": "320578", "url": "https://it.wikipedia.org/wiki?curid=277647", "title": "Forze armate giapponesi", "text": ""}
{"id": "277650", "revid": "916580", "url": "https://it.wikipedia.org/wiki?curid=277650", "title": "Leccio", "text": ""}
{"id": "277651", "revid": "767487", "url": "https://it.wikipedia.org/wiki?curid=277651", "title": "Institute", "text": "Gli Institute sono stati un gruppo rock alternativo statunitense, formatosi nell'area di New York nel 2004 da Gavin Rossdale in seguito al periodo di pausa/scioglimento della sua band principale, i Bush.\nBiografia.\nRossdale ha formato il gruppo con Chris Traynor, ex membro degli Helmet nonch\u00e9 chitarrista dei Bush nel tour di Golden State. I due successivamente hanno arruolato Cache Tolman (Rival School) in veste di bassista e il batterista Josh Freese. Freese \u00e8 stato arruolato soltanto temporaneamente, per sopperire alla mancanza di un batterista per le registrazioni del primo album \"\"Distort Yourself\". Rossdale pi\u00f9 successivamente ha reclutato Charlie Walker (conosciuto per i suoi lavori con le band newyorkesi Split Lip e Chamerlain) al posto di Freese. Dopo essersi accasati con la Interscope (etichetta che aveva realizzato i primi tre album dei Bush), Rossdale inizia a lavorare all'album con Page Hamilton degli Helmet in veste di produttore, considerando quest'ultimo l'unico in grado di fornire alle registrazioni il suono di chitarra adatto. \"Distort Yourself\" \u00e8 stato pubblicato il 13 settembre 2005 per la Interscope Records e ha debuttato al numero 81 della Top 200 di Billboard vendendo nella prima settimana oltre 12.000 copie. Il primo singolo estratto dall'album, \"Bullet Proof Skin\"\", \u00e8 stato incluso nella colonna sonora del film Stealth ed ha raggiunto il ventottesimo posto della Mainstream Rock chart di Billboard e il ventinovesimo nella Modern Rock Chart sempre di Billboard. Gli Institute hanno suonato diverse canzoni dei Bush dal vivo, ad esempio \"Machinehead\", \"The People That We Love\" e \"Glycerine\". Nell'inverno del 2005 gli Institute hanno aperto alcuni concerti del tour promozionale dell'album \"Vertigo\" degli U2. La band si \u00e8 poi definitivamente sciolta e Rossdale ha pubblicato un album solista, \"WANDERlust\" nell'aprile del 2008 e riformato i Bush nel 2011."}
{"id": "277654", "revid": "124920594", "url": "https://it.wikipedia.org/wiki?curid=277654", "title": "Cristiano Governa", "text": "Come giornalista ha collaborato con Corriere della Sera (Il Corriere di Bologna), La Stampa (Il Domani di Bologna), Il Fatto Quotidiano (Emilia Romagna) e con l'edizione centro nord de Il Sole 24 Ore.\nFra i periodici ha collaborato con GQ, Donna di Repubblica, Il Mucchio Selvaggio e IBC (Istituto Beni Culturali dell'Emilia Romagna). Come blogger si \u00e8 occupato di short stories su GQ e di attualit\u00e0 e cultura sul sito de Il Fatto Quotidiano.\nSuccessivamente collabora con La Repubblica e Il Venerd\u00ec di Repubblica.\nAttualmente collabora con D. de La Repubblica, L'Osservatore Romano e Futura de Il Corriere della Sera.\nNel 2001 pubblica la raccolta di short stories \"Baranowski\" (Edizioni Libreria Croce, Roma). Nel 2002 cura l'antologia di racconti brevi \"I racconti della Garisenda\" (Re Enzo editore, Bologna), nel 2008 \u00e8 stato inserito da Giulia Belloni nella nuova antologia di letteratura italiana \"Giovani cosmetici\" (Sartorio, Pavia).\nNel 2008 ha pubblicato il romanzo noir \"Il catechista\" (Aliberti editore, Reggio Emilia). Suoi racconti brevi sono usciti su svariati quotidiani e periodici nonch\u00e9 in antologie fra le quali \"Racconti di fine millennio\" (Guaraldi editore, Rimini), \"Via Pincherle; modelli narrativi a confronto\" (Edizioni Libreria Croce, Roma) e \"Off side\" (Edizioni Libreria Croce, Roma) . Nel 2013 esce la raccolta di racconti \"Un saluto ai ragazzi \"(C. Governa, E. Marrese, F. Venturi; Edizioni Pendragon).\nNel 2015 pubblica la raccolta di racconti in forma epistolare \"Le lettere cattive\" - \"Una Twin Peaks epistolare\" (Edizioni Pendragon).\nNel 2019 ha pubblicato il romanzo noir \"La strategia della clarissa\" (Bompiani). \nHa pubblicato, fra gli altri, saggi su Raymond Carver (Rai Libro), sul cinema austriaco contemporaneo (da Michael Haneke a Ulrich Seidl, su \"Animal\"), su Patrice Leconte (nel volume \"Patrice Leconte; un pessimista sorridente\" edito dal Centro Studi Cinematografici), sul cinema fiammingo contemporaneo (\"Con il vento del Nord; il cinema fiammingo contemporaneo\" edizioni Cineteca) e sull'opera di Jacques Brel (\"Jacques Brel; l'eterna giovinezza di un cantante poeta\" edizioni Cineteca).\nHa collaborato con la Cineteca Comunale di Bologna, il Centro di poesia contemporanea dell'Universit\u00e0 di Bologna, il Centro Internazionale della Canzone d'Autore e l'Accademia di Belle Arti dell'Universit\u00e0 di Bologna, presso i quali ha curato seminari e laboratori sul rapporto fra cinema e letteratura, e sul videoclip musicale.\nHa curato seminari e laboratori presso la scuola di scrittura\" Flannery\" del CMC di Milano.\nHa scritto, assieme a Emilio Marrese, il soggetto e la sceneggiatura del film \"Il cielo capovolto\" per la regia di Paolo Muran.\nHa scritto lo spettacolo teatrale in forma epistolare \"Caro Lucio ti scrivo\" dal quale \u00e8 stato tratto il film omonimo per la regia di Riccardo Marchesini.\nHa scritto, assieme a Emilio Marrese e Paolo Muran, il soggetto e la sceneggiatura del film \"Mi chiamo Renato\" per la regia di Paolo Muran.\nNel 2018 ha scritto e diretto lo spettacolo teatrale \"Locanda Loris\".\nNel 2019 ha scritto il testo teatrale \"L'ospite\" e il romanzo giallo \"La strategia della clarissa\" (Bompiani).\nNel 2021 ha scritto (assieme ad Ambrogio Lo Giudice) il soggetto e la sceneggiatura del docufilm \"Andate a lavorare\" per la regia di Ambrogio Lo Giudice."}
{"id": "277661", "revid": "767487", "url": "https://it.wikipedia.org/wiki?curid=277661", "title": "Radiodervish", "text": "I Radiodervish sono un gruppo italiano di world music, formatosi a Bari nel 1997 e composto da Michele Lobaccaro e dall'italo-palestinese Nabil Salameh.\nStoria.\nI due componenti del gruppo si conoscono a met\u00e0 degli anni ottanta, quando erano entrambi studenti (Nabil Salameh era arrivato in Italia per studiare ingegneria e Michele Lobaccaro ancora liceale e poi studente di filosofia). Nel 1988 fondano il gruppo \"Al Darawish\", una delle prime esperienza di world music in Italia. Il gruppo ottiene un buon successo ed incide due album: \"Al Darawish\" (1993) e \"Radio Dervish\" (1996). Quest'ultimo contenente il brano \"Rosa di Turi\", tratto da una lettera di Gramsci. Quando, nel 1997, il gruppo Al Darawish si scioglie, parte di loro fonda gli \"X-Darawish\", mentre Nabil Salameh e Michele Lobaccaro danno vita ai \"Radiodervish\". Con il duo collabora, fin dall'inizio, il tastierista Alessandro Pipino.\nNel 1998 i Radiodervish registrano il loro primo album, \"Lingua contro lingua\" (PolyGram/I Dischi del Mulo); riedito successivamente nel 2005 da \"Il manifesto\" e prodotto da Giovanni Lindo Ferretti e Massimo Zamboni, l'album frutter\u00e0 loro il Premio Ciampi come miglior esordio discografico dell'anno.\nIl successo dei Radiodervish \u00e8 consolidato negli anni successivi da un'intensa attivit\u00e0 live, dalla partecipazione a varie trasmissioni televisive nazionali e dall'incontro e collaborazione con vari artisti, quali Franco Battiato, Noa, Stewart Copeland, l'orchestra araba di Nazaret, Zohar Fresco, Rim Banna e Amal Morkus. Nel 2000 Nabil Salameh duetta con Jovanotti in una versione remixata di \"Stella cometa\" e nello stesso disco dell'artista italiano canta, questa volta da solo, la stessa canzone in arabo.\nL'impegno del duo per la pace fa s\u00ec che il comune di Melpignano, in provincia di Lecce, conferisca a Nabil Salameh la cittadinanza onoraria insieme alla cantante israeliana Noa, nominandoli ambasciatori di pace nel mondo. A dicembre 2000, su invito dell'ONU e diretti da Nicola Piovani, si esibiscono nel Duomo di Monreale davanti a numerosi capi di Stato.\nNel marzo 2001 tengono un concerto acustico a Bari, all'auditorium La Vallisa, una chiesa del X secolo sconsacrata e trasformata in auditorium. Il concerto, in cui i Radiodervish sono accompagnati da Alessandro Pipino alle tastiere e da Giovanna Buccarella al violoncello, \u00e8 organizzato a sostegno dell'attivit\u00e0 dell'associazione Salaam Ragazzi dell'Olivo con i bambini palestinesi nel campo profughi di al-Faww\u0101r nella Cisgiordania palestinese. Il successo \u00e8 per\u00f2 tale che i Radiodervish fanno sei repliche e parte del materiale registrato in quell'occasione d\u00e0 vita al loro secondo album \"In acustico\", distribuito con il quotidiano La Gazzetta del Mezzogiorno e poi ristampato per Il manifesto in un cofanetto con il terzo album del gruppo.\nNel 2001 esce \"Centro del mundo\", disco nel quale, oltre al brano che d\u00e0 il titolo all'album, spesso suonato dai Radiodervish insieme a Noa, spicca la bellissima canzone d'amore \"L'esigenza\". La band definisce appieno una poetica e una visione del mondo, schierata dalla parte di quell'umanit\u00e0 nomade e sradicata che affolla oggi le grandi citt\u00e0 d'Italia e d'Europa.\nNel 2004 esce l'album \"In search of Simurgh\", liberamente ispirato al poema \"Il Verbo degli uccelli\" del poeta e mistico persiano Farid al-Din 'Attar, prodotto da Saro Cosentino e distribuito anche in Giappone, Cina, Taiwan e Corea. Nascosta alla fine del disco c'\u00e8 una delicata Ave Maria. La stessa Ave Maria \u00e8 stata ripresa nella versione \"Ajou Marie\" pubblicata in Svizzera nel 2007 dalla cantante elvetica Laurence Revey. Le melodie, i personaggi e le vicende narrate nel disco si intrecciano in \"Ali di Polvere\", scritto dall'attrice e regista teatrale Teresa Ludovico, dando vita ad uno spettacolo, una suite orientale in cui le canzoni e le musiche dei Radiodervish sono accompagnate in scena dalle letture di Teresa Ludovico.\nIl 2006 \u00e8 un anno caratterizzato da una fase di lavoro molto densa e ricca di nuovi stimoli creativi, che vedr\u00e0 impegnati i Radiodervish in una tourn\u00e9e teatrale insieme all'attore Giuseppe Battiston, in un tributo a Domenico Modugno e in un lavoro video con Franco Battiato: tutto sar\u00e0 documentato nel CD pi\u00f9 DVD \"Amara Terra Mia\" (2006 - RadioFandango, distribuito da Edel Music), che contiene la versione inedita di due classici di Modugno, la registrazione live dello spettacolo con Giuseppe Battiston e il videoclip di \"Amara terra mia\" di Franco Battiato.\nNel 2007 esce \"L'immagine di te\" (Radiofandango/Cosmasola), disco di canzoni inedite prodotto da Franco Battiato e mixato da Pino Pischetola Pinaxa, che consolida la collaborazione con l'etichetta di Domenico Procacci Radiofandango, avviata con l'operazione \"Amara terra mia\". Il disco contiene due duetti, uno con Caparezza e l'altro con Alessia Tondo. Questi duetti fanno anche parte della colonna sonora del film d'animazione \"La luna nel deserto\" (2008), del regista Cosimo Damiano Damato, realizzata appunto dai Radiodervish. Nabil Salameh presta anche la voce al personaggio Muezzin, interpretando l'inedito \"Fogh En Nakhal\".\nIl gruppo di Nabil Salameh e Michele Lobaccaro d\u00e0 concerti in tutta Italia, con particolare attenzione alla Puglia, ma anche all'estero: Francia, Spagna, Belgio, Grecia, Israele, Palestina, Libano ed Egitto.\nNel 2007 i Radiodervish dirigono l'Orchestra Araba di Nazaret in occasione della sezione dedicata alla musica di \"Salento Negroamaro 2007\". Per quell'occasione i Radiodervish hanno avuto l'intento di proporre al pubblico una prospettiva sul mondo arabo scevra da pregiudizi e distorsioni di immagine che inevitabilmente hanno pesato, e pesano tuttora, sullo sguardo occidentale e sulla percezione che gli stessi arabi hanno di s\u00e9 stessi.\nTra il 2008 e il 2009 i Radiodervish realizzano una serie di produzioni speciali, sempre accompagnati da Alessandro Pipino, su alcuni dei pi\u00f9 importanti palcoscenici italiani con attori come Valter Malosti nello spettacolo \"Con le radici al cielo\" o con scrittori come Carlo Lucarelli in \"Note sull'ottava vibrazione\".\nInoltre la band \u00e8 stata impegnata ne \"Le Porte dell'Occidente\", progetto di residenza teatrale che si \u00e8 svolto nel castello Normanno-Svevo di Sannicandro di Bari. L'attivit\u00e0 dei Radiodervish ha trasformato il castello in un contenitore culturale, luogo privilegiato di incontro e dialogo fra linguaggi e culture, attraverso un percorso artistico che ha coinvolto numerosi ospiti nazionali e internazionali, lasciando un segno nel processo creativo di \"Beyond the Sea\", il successivo album. Si esibiscono inoltre in una tourn\u00e9e assieme all'Orchestra Araba di Nazaret, che ha visto il suo debutto a maggio del 2009 sul palcoscenico dello storico Tzavta Theater di Tel Aviv ed \u00e8 proseguita in Italia nel mese di giugno.\nNell'ottobre del 2009, dopo un viaggio a Gerusalemme, esce l'album \"Beyond the Sea\" (2009 - Princigalli Produzioni/il manifesto) che sancisce la maturit\u00e0 musicale dei Radiodervish: una nuova fase di quella Babilonia dell'anima dalla quale i Radiodervish provengono e alla quale continuamente si riferiscono. Ad accompagnare i Radiodervish vi sono Alessandro Pipino al pianoforte, alle tastiere e ad un'infinit\u00e0 di strumenti acustici ed elettronici, e Saro Cosentino, che ha curato la produzione artistica del disco. Ospiti di eccezione provenienti da Palestina e Israele caratterizzano il disco con i loro suoni; tra loro alcuni solisti dell'Orchestra Araba di Nazaret (Nizar Radwan, oud e violino; Issa Awwad, kanoun; Lubna Salameh, voce) e il percussionista Zohar Fresco. Il disco contiene brani con testi in arabo, inglese, francese e spagnolo. Unico brano in italiano \u00e8 \"Tancredi e Clorinda\", una rilettura in chiave contemporanea della famosa storia d'amore della \"Gerusalemme liberata\" di Torquato Tasso.\nNel 2010, in seguito ad un concerto con la Banda musicale Giuseppe Verdi di Sannicandro di Bari, viene registrato e pubblicato il CD \"Bandervish\", con riarrangiamento per banda a cura di Livio Minafra di una serie di canzoni dei Radiodervish e di due brani tradizionali arabi, \"Fog en Nakhal\" e \"Lammabad\u00e0\".\nNel maggio del 2011 aprono il Festival letterario del Cairo con un concerto al Cairo Opera House, celebrando la primavera politica che ai tempi interessava tutto il mondo arabo.\nNel giugno 2012 effettuano un tour in Ecuador.\nA giugno 2012 il magazine XL di La Repubblica pubblica la prima compilation dei Radiodervish, \"Dal pesce alla Luna\", una selezione di brani, tra quelli editi nei primi 15 anni di attivit\u00e0 della band, dal 1998 al 2012, ivi compresa la canzone \"In fondo ai tuoi occhi\", che \u00e8 un'anticipazione dell'album di prossima uscita."}
{"id": "277662", "revid": "135224", "url": "https://it.wikipedia.org/wiki?curid=277662", "title": "Buler\u00eda", "text": ""}
{"id": "277664", "revid": "287204", "url": "https://it.wikipedia.org/wiki?curid=277664", "title": "Anello Mu", "text": "LAnello Mu \u00e8 il pi\u00f9 esterno anello di Urano conosciuto, posto a circa 97.734 km dal pianeta.\n\u00c8 stato scoperto dal Telescopio Spaziale Hubble con immagini riprese nel 2003 e la sua presenza \u00e8 stata confermata con immagini del 2004 e dicembre 2005 riprese dallo stesso telescopio. La sua presenza \u00e8 stata notata anche sulle immagini riprese dalla sonda spaziale Voyager 2 nel 1986, solo che allora non ci si era accorti della sua presenza perch\u00e9 l'anello \u00e8 in una posizione molto distante dal pianeta, in una posizione dove non ci si sarebbe aspettati di trovarlo, ed inoltre \u00e8 poco visibile quasi completamente trasparente.\nInsieme all'Anello Nu forma il sistema di anelli esterno di Urano.\nGli scienziati suppongono che data la grande lontananza da Urano ed il movimento a spirale dell'anello dovrebbe far disperdere nello spazio tutti i suoi componenti e quindi la sua presenza indica che c'\u00e8 una o pi\u00f9 fonti di rifornimento continuo di materiale.\nAll'interno dell'anello orbita il satellite Mab ed \u00e8 stato ipotizzato che sia questo satellite a rifornire di materiale l'anello mediante materiale sollevato da collisioni con meteoriti. Il materiale cos\u00ec contribuisce ad alimentare l'anello e adagio adagio si disperde nello spazio esterno e parte viene riassorbito dal satellite stesso durante il suo movimento orbitale. "}
{"id": "277665", "revid": "125269556", "url": "https://it.wikipedia.org/wiki?curid=277665", "title": "Cost, Insurance and Freight", "text": "Il termine Cost, Insurance and Freight (in italiano: costo, assicurazione e nolo) utilizzato nella forma breve di acronimo come CIF, \u00e8 una delle clausole contrattuali in uso nelle compravendite internazionali, quelle codificate nell'Incoterms e che servono a statuire i diritti e i doveri di ognuna delle parti in causa, definendo anche la suddivisione dei costi di trasporto, assicurativi e doganali tra venditore ed acquirente.\nIncoterms 2020.\nDal sito ICC italiano, si legge che \"\"il venditore effettua la consegna mettendo la merce a bordo della nave o procurando la merce gi\u00e0 cos\u00ec consegnata. Il rischio di perdita o di danni alla merce passa quando la merce \u00e8 a bordo della nave. Il venditore deve stipulare il contratto di trasporto e sopportare le spese necessarie per l\u2019invio della merce al porto di destinazione convenuto.\" [...] \"Il compratore deve tener presente che secondo la regola CIF il venditore \u00e8 obbligato ad ottenere soltanto una copertura assicurativa minima.\" [...] \"Questa regola presenta due punti critici, perch\u00e9 il passaggio del rischio e il trasferimento delle spese avvengono in luoghi diversi. Mentre il contratto specificher\u00e0 sempre un porto di destinazione, esso potrebbe non specificare il porto d\u2019imbarco, ove il rischio passa al compratore\"\".\nIn generale, i termini marittimi sono usati se, prima del caricamento merce da sottobordo della nave sulla nave commerciale, la merce non \u00e8 stata trasportata da un altro vettore/spedizioniere, ragion per cui la ICC ne scoraggia l'uso per il trasporto della merce in container (merce containerizzata) in favore del termine FCA Free Carrier; siccome in pi\u00f9 si pattuisce un'assicurazione in capo al venditore, il termine consigliato in questo preciso contesto \u00e8 CIP Carriage and Insurance Paid to.\nDi base, CIF funziona come il termine CFR Cost and Freight: alla/entro la data convenuta, il venditore ha obbligo di caricare la merce (imballata o sfusa/unpackaged) a spese proprie dalla banchina (quay) o chiatta (barge) a bordo della nave commerciale (on board the vessel) nel porto d'imbarco/di caricamento/di partenza (port of shipment/loading); appena la merce supera fisicamente la murata della nave, i rischi di trasporto passano dal venditore al compratore siccome avviene il \"delivery\", nonostante la tratta marina dal porto d'imbarco al porto di destinazione sia controllata e spesata dal venditore. Il luogo preciso indicato dopo il termine CFR e CFT indica il porto di destinazione del venditore e a esso si dovrebbe affiancare un'indicazione precisa del port of delivery, in cui \u00e8 avvenuto il trasferimento dei rischi. Se pi\u00f9 vettori marini fanno tappa in pi\u00f9 porti, il rischio di default passa quando la merce \u00e8 caricata sul primo vettore (first carrier) a meno che le parti contraenti decidono diversamente e lo mettono per iscritto nel contratto.\nIn pi\u00f9 la merce, come indica molto chiaramente la sigla e il nome del termine (\"Insurance\"), \u00e8 assicurata dal venditore durante tutto il tempo del trasporto marittimo, cio\u00e8 da quando la nave mercantile parte e si allontana dal porto di partenza/d'imbarco/di caricamento (che \u00e8 anche il point of delivery) a quando la nave in questione attracca nel porto di arrivo/di destinazione, \"port of destination\" (resta valida solo per la tratta marina, compiuta dal vettore marino/spedizioniere marino, e non per altre tratte a meno che una delle due parti contraenti stipula assicurazioni che coprono altre tratte spaziali). Quindi il venditore deve coprire il costo di nolo marittimo e di assicurazione merce caricata su nave, mentre il costo e obbligo di scaricamento merce al porto di destinazione \u00e8 negoziabile. L\u2019imbarcatore non \u00e8 responsabile dell\u2019ottenimento di un\u2019assicurazione, che \u00e8 obbligo del venditore (copre i rischi del compratore). Il costo di stipulazione e mantenimento della polizza possono essere scaricati dal venditore sul costo finale della merce. A volte, alcuni paesi vietano l'opzione di aprire polizze assicurative all'estero.\nL'assicurazione richiesta (Institute Cargo Clauses) di default \u00e8 il livello C, ovvero il pi\u00f9 basso e economico dal punto di vista del premio da pagare alla compagnia di assicurazione, ma il rischio \u00e8 comunque abbastanza alto e si pu\u00f2 optare per un'assicurazione basata su un clausolario migliore (B, A) scrivendo l'opzione finale nero su bianco sul contratto. Anche in questo caso l'assicurazione deve coprire almeno il 110% del valore della merce stabilito su contratto (il 10% extra \u00e8 detto \"lucro cessante\"). Pi\u00f9 le parti contraenti optano per un livello alto, pi\u00f9 il valore finale della merce aumenta. Il livello A \u00e8 il pi\u00f9 alto, ma alcuni danni non sono coperti nemmeno dal livello A \"all risks\" (rischio di guerra, terrorismo e sciopero; il venditore, stipulando l'assicurazione richiesta dal termine e pattuita tra le parti, di base ha assolto al suo dovere). Se il compratore desidera coprire i danni di guerra e di sciopero (Institute War Clauses e Institute Strikes Clauses) e simili, il venditore \u00e8 obbligato a stipularla ma il costo \u00e8 in capo al compratore; se in pi\u00f9 il venditore ha bisogno di informazioni possedute dal compratore per stipulare la polizza, quest'ultimo deve fornirgliele a proprie spese.\nLa merce viene scaricata al porto di destinazione dal venditore o compratore e, nel caso in cui viene scaricata a spese del venditore, di default quest'ultimo non ha diritto al rimborso spese di scaricamento salvo diverso accordo da inserire esplicitamente nel contratto.\nIl compratore ha l\u2019obbligo di ritiro fisico della merce siccome \u00e8 un termine C. Il venditore deve produrre a sue spese i documenti per l'export (siccome la merce approda in uno o pi\u00f9 porti all'estero) e la fattura commerciale e deve consegnare al compratore una copia della polizza assicurativa o una copia del certificato di assicurazione (per provare che la merce \u00e8 assicurata come pattuito) e un documento che comprova l'avvenuto caricamento della merce senza danni nella nave, la polizza di carico marittima. In generale, tutti questi documenti possono essere cartacei o digitali/paperless. In caso in cui il delivery (cio\u00e8 il caricamento merce a bordo) non sia avvenuto per mancanza della nave o della chiatta o sia avvenuto in ritardo, il venditore deve notificarlo al compratore. Il venditore deve adempiere a ogni obbligo di messa in sicurezza delle merci lungo tutta la tratta che controlla (e.g. se la merce \u00e8 pericolosa: si pensi al gas, alcol etilico, acido o sostanze radioattive).\nVecchie edizioni.\nIncoterms 2000.\nQuesta specifica notazione, in uso solamente nei trasporti via nave, stabilisce che a carico del venditore siano tutte le spese di trasporto fino al porto convenuto (esclusi i costi per lo scarico della nave), nonch\u00e9 le spese per l'ottenimento di licenze e documentazioni per l'esportazione dalla nazione di origine e quelle per le operazioni doganali sempre di esportazione. Sempre a carico del venditore sono anche le spese di assicurazione (escluse invece nella notazione similare CFR).\nNell'edizione 2020 delle Incoterms \u00e8 richiesto di default il livello A negoziabile, mentre nell'edizione 2010 era richiesto il livello C con possibilit\u00e0 di negoziazione pure in questo caso. La merce va sempre assicurata almeno al 110% del suo valore.\nDal momento in cui la merce \u00e8 giunta nel porto di arrivo, tutte le altre spese sono da considerarsi a carico dell'acquirente, compresi lo scarico a destino ed i costi doganali nella nazione destinataria .\nLa formulazione di questo termine di resa \u00e8 considerata completa con l'indicazione del porto di destinazione (esempio \"C.I.F. Napoli\"). Veniva impropriamente ed erroneamente utilizzato anche quando il trasporto di merci avviene via strada o ferrovia, mentre in questi ultimi casi sarebbero da preferire altri termini quale ad esempio CFR ( senza assicurazione) o CIP\nDello stesso gruppo di termini di resa, definito il gruppo \"C\", fanno parte anche \"CFR\" \"Cost and Freight\", \"CPT\" \"Carriage Paid To\" e \"CIP\" \"Carriage and Insurance Paid to\".\nIncoterms 2010.\nIl gruppo \"C\" non ha subito modifiche sostanziali in occasione della revisione dell'Incoterms avvenuta nel 2010; per questa specifica resa \u00e8 semplicemente stata statuita quella che gi\u00e0 prima era un'abitudine, cio\u00e8 il fatto che possa essere utilizzata esclusivamente nel caso il trasporto avvenga via nave."}
{"id": "277671", "revid": "113955046", "url": "https://it.wikipedia.org/wiki?curid=277671", "title": "Robert Crippen", "text": "Sposato con Pandora Lee Puckett nativa di Miami in Florida \u00e8 padre di tre figlie: Ellen, Susan e Linda.\nEducazione.\nCrippen consegu\u00ec nel 1960 il titolo di bachelor in ingegneria aerospaziale presso l'Universit\u00e0 del Texas di Austin. Pass\u00f2 attraverso il programma per ufficiali dell'aviazione della marina militare americana - U.S. Navy. Quale pilota della Navy in servizio dal giugno del 1962 a novembre del 1964, prest\u00f2 servizio a bordo della portaerei \"USS Independence\" pilotando aerei A-4 Skyhawk. \nSuccessivamente frequent\u00f2 l'apposita scuola per piloti aerospaziali di ricerca dell'aeronautica militare americana, la \"United States Air Force Aerospace Research Pilot School\" dell'Edwards Air Force Base in California. Terminato con successo tale addestramento rimane effettivo ad Edwards assumendo il ruolo di istruttore di volo prima di essere selezionato a giugno del 1966 con il secondo gruppo di astronauti scelti dall'Air Force per il programma del Manned Orbiting Laboratory (MOL).\nCrippen \u00e8 pluridecorato di onorificenze nazionali ed internazionali sia nel campo militare che in campo civile. \u00c8 membro di influenti associazioni americane.\nEsperienze alla NASA.\nIl programma MOL venne sospeso e cancellato definitivamente nel 1969 e Crippen fu uno dei sette astronauti del programma che a settembre di quell'anno passarono alla NASA in quanto di et\u00e0 inferiore ai 35 anni - requisito indispensabile richiesto dalla NASA. Bisogna evidenziare la nota interessante, che il secondo gruppo pass\u00f2 in blocco alla NASA, mentre sia per il primo che per il terzo gruppo scelto, solo un pilota pot\u00e9 sperare in un successivo volo nello spazio. Crippen fece parte degli equipaggi di supporto per le tre missioni equipaggiate della stazione spaziale Skylab, cio\u00e8 le missioni Skylab 2, Skylab 3 e Skylab 4 nonch\u00e9 dell'equipaggio di supporto della missione programma test Apollo-Sojuz.\nCrippen divenne famoso essendo stato il pilota del primo volo in orbita dello Space Shuttle, la missione STS-1 svoltasi dal 12 aprile al 14 aprile 1981. Ritorner\u00e0 nello spazio per ulteriori tre volte nel ruolo di comandante delle missioni dello Shuttle STS-7 (dal 18 giugno al 24 giugno 1983), STS-41-C (dal 6 aprile al 13 aprile 1984) ed STS-41-G (dal 6 ottobre al 13 ottobre 1984).\nLasci\u00f2 il ruolo di astronauta attivo assumendo dal luglio del 1987 al dicembre del 1989 l'incarico di direttore di un sottoreparto delle operazioni dello Shuttle, in carico quale effettivo del quartier generale della NASA ma stazionato in Florida. In tale ruolo fu responsabile per l'esecuzione degli ultimi preparativi dello Shuttle nella fase di prelancio, nonch\u00e9 durante l'esecuzione della missione ed in particolar modo delle operazioni necessarie per riportare l'orbiter dopo il suo atterraggio all'Edwards Air Force Base in California al Kennedy Space Center in Florida.\nDal gennaio del 1990 al gennaio del 1992 fu direttore del reparto \"Space Shuttle\" presso il quartier generale della NASA a Washington, D.C.. In tale posizione fu responsabile di tutto quanto aveva a che fare con le necessit\u00e0 del programma Shuttle, cio\u00e8 dall'equipaggiamento, alle possibilit\u00e0 tecniche del velivolo spaziale ed al controllo totale su tutto il programma che comprendeva le disponibilit\u00e0 finanziarie di bilancio, la programmazione (sia per ci\u00f2 che riguardava gli obbiettivi da raggiungere durante la missione come le rispettive date programmate per il lancio), l'indicazione della successione delle missioni e lo sviluppo dei programmi e piani di volo.\nDal gennaio 1992 al gennaio del 1995 Crippen divenne direttore del John F. Kennedy Space Center. In questa posizione fu responsabile per tutte le attivit\u00e0 del nuovo sistema di trasporto spaziale. Durante la sua direzione vennero eseguite e riportate a terra con successo 22 missioni dello Space Shuttle. L'incarico lo vedeva primo responsabile per un personale di oltre 13.000 dipendenti, sia civile che militare o di collaborazione esterna. Dovette dunque seguire una moltitudine di contatti con i vari centri di supporto per le operazioni sia per i voli equipaggiati che per i voli privi di equipaggio destinati verso lo spazio. Fu in grado di sviluppare un piano finanziario che consent\u00ec di risparmiare costi per oltre il 25% facendo uso di nuove tecniche di organizzazione e sviluppo che ben presto si dimostrarono come ottime scelte. Ci\u00f2 nonostante fu sempre impegnato a garantire i massimi standard di sicurezza per tutto ci\u00f2 che aveva a che fare con quest'attivit\u00e0 estremamente a rischio.\nDopo la NASA.\nDopo aver lasciato la NASA divenne Vicepresidente della Lockheed Martin Information Systems di Orlando in Florida, dove rimase in tale incarico dall'aprile del 1995 al novembre 1996.\nSuccessivamente venne nominato presidente della Thiokol Propulsion, dove rimase fino al suo ritiro dal lavoro ad aprile del 2001. Thiokol \u00e8 la ditta produttrice dei motori propulsori a congegno razzo riutilizzabili dello Space Shuttle e di ulteriori motori per missili utilizzati sia in campo militare che per scopi commerciali."}
{"id": "277676", "revid": "399", "url": "https://it.wikipedia.org/wiki?curid=277676", "title": "Hattersheim", "text": ""}
{"id": "277678", "revid": "834", "url": "https://it.wikipedia.org/wiki?curid=277678", "title": "Hattersheim am Main", "text": "Hattersheim am Main \u00e8 un comune tedesco di 25.121 abitanti (al 30 giugno 2006) situato nei pressi di Francoforte. \nIl comune e suddiviso in tre frazioni: Hattersheim, Okriftel e Eddersheim. L'ultime due sono situati sulla sponda del fiume Meno.\nHattersheim era conosciuta nel passato come \"Stadt der Rosen\" (\"Comune delle rose\") per la sua produzione di questi fiori e per la produzione del cioccolato \"Sarotti\"."}
{"id": "277681", "revid": "712828", "url": "https://it.wikipedia.org/wiki?curid=277681", "title": "Specchio delle brame", "text": ""}
{"id": "277683", "revid": "163662", "url": "https://it.wikipedia.org/wiki?curid=277683", "title": "Bastian contrario", "text": "Bastian contrario \u00e8 un'espressione idiomatica della lingua italiana che indica colui che assume per partito preso le opinioni e gli atteggiamenti contrari a quelli della maggioranza.\nOrigine dell'espressione.\nSull'origine del modo di dire esistono diverse teorie.\nLa prima e la seconda ipotesi potrebbero coincidere, perch\u00e9 il mercenario ricordato a Castelvecchio era un militare insofferente, in seguito divenuto disertore e brigante (\u00e8 cos\u00ec descritto nell'omonimo romanzo storico di Luigi Gramegna anche se manca la certezza della sua morte in quella battaglia). Nelle note a fine libro viene spiegato il motivo del modo di dire: non deriverebbe dalla condotta nella vita reale di Bastian Contrario, ma dal comportamento del suo personaggio in una commedia teatrale dialettale posteriore."}
{"id": "277685", "revid": "1305772", "url": "https://it.wikipedia.org/wiki?curid=277685", "title": "Spike Lee", "text": "Considerato uno dei pi\u00f9 grandi registi afroamericani, i suoi film trattano temi politici e sociali, quali il razzismo, le relazioni interrazziali, la violenza e le droghe.\nLa sua casa di produzione cinematografica si chiama 40 Acres &amp; a Mule Filmworks. Lee ha diretto anche una serie di spot pubblicitari per la Nike, con protagonista l'amico Michael Jordan. In questi spot Lee recit\u00f2 la parte di Mars Blackmon, personaggio gi\u00e0 interpretato in \"Lola Darling\". Ha inoltre diretto molti videoclip, per cantanti quali Michael Jackson, Tracy Chapman, Stevie Wonder, Prince, Eros Ramazzotti e per gruppi quali i Public Enemy.\nHa ricevuto 6 candidature e una vittoria agli Oscar per il documentario \"4 Little Girls\", per la sceneggiatura di \"Fa' la cosa giusta\" e nelle vesti di produttore, regista e sceneggiatore per \"BlacKkKlansman\", vincendone uno per l\u2019ultima categoria. Nel 2003 ha ricevuto il Premio C\u00e9sar alla carriera. Nel 2005 ha pubblicato la sua autobiografia, intitolata \"Questa \u00e8 la mia storia e non ne cambio una virgola\". Sulla Hollywood Walk of Fame \u00e8 presente una stella con il suo nome. Nei titoli di testa dei suoi film appare sempre la scritta \"A Spike Lee Joint\".\nIl 14 novembre 2015 riceve il premio Oscar alla carriera per il contributo che ha dato al mondo dello spettacolo durante la sua carriera.\nBiografia.\nL'infanzia e gli studi.\nSpike Lee \u00e8 nato ad Atlanta, in Georgia, il 20 marzo 1957. Il padre, Bill Lee, \u00e8 un musicista jazz, responsabile delle musiche di molti suoi film. La madre, Jacquelyn Carroll Shelton, era un'insegnante. Spike Lee ha tre fratelli (Cinqu\u00e9, anch'egli attore e regista, Chris e David) e una sorella (Joie), attrice e regista. Anche il cugino Malcolm \u00e8 un regista.\nIl nomignolo Spike (magro, ribelle) gli fu dato dalla madre, a causa del carattere ribelle del futuro regista e della sua corporatura esile ma resistente. La famiglia Lee si spost\u00f2 prima a Chicago, quindi a New York, nel quartiere di Brooklyn, quando egli era molto giovane. Durante la sua infanzia, Spike Lee sognava di diventare un giocatore di baseball, ma il suo scarso talento e il fisico esile lo costrinsero a cambiare idea. Nei weekend, la madre lo portava spesso a vedere spettacoli teatrali e musical.\nPer quanto riguarda gli studi, Spike Lee odiava la matematica e la scienza, mentre la letteratura inglese era la sua materia preferita. Il libro che ebbe pi\u00f9 influenza su di lui fu l\"'Autobiografia di Malcolm X\", letto al primo anno delle superiori.\nNel 1975, Spike Lee lasci\u00f2 la famiglia per frequentare il prestigioso Morehouse College di Atlanta, frequentato in maggioranza da afroamericani. Il Morehouse era uno dei pi\u00f9 importanti college, per quanto riguarda lo studio della cultura e della storia afroamericana. In passato esso fu frequentato anche da Martin Luther King e l\u00ec si conobbero i genitori di Spike Lee. In quel periodo Lee inizi\u00f2 ad acconciarsi i capelli in stile \"afro\", allora in voga tra la popolazione nera.\nLee inizi\u00f2 a scrivere per il giornale studentesco durante il college, \"The Maroon Tuger\" e incontr\u00f2 Monty Ross, in seguito suo produttore di fiducia e suo miglior amico. Grazie ad un loro amico, Ross e Lee scrissero e girarono un cortometraggio di venti minuti, \"Black College: The Talented Tenth\". Ross interpret\u00f2 il ruolo del protagonista. Lee non rimase molto soddisfatto del lavoro, e nella sua autobiografia si augura che l'unica copia esistente della pellicola sia andata perduta. Subito dopo il cortometraggio, Lee scrisse una sceneggiatura, intitolata \"The Homecoming\". Dovr\u00e0 aspettare pi\u00f9 di dieci anni per realizzarla, con il titolo \"Aule turbolente\".\nNel 1976 mor\u00ec la madre, Jacquelyn, per un cancro al fegato. Da quel momento la nonna materna, Zimmie Shelton, divenne il punto di riferimento per i fratelli Lee.\nI primi cortometraggi.\nNel settembre 1977, Lee scelse come indirizzo di laurea le Comunicazioni di massa, vale a dire cinema, radio, televisione e stampa. Si iscrisse quindi al Clark College, dove mont\u00f2 il cortometraggio \"Last Hustle in Brooklyn\", girato quell'estate, che dura quaranta minuti e mostra le conseguenze di un black out avvenuto a New York. Lee film\u00f2 in Super 8 gli assalti ai negozi e i ballerini di strada che ballavano l\"hustle\", uno stile di ballo che andava di moda allora. Nel corto recitarono il fratello Chris e il padre Bill. Il corto non \u00e8 stato mai proiettato in occasione delle retrospettive dedicate al regista, poich\u00e9 Lee non ha mai chiesto l'autorizzazione per usare le musiche inserite nella colonna sonora.\nNel 1978 Lee gir\u00f2 un corto di fantascienza, in , intitolato \"She Wore Black Shoes\", che narra di una ragazza dalle gambe bellissime, che indossa calze nere e porta una borsetta piena di fango. Chiunque tocca quella borsa muore all'istante. Lee \u00e8 ancora adesso imbarazzato, al ricordo di quella storia, e pare abbia distrutto ogni copia esistente.\nSempre nello stesso anno, Lee diresse la classica cerimonia di fine anno del Morehouse College. \u00ab\u00c8 stato cos\u00ec che ho imparato come si dirige un gran numero di persone\u00bb, asser\u00ec il regista.\nNel 1979 segu\u00ec in qualit\u00e0 di apprendista uno stage a Hollywood, alla Columbia Pictures, che lo convinse definitivamente a diventare regista. Nello stesso anno Bill Lee aveva iniziato a frequentare una donna bianca ebrea, che diventer\u00e0 la sua seconda moglie. Ci\u00f2 fece infuriare il regista, che riteneva sbagliato che il padre avesse iniziato una nuova relazione a cos\u00ec breve distanza dalla morte della madre.\nTerminato il college, Lee si iscrisse alla New York University. L'universit\u00e0 era frequentata anche da Ernest Dickerson, oltre a Lee unico studente afroamericano, che diventer\u00e0 il suo direttore della fotografia preferito, fino a che non passer\u00e0 lui stesso alla regia.\nNel 1980 Lee diresse il corto \"The Answer\", una critica fortemente negativa di \"La nascita di una nazione\", di David Wark Griffith, considerato uno dei capisaldi del cinema statunitense, a causa dei suoi contenuti razzisti. \u00abNiente in contrario se si insegna la grande tecnica cinematografica inventata da Griffith, ma non bisogna dimenticare che quel film \u00e8 stato usato per il reclutamento nel Ku Klux Klan, ed \u00e8 da considerarsi direttamente responsabile del linciaggio e della castrazione di migliaia di afroamericani\u00bb, sostenne Lee. \"The Answer\" dura venti minuti e narra di un regista afroamericano che riceve un budget di dollari per girare un remake del film di Griffith. Il corto cre\u00f2 molte polemiche dentro l'universit\u00e0.\nNel 1981 Lee diresse il corto \"Sarah\", storia di una famiglia riunita in occasione del giorno del Ringraziamento, dedicato alla nonna, che fu anche produttrice. \"Sarah\" fu la prima collaborazione tra Lee e Dickerson, che diresse la fotografia. In questo corto apparve per la prima volta il logo della 40 Acres &amp; a Mule Filmworks, societ\u00e0 ancora non registrata che diventer\u00e0 la casa di produzione del regista.\nAlla New York University, Spike Lee ebbe l'occasione di vedere molti film europei e orientali: quelli che lo colpirono di pi\u00f9 furono \"Rash\u014dmon\", diretto da Akira Kurosawa nel 1950, e \"Fino all'ultimo respiro\", diretto da Jean-Luc Godard nel 1959. Ma il regista che ha ispirato di pi\u00f9 Spike Lee fu Jim Jarmusch, conosciuto all'universit\u00e0. \u00abL'evento pi\u00f9 decisivo nella mia carriera universitaria \u00e8 stato il successo di \"Stranger than Paradise\", di Jim Jarmusch. All'improvviso mi resi conto che realizzare un film era davvero possibile\u00bb, afferm\u00f2 il regista.\nGli anni ottanta (1986-1990).\n\"Joe's Bed-Stuy Barbershop: We Cut Heads\".\nNel 1982, al terzo anno della New York University, Spike Lee diresse il suo primo lungometraggio: \"\" fu la sua tesi di laurea. Il film narra di una sala da barba utilizzata come copertura per le scommesse clandestine. Il film fu realizzato con 10.000 dollari e fu prodotto dalla nonna Zimmie. Spike Lee recit\u00f2 nel film con lo pseudonimo Stuart Smith.\nQuando il film venne presentato la stampa etichett\u00f2 Lee come \u00abgiovane autore newyorkese d'origine afroamericana\u00bb. Il film riscosse un gran successo di pubblico e ottenne ottime recensioni. Nel 1983 il film vinse lo Student Academy Award dell'Academy Motion Pictures Arts and Sciences Student, come miglior film realizzato da uno studente di cinema, e fu il primo film diretto da uno studente di cinema ad essere selezionato per la prestigiosa manifestazione New Directors/New Films del MoMA. In Europa il lungometraggio fu presentato al Festival internazionale del film di Locarno, dove vinse il premio come miglior film.\n\"The Messenger\".\nDopo il gran successo riscosso da \"Joe's Bed-Stuy Barbershop: We Cut Heads\", che gli valse anche la nomina quale \"uomo dell'anno\" dal \"Village Voice\", Lee si mise al lavoro per realizzare il suo vero film d'esordio.\nNel 1984 riscrisse quindi la sceneggiatura di \"The Messenger\", gi\u00e0 abbozzata ai tempi dell'universit\u00e0. La storia era molto autobiografica. Narrava infatti di un fattorino afroamericano di New York che si ritrovava la vita sconvolta dalla morte della madre e dal successivo matrimonio del padre con una donna bianca. Dopo tante peripezie, il fattorino riusciva a vendicarsi della matrigna, sbattendola fuori di casa a calci.\nSpike Lee scelse come attori Giancarlo Esposito e Laurence Fishburne, mentre Dickerson non poteva prendere parte al progetto poich\u00e9 aveva avuto un bambino. Lee diede inizio alle prove, ma non riusc\u00ec ad ottenere le agevolazioni dai sindacati. Il budget del film era di 20.000\u00a0$, forniti dalla nonna Zimmie, ma per andare avanti con le riprese Lee aveva bisogno di altri soldi, che per\u00f2 non arrivarono mai. Il film venne cos\u00ec annullato. \u00abNiente mi aveva preparato a un fallimento del genere. In quel momento pensai che la mia carriera fosse finita\u00bb, disse il regista.\n\"Lola Darling\".\nDopo il fallimento di \"The Messenger\" Lee si convinse che per andare avanti bisognava prodursi i film da soli, cos\u00ec il 6 dicembre 1984 fond\u00f2 la 40 Acres &amp; A Mule Filmworks, con l'obiettivo di entrare nel mercato cinematografico che conta, dirigendo film che narrassero storie di neri per i neri.\nNel 1986, Lee produsse e diresse cos\u00ec \"Lola Darling\", che si pu\u00f2 considerare il suo vero esordio in un lungometraggio. Il film \u00e8 una commedia sofisticata con scene sexy, e racconta di una ragazza afroamericana indipendente che si divide fra tre amanti. Il film fu girato in dodici giorni, in bianco e nero, con un budget di , dei quali provenienti dalla nonna Zimmie. Del film Lee, oltre che regista, fu anche attore, produttore e montatore. Un film con una protagonista afroamericana a quei tempi era una novit\u00e0 quasi assoluta, dato che era stato preceduto solo da \"Il colore viola\", diretto da Steven Spielberg e interpretato da Whoopi Goldberg. \"Lola Darling\" non ottenne un gran successo di critica negli Stati Uniti, ma il \"New York Times\" defin\u00ec Spike Lee il \u00abWoody Allen nero\u00bb. Il regista port\u00f2 il film al Festival di Cannes, e ottenne il \"Prix de la Jeunesse\". Inoltre il film ottenne anche il premio della critica di Los Angeles e altri due premi. Il film fu distribuito negli USA vietato ai minori di 14 anni e incass\u00f2 in totale . Il personaggio interpretato da Spike Lee, Mars Blackmon, divenne una vera e propria icona tra gli afroamericani.\n\"Aule turbolente\".\nDopo il successo di \"Lola Darling\" Lee ricevette molte proposte e diresse nel 1986, per la Warner Bros., un videoclip per l'album \"Tutu\" di Miles Davis. Il regista partecip\u00f2 anche al Saturday Night Live, dove ripropose il personaggio di Mars Blackmon, da lui interpretato in \"Lola Darling\", e gir\u00f2 una serie di spot pubblicitari per la Nike, con protagonisti Michael Jordan e lo stesso regista, nei panni di Mars Blackmon.\nIn quel periodo, Lee ricevette anche una proposta per dirigere un videoclip per la canzone \"Royal Garden Blues\", di Branford Marsalis, ma abbandon\u00f2 il progetto poich\u00e9 non ebbe la totale indipendenza richiesta, e il manager di Marsalis rimase insoddisfatto per lo stile lineare e semplice del video.\nLee decise di provare a realizzare la sceneggiatura scritta ai tempi del college, intitolata \"Homecoming\", e la riscrisse, ambientandola in un college per soli neri, con l'idea di farne un musical. Il film alla fine si intitol\u00f2 \"Aule turbolente\", ed usc\u00ec nel 1988. Si tratta del primo musical afroamericano della storia del cinema, ed \u00e8 una sorta di \"Animal House\" afroamericano con numeri musicali. Lee finalmente pot\u00e9 lavorare con Laurence Fishburne, gi\u00e0 contattato per \"The Messenger\". Il film venne finanziato dalla stessa casa di produzione che finanzi\u00f2 \"Lola Darling\", ma Lee volle girare questo film con un budget pi\u00f9 alto, quindi ebbe bisogno dell'appoggio di una \"major\", cos\u00ec entr\u00f2 in contatto con la Columbia Pictures, che produsse la pellicola.\nLa critica non grad\u00ec in gran parte il film, che venne distribuito solo negli Stati Uniti, con scarsa promozione. In Europa usc\u00ec solo in videocassetta. Nonostante ci\u00f2 \"Aule Turbolente\" incass\u00f2 14.545.844\u00a0$, pi\u00f9 di ogni altro film prodotto dalla Columbia quell'anno.\n\"Fa' la cosa giusta\" e \"Mo' Better Blues\".\nNel 1989 il regista gir\u00f2 \"Fa' la cosa giusta\", interpretato da Danny Aiello, Rosie Perez, John Turturro, Giancarlo Esposito e lo stesso regista. Il film lo consacr\u00f2 definitivamente come autore e riscosse un notevole successo di pubblico e di critica negli Stati Uniti, incassando complessivamente a fronte di un budget di , ma suscit\u00f2 anche molte polemiche per i suoi contenuti ritenuti un inno alla rivolta dei ghetti. Il film narra di un gruppo di personaggi di differenti etnie che abitano a Brooklyn ed entrano a poco a poco in collisione tra di loro. Prima dei titoli di coda appaiono due citazioni di Malcolm X e Martin Luther King.\nIl quotidiano \"Usa Today\" defin\u00ec il film \u00abun \"gossip\" comunista\u00bb, e altri quotidiani attribuirono alla visione della pellicola scontri razziali avvenuti precedentemente all'uscita del film. \"Fa' la cosa giusta\" partecip\u00f2 al XLII Festival di Cannes, ma venne escluso dal palmar\u00e8s, tra molte polemiche. In Europa il film fu accolto molto bene dalla critica, che lo defin\u00ec l'unico film shock del Festival. Grazie a questo film il regista guadagn\u00f2 una candidatura all'Oscar come miglior sceneggiatura originale, ma non vinse. Anche Danny Aiello conquist\u00f2 la candidatura come miglior attore non protagonista. Il film inoltre lanci\u00f2 la canzone \"Fight the Power\", dei Public Enemy, facendola diventare un gran successo.\nSempre nel 1989, Spike Lee lanci\u00f2 la \"40 Acres &amp; A Mule Musicworks\", che avrebbe \u00abampliato il patrimonio della musica afroamericana\u00bb. Lee prese cos\u00ec parte, in veste di conduttore, al documentario \"Spike an Company - Do It a Cappella\", diretto da Ernest Dickerson, che affrontava il tema del canto a cappella. Nello stesso anno, Lee inaugur\u00f2 anche il \"40 Acres Institute\", un programma per l'insegnamento cinematografico nel campus della Long Island University. Le lezioni furono tenute, tra gli altri, da Robert De Niro e Martin Scorsese. L'istituto chiuse nel 1991.\nNel 1990 Lee diresse \"Mo' Better Blues\", imperniato su un musicista afroamericano interpretato da Denzel Washington, che inizi\u00f2 con questo film la sua collaborazione col regista. Il film venne girato interamente a New York, in dieci settimane. In Europa venne accolto freddamente dalla critica, mentre in Italia fu presentato alla Mostra Internazionale d'Arte Cinematografica di Venezia, per\u00f2 senza la presenza del regista, ancora offeso per il trattamento subito a Cannes con \"Fa' la cosa giusta\". Costato , il pi\u00f9 grande budget fino ad allora ottenuto dal regista, il film incass\u00f2 e lanci\u00f2 Denzel Washington come star afroamericana.\nGli anni novanta (1991-1999).\n\"Jungle Fever\".\nL'anno seguente fu la volta di \"Jungle Fever\", storia d'amore tra un architetto di colore (interpretato da Wesley Snipes) e una ragazza italoamericana di modeste origini (Annabella Sciorra). Il film fu presentato al Festival di Cannes, dove Samuel L. Jackson vinse il premio come miglior attore non protagonista, e fu accolto da molte polemiche. Gli stessi afroamericani, per mano della Nation of Islam, criticarono il film accusandolo di denigrare la loro immagine mostrando stereotipi razzisti e sessuali. Il film ottenne un budget di e incass\u00f2 , suscitando reazioni contrastanti tra i critici cinematografici.\nSempre nel 1991, Spike Lee accett\u00f2 l'incarico di insegnante ad Harvard.\n\"Malcolm X\".\nNel 1992 Spike riusc\u00ec finalmente a dirigere \"Malcolm X\", film sul leader afroamericano, che attinge alla sua autobiografia. Il regista gi\u00e0 nel 1987 aveva scritto sul suo diario di voler dirigere il film, che per\u00f2 doveva essere diretto da Norman Jewison. Lee inizi\u00f2 una vera e propria battaglia personale contro Jewison, fino a farlo rinunciare al progetto, quindi inizi\u00f2 un lungo braccio di ferro con la Warner Bros., che produsse il film, riguardo al budget e alla lunghezza. La Warner avrebbe voluto stanziare 20 milioni di dollari per 17 settimane di riprese, cifra che il regista ritenne di molto inferiore ai 45 milioni di dollari investiti per \"JFK - Un caso ancora aperto\" di Oliver Stone. Alla fine il film venne finanziato da molte celebrit\u00e0 afroamericane quali Michael Jordan, Tracy Chapman, Michael e Janet Jackson, e il budget fu di 34 milioni di dollari. Lee riusc\u00ec anche ad avere il permesso per girare alla Mecca, primo regista occidentale ad esserci riuscito. Per far questo per\u00f2 il regista dovette assumere una troupe araba e si convert\u00ec all'Islam, dato che l'accesso alla Mecca \u00e8 consentito solo ai musulmani. Il film venne presentato al Festival di Berlino e fece guadagnare a Denzel Washington, che interpreta Malcolm X, una candidatura all'Oscar come miglior attore protagonista.\nAlla prima del film, Spike Lee invit\u00f2 tutti gli afroamericani a scioperare e a marinare la scuola. \u00abVi insegner\u00f2 una parte di storia americana che finora \u00e8 stata tenuta nascosta\u00bb, asser\u00ec. Durante le riprese del film, Bill Lee fu arrestato per l'ennesima volta per possesso di eroina. Il musicista tent\u00f2 di evitare l'arresto dichiarando ai poliziotti di essere il padre del celebre regista Spike Lee. Quello fu un duro colpo per il regista, da sempre impegnato contro le droghe. L'ennesimo arresto del padre e le polemiche che seguirono, convinsero Spike Lee ad allontanarsi dal padre.\nIl film fu accolto da molte polemiche, anche da parte degli afroamericani, soprattutto da parte del celebre poeta Amiri Baraka, che lamentava il fatto che Spike Lee fosse un regista troppo commerciale e soprattutto lo accus\u00f2 di aver fatto capire che Malcolm X fu ucciso dagli stessi afroamericani. Il regista replic\u00f2 cos\u00ec: \u00abNon abbiamo riscritto la storia. \u00c8 ampiamente provato che gli attentatori appartenevano ad una moschea di Newark. Nei titoli di coda si leggono anche i loro nomi. \u00c8 anche vero che l'F.B.I. ha esarcebato gli animi, spingendo i membri delle Pantere Nere a scagliarsi contro la Nation of Islam\u00bb.\n\"Malcolm X\" incass\u00f2 complessivamente , una cifra modesta rispetto alle aspettative. Spike Lee diede la colpa di questo alla Warner, rea secondo lui di aver rinunciato a promuovere il suo film, per dedicarsi al western \"Gli spietati\", di Clint Eastwood.\nLe recensioni del film furono contrastanti, ma i critici furono unanimi nel considerare ottima l'interpretazione di Denzel Washington.\n\"Malcolm X\" fu l'ultimo film fotografato da Ernest Dickerson per Spike Lee. I due ebbero una serie di diverbi che portarono alla rottura della loro collaborazione e all'approdo di Dickerson alla regia.\n\"Crooklyn\".\nNel 1993, Spike Lee diresse uno spot per la Swatch, intitolato \"Black and White\", che mostra un matrimonio tra un uomo bianco e una donna nera. Il regista partecip\u00f2 allo spot, in veste di testimone dello sposo. Lo spot sembra un seguito di \"Jungle Fever\", soprattutto per il messaggio di convivenza pacifica tra le diverse razze che trasmette.\nDopo \"Malcolm X\" Lee diresse un piccolo film: \"Crooklyn\", ovvero il suo film pi\u00f9 autobiografico, scritto insieme al fratello Cinque e alla sorella Joie. In origine il film doveva essere diretto proprio dalla sorella, ma quando Spike Lee lesse la sceneggiatura si convinse a dirigere il film. \"Crooklyn\" \u00e8 ambientato negli anni settanta e narra della vita di una famiglia afroamericana, raccontata dal punto di vista dei loro figli. Il film non ebbe molta visibilit\u00e0 sia negli Stati Uniti che in Europa. In Italia usc\u00ec solo per l'home video. Girato con un budget di 14 milioni di dollari, incass\u00f2 complessivamente .\nIl 2 ottobre 1993, Spike Lee si spos\u00f2 con Tonya Linette Lewis. Al matrimonio fu invitato anche Stevie Wonder, che aveva curato la colonna sonora di \"Jungle Fever\", che cant\u00f2 \"Ribbon in the Sky\". L'anno precedente, Lee diresse per Stevie Wonder il videoclip della canzone \"Make Sure You're Sure\".\n\"Clockers\" e \"Girl 6 - Sesso in linea\".\n\"Crooklyn\" fu l'ultima collaborazione tra Spike Lee e Monty Ross, che aveva intenzione di debuttare nella regia.\nNel 1994, Lee partecip\u00f2 al documentario \"Hoop Dreams\", tenendo una lezione a un gruppo di giovani afroamericani su come ottenere di essere sponsorizzati dai college per il loro talento nella pallacanestro.\nNel 1995 Spike Lee ebbe l'occasione di lavorare con Martin Scorsese. Il regista italoamericano infatti produsse \"Clockers\", duro atto d'accusa contro le droghe, l'uso delle armi e il genere musicale \"gangsta rap\". \u00ab\u00c8 rivolto agli abitanti del ghetto di New York. Ho voluto tirar fuori le loro contraddizioni per far capire che nascere neri e poveri non significa necessariamente nascere gangster, spacciatori, drogati, ballerini o rapper, ma che si pu\u00f2 perfino studiare, avere un lavoro, metter su famiglia\u00bb, asser\u00ec il regista.\nScorsese doveva dirigere inizialmente questo film, ma quell'anno diresse anche \"Casin\u00f2\", quindi propose il progetto a Lee, che accett\u00f2. \"Clockers\" venne presentato al Festival di Venezia, ma venne ignorato dalla giuria. Costato 24 milioni di dollari, il film ne incass\u00f2 , risultando uno dei flop commerciali pi\u00f9 pesanti nella carriera del regista.\nSempre nel 1995, Spike Lee partecip\u00f2 ai festeggiamenti per il centenario della nascita del cinema girando un cortometraggio di un minuto e sei secondi, con la stessa cinepresa e la stessa tecnica usate dai fratelli Lumi\u00e8re nel 1895. Il corto narra il tentativo di Lee di insegnare alla figlia Satchel a pronunciare la parola pap\u00e0 davanti alla cinepresa.\nNel 1996 Lee diresse una commedia, genere che non frequentava dai tempi di \"Lola Darling\". Il film s'intitola \"Girl 6 - Sesso in linea\", si occupa delle linee telefoniche erotiche ed \u00e8 stato scritto dalla giovane scrittrice e sceneggiatrice Suzan-Lori Parks. Protagonista \u00e8 una ragazza afroamericana, interpretata da Theresa Randle, che non riesce pi\u00f9 a distinguere la fantasia dalla realt\u00e0. Il film si avvale di molti camei d'autore, come quelli di Naomi Campbell, Madonna e Quentin Tarantino. Spike Lee interpret\u00f2 il ruolo del miglior amico della protagonista, e quello fu il suo ultimo ruolo da protagonista come attore. In seguito Lee ridusse le sue interpretazioni, apparendo nei suoi film raramente e in ruoli cameo. Il film non venne gradito dalla stampa statunitense. Spike Lee reag\u00ec cos\u00ec: \u00abGirl 6 \u00e8 un film molto sperimentale, e il meno apprezzato, ingiustamente, di tutti i miei film\u00bb. \"Girl 6 - Sesso in linea\" fu presentato fuori concorso al Festival di Cannes, per volont\u00e0 del regista. Costato 12 milioni di dollari, ne incass\u00f2 complessivamente , rivelandosi un altro flop commerciale.\nNel giugno dello stesso anno Lee annunci\u00f2 che era costretto a rinunciare definitivamente a \"The Jackie Robinson Saga\", un film che voleva realizzare da tempo, sulla biografia del primo giocatore professionista di baseball afroamericano. I ripetuti flop commerciali dei film di Spike Lee diminuirono il peso commerciale della 40 Acres &amp; A Mule. Lee fu costretto a chiudere la minicatena di negozi \"Spike's Joint\", aperti a Los Angeles e a New York. Stesso destino sub\u00ec la 40 Acres &amp; A Musicworks. Il regista comment\u00f2 cos\u00ec queste decisioni: \u00abVolevo concentrarmi solo sul cinema. La 40 acres aveva troppe cose in ballo e veniva tirata in troppe direzioni diverse\u00bb.\n\"Bus in viaggio\".\nSempre nel 1996, Lee diresse il suo film pi\u00f9 politico, \"Bus in viaggio\", che narra del viaggio in pullman, da Los Angeles a Washington, di un gruppo di uomini afroamericani per recarsi alla Million Man March, la marcia di un milione di uomini afroamericani voluta dal reverendo Louis Farrakhan, leader della Nation of Islam, avvenuta il 16 ottobre 1995.\nIl film \u00e8 quasi tutto ambientato in un pullman e venne finanziato da molte personalit\u00e0 afroamericane, come Will Smith, Danny Glover e Wesley Snipes. Alla Million Man March, Spike Lee, che aveva pi\u00f9 volte incontrato Farrakhan, non partecip\u00f2 in quanto era reduce da un intervento chirurgico. Il film fu presentato in concorso al Festival di Berlino, vincendo un premio speciale. Costato , ne incass\u00f2 complessivamente . Lee fu comunque insoddisfatto dell'incasso e accus\u00f2 la Columbia, che co-produsse il film, di non averlo distribuito bene.\nNegli Stati Uniti le critiche furono in maggioranza favorevoli, mentre in Europa l'accoglienza fu pi\u00f9 tiepida, a causa anche del giudizio sull'operato e le dichiarazioni di Farrakhan.\n\"4 Little Girls\".\nNel 1997, Spike Lee torn\u00f2 alla New York University in veste di insegnante. Nello stesso anno, Spike Lee diresse un cortometraggio intitolato \"Niggericans\" per il film a episodi \"Subway Stories - Cronache metropolitane\", prodotto da Jonathan Demme. L'episodio di Lee narrava di un uomo afroamericano e un uomo portoricano che si affrontavano in un incontro di pugilato in una metropolitana. L'episodio diretto da Lee per\u00f2 non fu incluso nel film, poich\u00e9 il regista non volle tagliare il suo corto per accelerarne il ritmo, come suggeritogli da Demme.\nSempre nel 1997, Lee diresse il documentario \"4 Little Girls\", che rievoca la strage avvenuta nel settembre 1963 a Birmingham, in Alabama, dove in una chiesa battista, per lo scoppio di una bomba durante la messa, rimasero uccise quattro bambine afroamericane. Lee intervist\u00f2 i sopravvissuti all'attentato, i parenti delle vittime e molte personalit\u00e0 afroamericane, come Bill Cosby e il reverendo Jesse Jackson. \u00abHo una figlia piccola, e mi auguro di non dover provare mai ci\u00f2 che devono aver provato quelle famiglie. Volevo andare sul posto e parlare con i testimoni, parenti, amici che avevano conosciuto quelle bambine, per raccogliere le loro testimonianze ed esaminare pi\u00f9 nel profondo il clima di quel periodo\u00bb, disse il regista.\nIl documentario ricevette una candidatura agli Oscar e vinse cinque premi internazionali. Prodotto dalla televisione satellitare HBO, il documentario usc\u00ec nei cinema statunitensi il 13 luglio 1997, incassando .\nLa critica cinematografica fu unanime nel definire \"4 Little Girls\" un ottimo documentario e una delle migliori opere di Spike Lee.\n\"He Got Game\".\nDopo aver diretto \"4 Little Girls\", Spike Lee fond\u00f2 la \"Spike/Dbd\", un'agenzia pubblicitaria, che gli permise di ottenere un maggior controllo sulla sua produzione pubblicitaria. Inoltre gir\u00f2 videoclip per artisti quali Curtis Mayfield e scrisse un libro sulla pallacanestro, intitolato \"The Best Seat in the House\".\nNel 1998, Lee diresse \"He Got Game\", interpretato ancora una volta da Denzel Washington, nel ruolo del padre di un giocatore di pallacanestro (il vero cestista della NBA Ray Allen) che per evitare la galera deve convincere il figlio a entrare nella squadra del college del suo Stato. Costato 25 milioni di dollari, il film ne incass\u00f2 , piazzandosi tra le prime posizioni al botteghino, cosa che non accadeva a un film di Spike Lee dai tempi di \"Fa' la cosa giusta\". La critica accolse molto bene il film, che non piacque alle donne afroamericane soprattutto per la prima scena di sesso interrazziale recitata da Washington, con Milla Jovovich. Terminato \"He Got Game\", Lee film\u00f2 il monologo teatrale dell'attore John Leguizamo, \"Freak\".\n\"S.O.S. Summer of Sam - Panico a New York\".\nTra il 1998 e il 1999, Spike Lee cur\u00f2 la regia di due Pavarotti &amp; Friends, i concerti benefici organizzati da Luciano Pavarotti. Lee diresse quello svoltosi per i bambini della Liberia e quello per aiutare il Guatemala e il Kosovo.\nSempre nel 1999, Lee gir\u00f2 il suo primo film senza protagonisti afroamericani, concentrandosi sulla comunit\u00e0 italoamericana. \"S.O.S. Summer of Sam - Panico a New York\" narra infatti di un fatto realmente accaduto, vale a dire di una serie di delitti realizzati da un serial killer nell'estate del 1977 a New York. Il film \u00e8 interpretato da John Leguizamo, Mira Sorvino e Adrien Brody, e fu presentato in anteprima alla \"Quinzane\" di Cannes.\nRealizzato con un budget di 22 milioni di dollari, il film ne incass\u00f2 . I critici si divisero anche questa volta sul film, con opinioni che andavano dall'entusiasmo al tedio.\nNel nuovo millennio (2000-2009).\n\"Bamboozled\".\nDopo questo film Lee diresse \"The Original Kings of Comedy\", che documenta uno spettacolo teatrale di un gruppo di comici afroamericani, quindi torn\u00f2 sul grande schermo con \"Bamboozled\", progetto che aveva in mente da qualche anno.\nIl film narra di un dirigente afroamericano di una rete televisiva che inventa uno spettacolo che si rif\u00e0 ai cosiddetti \"minstrel show\", vale a dire gli spettacoli e i film interpretati da attori bianchi truccati da neri che presentavano stereotipi razzisti. Il dirigente pensa sia una provocazione, invece lo spettacolo ottiene un enorme successo.\nCon questo film, girato in digitale, Lee critic\u00f2 duramente i peggiori stereotipi sugli afroamericani. \u00ab\u00c8 un modo per ricordarmi di come ci vedevano, e di come ci vedono ancora oggi, a dispetto di quanto \u00e8 cambiato\u00bb, disse il regista.\nIl film per\u00f2 venne accolto negativamente dalla stampa statunitense ed ebbe uno scarso successo di pubblico. Costato 10 milioni di dollari, ne incass\u00f2 solamente , risultando uno dei flop pi\u00f9 brucianti nella carriera del regista. \"Bamboozled\" si rifece ampiamente nel mercato dell'home video, risultando il film di Lee che ha riscosso pi\u00f9 successo in DVD.\nIl lavoro successivo del regista fu la ripresa di uno spettacolo teatrale intitolato \"A Huey P. Newton Story\", interpretato da Roger Guenveur Smith, che narra la vita del fondatore delle Pantere Nere.\nNel 2002, Lee gir\u00f2 un altro documentario intitolato ', che ripercorre la carriera del giocatore di football americano Jim Brown, intervistando amici e registi come Oliver Stone e Melvin Van Peebles. Sempre nel 2002, Lee partecip\u00f2 al film collettivo ', girando l'episodio intitolato \"We Wuz Robbed\" (vale a dire \"Ci hanno fregati\"), incentrato sulle elezioni presidenziali statunitensi del 2000.\nAlla fine del 2002, Lee scrisse insieme alla moglie il libro per bambini \"Please, Baby, Please, Baby Baby Baby, Please\", titolo che cita una battuta di Mars Blackmon in \"Lola Darling\". Inoltre, il regista venne insignito di una laurea honoris causa dell'Universit\u00e0 di Princeton.\n\"La 25\u00aa ora\".\nNel 2002, Lee diresse \"La 25\u00aa ora\", che narra delle ultime ore di libert\u00e0 di uno spacciatore, interpretato da Edward Norton, Rosario Dawson e Philip Seymour Hoffman.\nIl film \u00e8 tratto dall'omonimo romanzo di David Benioff, che scrisse anche la sceneggiatura.\nLee aggiunse nel film dei chiari riferimenti alla strage dell'11 settembre 2001. \"La 25\u00aa ora\", infatti, fu il primo film a mostrare \"Ground Zero\", la zona della strage. Il film fu presentato in concorso al Festival di Berlino.\nLa critica si divise nuovamente sul film, ma la maggior parte lo consider\u00f2 una delle migliori opere, se non la migliore, del regista. Costato 5 milioni di dollari, realizz\u00f2 un incasso complessivo di .\n\"Sucker Free City\" e \"Lei mi odia\".\nNel 2004 Lee diresse per la rete televisiva Showtime l'episodio pilota di una serie intitolata \"Sucker Free City\". Il progetto per\u00f2 non and\u00f2 in porto e rimase solo un film di due ore, uscito in DVD.\nSempre nel 2004, Spike Lee diresse lo spot per la Telecom Italia, intitolato \"Comunicare \u00e8 vivere\", che vede il Mahatma Gandhi come testimonial d'eccezione. Lee infatti inser\u00ec la sua immagine e la sua voce, prese dal celebre discorso tenuto alla Conferenza delle Relazioni Interasiatiche, nel 1947.\nLee torn\u00f2 al cinema dirigendo \"Lei mi odia\", una commedia drammatica su un giovane dirigente afroamericano di una multinazionale del farmaco che denuncia i suoi superiori e si ritrova senza lavoro. Viene cos\u00ec convinto dalla sua ex moglie, diventata lesbica, a ingravidare lei e le sue amiche, in cambio di soldi. Il film affronta anche altri temi, quali lo scandalo Watergate.\nPresentato fuori concorso alla 61\u00aa Mostra internazionale d'arte cinematografica di Venezia, dove il regista fece parte della giuria, il film non ebbe alcun successo, n\u00e9 di critica n\u00e9 di pubblico, attirandosi anche le ire dei gruppi lesbici che lo considerarono offensivo. L'incasso totale fu di , vale a dire il peggior risultato per un film di Spike Lee.\nSubito dopo aver diretto \"Lei mi odia\", Spike Lee torn\u00f2 alla televisione dirigendo l'episodio pilota della serie \"Miracle's Boys\", prodotto dalla moglie.\nDue documentari impegnati.\nNel 2005 Lee diresse un episodio del film collettivo \"All the Invisible Children\", realizzato per l'UNICEF. Il suo episodio \u00e8 stato scritto dalla sorella Joie e dal fratello Cinque, s'intitola \"Jesus Children of America\" e narra di una bambina afroamericana sieropositiva. Il film venne proiettato in anteprima al Festival di Venezia e l'episodio di Spike Lee ottenne critiche positive.\nMentre Lee si trovava a Venezia, nella citt\u00e0 di New Orleans si abbatt\u00e9 l'Uragano Katrina, che provoc\u00f2 migliaia di vittime, per la maggior parte afroamericane. Su questa catastrofe naturale il regista diresse un documentario intitolato \"\", vincitore del premio \"Orizzonti\" alla 63\u00aa Mostra internazionale d'arte cinematografica di Venezia, che riscosse il plauso unanime da parte della critica. In Italia \u00e8 stato trasmesso in due parti su Rai 3, nel settembre 2007.\n\"Inside Man\".\nNel 2006 Spike Lee diresse \"Inside Man\". Si tratta del primo film di genere del regista afroamericano, infatti \u00e8 un thriller incentrato su una rapina in banca. Tra gli interpreti torna nuovamente Denzel Washington, affiancato da Clive Owen e da Jodie Foster.\n\"Inside Man\" venne accolto molto bene dai critici, sia statunitensi che europei, e incass\u00f2 negli Stati Uniti , rivelandosi il pi\u00f9 grande successo del regista, che ha in cantiere il sequel.\nNel 2006, Lee diresse anche l'episodio pilota della serie televisiva \"Shark\", interpretata da James Woods. Nel 2007, Lee diresse il documentario \"Lovers &amp; Haters\", sulla cantante Mariah Carey.\n\"Miracolo a Sant'Anna\".\nNel 2008 Spike Lee diresse \"Miracolo a Sant'Anna\", che narra dell'apporto di alcuni soldati afroamericani durante la Seconda guerra mondiale. Tratto da un romanzo di James McBride, \u00e8 stato girato quasi interamente in Italia, e si ispira ai fatti realmente accaduti a Sant'Anna di Stazzema nel 1944, quando le SS compirono una strage, uccidendo 560 persone, in maggior parte donne e bambini.\nLe riprese iniziarono il 15 ottobre 2007, a Sant'Anna di Stazzema, con un budget di 45 milioni di dollari. Il film, interpretato anche dagli attori italiani Pierfrancesco Favino e Luigi Lo Cascio, \u00e8 uscito nelle sale cinematografiche statunitensi il 26 settembre 2008. Lee ha dichiarato: \u00ab\u00c8 il mio tentativo di rinnovare il genere del cinema di guerra. \u00c8 una storia epica, per uso di mezzi e di persone \u00e8 la pi\u00f9 impegnativa della mia carriera, pi\u00f9 di \"Malcolm X\". \u00c8 anche il film della maturit\u00e0, dieci anni fa non avrei potuto farlo, non ero pronto\u00bb.\nIl film \u00e8 stato accusato dall'Anpi di revisionismo poich\u00e9, come attesta la sentenza emessa dal Tribunale Militare della Spezia nel 2005, la strage fu un atto premeditato e non una rappresaglia, come asserisce il film. Spike Lee si \u00e8 difeso dichiarando: \u00abLa nostra storia prende solo spunto dai fatti realmente accaduti. McBride, per scrivere la storia, si \u00e8 avvalso di alcuni consulenti storici, ma ha scritto un romanzo che contiene anche molti elementi di fantasia\u00bb.\nIl film si \u00e8 rivelato un flop, incassando negli Stati Uniti la cifra complessiva di , mentre in tutto il mondo ha incassato complessivamente nove milioni di dollari, risultando cos\u00ec il terzo flop del 2008.\nIl ritorno ai documentari e Oldboy.\nDopo il flop di \"Miracolo a Sant'Anna\", Lee ha diretto due documentari: \"Passing Strange\", che riprende il musical omonimo, e \"Kobe Doin' Work\", che racconta la vita del cestista Kobe Bryant. Nel 2013 esce \"Oldboy\", con Josh Brolin e Sharlto Copley, rifacimento dell'omonimo film coreano di Park Chan-wook del 2003. Per Spike Lee si tratta del primo remake della sua carriera. Il film si rivela un flop al botteghino con un incasso totale inferiore ai 5 milioni di dollari a fronte di un budget di 30. Nel 2014 esce \"Il sangue di Cristo\", nuova pellicola prodotta, scritta e diretta da Lee. Il film, dal budget di 1,4 milioni di dollari raccolti tramite Kickstarter, \u00e8 il remake di \"Ganja &amp; Hess\" ed in Italia esce in Dvd e Blu Ray.\nMichael Jackson.\nMichael Jackson, che aveva contribuito a finanziare il film \"Malcom X\", volle che il regista per il video del suo brano \"They Don't Care About Us\" fosse proprio Spike Lee. Il videoclip originale mostrava Jackson che cantava in una prigione ma MTV elimin\u00f2 il video dalla playlist perch\u00e9 mostrava scene di violenza. Jackson e Lee quindi, realizzarono una nuova versione del video (visibile su \"HIStory on Film, Volume II\"). La produzione del secondo videoclip, girato nel quartiere di Pelourinho a Salvador da Bahia e nella favela di Santa Marta a Rio de Janeiro in Brasile, risult\u00f2 problematica: le autorit\u00e0 statali cercarono, anche se invano, di bloccare le registrazioni. Ronaldo Cezar Coelho, all'epoca ministro brasiliano per l'economia e il turismo, chiese i diritti per la modifica delle immagini facendo la seguente dichiarazione: \"Non vedo il motivo per cui dovremmo appoggiare i video che non contribuiscono in nessun modo a riabilitare l'immagine del Brasile\". Le preoccupazioni delle autorit\u00e0 provenivano soprattutto dal fatto che il Brasile era candidato ad ospitare i Giochi olimpici del 2004 e le immagini che mostravano povert\u00e0 e abusi dei diritti umani avrebbero potuto precludere l'elezione. Un giudice blocc\u00f2 le registrazioni ma un ordine successivo dell'autorit\u00e0 giudiziaria annull\u00f2 tale decisione. Durante le riprese migliaia di persone oltrepassarono la sicurezza e una fan di Jackson riusc\u00ec ad avvicinarsi e ad abbracciare il cantante, causando in questo modo la caduta di entrambi. La donna venne in seguito scortata via dal set e Jackson continu\u00f2 a ballare e cantare per la registrazione. Lo stesso Lee lo aiut\u00f2 a rialzarsi. Tale scena \u00e8 stata lasciata nel videoclip ufficiale.\nIn seguito alla morte di Jackson, avvenuta il 25 giugno 2009, Spike Lee ha girato un video tributo intitolato \"This Is It\".\nNel 2012 ha diretto \"Bad 25\", documentario che celebra i 25 anni dall'uscita dell'album \"Bad\", mentre per celebrare l'album \"Off the Wall\", ha realizzato nel 2016 il documentario \"Michael Jackson's Journey from Motown to Off the Wall\". Lee ha dichiarato che potrebbe girare un nuovo documentario su Jackson, riguardante l'album \"Thriller\".\nProgetti abbandonati.\nUn progetto molto promettente ma poi abbandonato per mancanza di fondi riguardava i drammatici eventi successi a Los Angeles nell'estate del '92.\nLa produzione venne annunciata a fine 2006. Per lo stanziamento della spesa preventiva vennero siglati accordi di intesa per la produzione con Imagine Entertainment e Universal Studios, intendendo iniziarne la lavorazione subito dopo il termine di \"Inside Man 2\", con John Ridley incaricato della sceneggiatura e Brian Grazer produttore.\nL'ispirazione per il film avvenne dopo la presenza del regista alla produzione del documentario \"When the Levees Broke\", il cui argomento cardine era l'incidenza dell'uragano Katrina sulla popolazione. Non era pensata la partecipazione di un cast importante, perch\u00e9 Lee voleva rendere il film realistico pi\u00f9 che recitativo, nella speranza di evitare rivolte future di tale portata.\nDopo due anni di sviluppo, il 2 febbraio 2009, Lee annuncia in un'intervista l'abbandono del progetto per il mancato stanziamento dei fondi necessari alla produzione.\nEstetica e stile.\nLo stile di Spike Lee \u00e8 caratterizzato dal virtuosismo dei movimenti della macchina da presa, per un uso iperrealista della fotografia, e per il montaggio che fa riferimento alle tecniche e agli stili televisivi e al digitale. Estremamente importante nei suoi film \u00e8 la musica. In \"Fa' la cosa giusta\", la canzone \"Fight the Power\", dei Public Enemy (brano di cui ha girato il videoclip), torna pi\u00f9 volte durante il film per commentare le scene, come un coro greco.\nLa scena pi\u00f9 ricorrente nei suoi film \u00e8 quella in cui il regista posiziona un attore o un'attrice sul carrello della macchina da presa e lo fa muovere, dando l'impressione di un movimento fluido e sognante.\nIl regista ha pi\u00f9 volte mischiato tra loro supporti come il digitale, il 16\u00a0mm e il 35\u00a0mm. Il film \"Bamboozled\" \u00e8 stato girato in digitale, tutto tranne la sequenza del balletto televisivo. In \"Crooklyn\" Spike Lee ha girato la sequenza delle vacanze al sud della bambina protagonista, che va a trovare gli zii che si comportano come i bianchi, non montando la lente anamorfica, quindi le immagini risultano allungate e vogliono dare allo spettatore lo stesso effetto di fastidio che prova la bambina in quelle situazioni. Lo stesso effetto \u00e8 stato usato in \"Girl 6\".\nUn altro tratto distintivo del regista sono i titoli di testa, che sono dei veri e propri minifilm che anticipano le tematiche dei film. Ad esempio, \"Malcolm X\" si apre su una bandiera statunitense che prende lentamente fuoco, fino a diventare una X, poi si passa a immagini di linciaggi e violenze contro gli afroamericani, fino al pestaggio di Rodney King, avvenuto nel 1991 per mano di alcuni poliziotti bianchi. \"Bus in viaggio\" si apre con un uomo di colore in catene, come gli schiavi africani. \"Jungle Fever\" si apre su dei cartelli stradali che portano il nome del cast, mentre in \"Fa' la cosa giusta\" Rosie Perez balla freneticamente indossando un paio di guantoni da boxe.\nPer il critico cinematografico Fernanda Moneta \"\u00e8 tipica dell'estetica spikeleeana, la sequenza di \"Miracolo a Sant'Anna\" che culmina nel profilo del soldato che si sovrappone alla montagna, in cui c'\u00e8 una discrepanza di montaggio: il soldato, prima ha in testa l'elmetto, in quel primo piano non ce l'ha pi\u00f9 e poi lo porta di nuovo. Essa non \u00e8 un errore, ma una scelta estetica che ha a che fare con il modo di intendere il montaggio degli anni 80. Prima viene la forma dell'inquadratura, poi le leggi della logica cinematografica realista\".\nPer il critico cinematografico Giona A. Nazzaro per capire bene il cinema di Spike Lee \u00abnon basta conoscere bene le tecniche cinematografiche, neppure la storia del cinema. Bisogna sapere di storia afroamericana, \u00e8 necessario disporre di conoscenze musicali particolari, di uno \"sguardo cromatico\" non indifferente, di una consapevolezza politica notevole, oltrech\u00e9 di pratiche di marketing e merchandising per lo pi\u00f9 ignorate dai critici cinematografici\u00bb.\nControversie.\nSpike Lee \u00e8 spesso stato oggetto di critiche, anche da parte degli afroamericani, per una presunta grossolanit\u00e0 nel ritrarre le altre minoranze statunitensi.\nFamosa la sua polemica con Quentin Tarantino, accusato dal regista afroamericano di usare troppo spesso la parola \"nigger\" (\"negro\") nei suoi film. Lee ha raccontato alla rivista \"Variety\" che aveva chiesto l'aiuto di Denzel Washington, per \"frenare\" Tarantino. Poi usc\u00ec \"Jackie Brown\", in cui la parola incriminata viene ripetuta 38 volte, e Lee sbott\u00f2: \u00abCosa vuole Tarantino: diventare un nero onorario?\u00bb. In difesa di Tarantino intervenne l'attore afroamericano Samuel Jackson. Ha inoltre criticato \"Django Unchained\", affermando che manca di rispetto agli schiavi neri suoi antenati. Comunque Lee e Tarantino hanno lavorato insieme in \"Girl 6 - Sesso in linea\". Lee in veste di regista e attore, Tarantino in un cameo, nel ruolo di se stesso.\nIl regista non ama molto la blaxploitation, i film degli anni settanta girati per la maggior parte da registi bianchi, per un pubblico di colore. Il regista ritiene questi film un inno alle droghe e alla prostituzione. Comunque ha omaggiato questi film in \"Girl 6 - Sesso in linea\", dove la protagonista in una scena immagina di essere Foxy Brown e Cleopatra Jones.\nSpike Lee nel 1988 contest\u00f2 pubblicamente Whoopi Goldberg: \u00abLa criticai perch\u00e9 metteva le lenti a contatto azzurre. Quelle lenti le davano un aspetto innaturale, fasullo. Le persone con la pelle nera e gli occhi azzurri sembrano zombi. Non riuscivo proprio a spiegarmelo\u00bb, dichiar\u00f2.\nNel 2001, il regista accus\u00f2 Michael Mann di essersi ispirato ai limiti del plagio al suo \"Malcolm X\" per girare \"Al\u00ec\", biografia di Muhammad Ali: \u00abUno della troupe che lavorava alla scelta delle location mi ha confessato che Michael Mann gli chiese di scovare tutte le zone di New York che avevamo usato nel nostro film, e si arrabbi\u00f2 quando gli dissero che quelle location non esistevano pi\u00f9. Comunque l'ultima parola spetta all'opera stessa: basta guardare i due film e metterli a confronto\u00bb, asser\u00ec.\nLee \u00e8 finito pi\u00f9 volte al centro delle polemiche anche per i suoi ripetuti contatti con Louis Farrakhan. Il regista infatti chiese l'aiuto esplicito al \"Fruit of Islam\", ossia il reparto della sicurezza della \"Nation of Islam\", per difendere i suoi set. Molti giornalisti criticarono il regista, a causa della sua vicinanza a Farrakhan, considerato un razzista per le sue dichiarazioni, quando Lee si esprimeva sempre contro il razzismo. Il regista si difese cos\u00ec: \u00abI gruppi come la Jewish Defense League e la Anti-Defamation League pensano che tutti i musulmani facciano automaticamente parte della Nation of Islam, e che tutti i sostenitori di Farrakhan siano antisemiti, e dato che io avevo ingaggiato il Fruit of Islam, la conclusione era che fossi antisemita anch'io. Ma \u00e8 un'assurdit\u00e0\u00bb.\nNel 2003 Lee ha citato in giudizio la rete televisiva \"Spike TV\", sostenendo che stavano sfruttando il suo nome. La causa si chiuse in via extra-giudiziale.\nVita privata.\nSpike Lee \u00e8 sposato con l'attrice e produttrice Tonya Linette Lewis e ha due figli, Satchel e Jackson.\nLee \u00e8 un tifoso sfegatato della squadra di pallacanestro dei New York Knicks, team della NBA, sua squadra del cuore fin dall'infanzia. Gli interessi sportivi di Lee non sono limitati alla pallacanestro: nel 2005 si \u00e8 abbonato all'. Ha anche dichiarato pubblicamente la sua simpatia per l'Arsenal di Londra.\nLee ha curato e diretto trama e regia per la modalit\u00e0 \"La mia carriera\" del videogioco \"NBA 2K16\".\nFilmografia.\nProduttore.\nOltre a tutti i suoi film, Spike Lee ha prodotto anche i seguenti:"}
{"id": "277686", "revid": "1318658", "url": "https://it.wikipedia.org/wiki?curid=277686", "title": "GTK", "text": ""}
{"id": "277689", "revid": "767487", "url": "https://it.wikipedia.org/wiki?curid=277689", "title": "134 Sophrosyne", "text": "134 Sophrosyne (in italiano 134 Sofrosine, dal greco \"\u03c3\u03bf\u03c6\u03c1\u03bf\u03c3\u03cd\u03bd\u03b7\") \u00e8 un grande asteroide della Fascia principale. Ha una superficie estremamente scura e molto probabilmente una composizione carboniosa primitiva.\nSophrosyne fu scoperto il 27 settembre 1873 da Karl Theodor Robert Luther dall'Osservatorio di D\u00fcsseldorf in Germania, di cui era direttore dal 1851. Fu battezzato cos\u00ec in onore del concetto di \"sophrosyne\", termine utilizzato da Platone che indica la \"padronanza di s\u00e9\" o \"moderazione\". Il nome fu proposto da Friedrich Wilhelm August Argelander e Theodor Wolff."}
{"id": "277692", "revid": "399", "url": "https://it.wikipedia.org/wiki?curid=277692", "title": "Bastian Contrario", "text": ""}
{"id": "277695", "revid": "118031", "url": "https://it.wikipedia.org/wiki?curid=277695", "title": "Se tu fossi un cavallo", "text": ""}
{"id": "277698", "revid": "56818", "url": "https://it.wikipedia.org/wiki?curid=277698", "title": "Ereditariet\u00e0", "text": ""}
{"id": "277699", "revid": "123038542", "url": "https://it.wikipedia.org/wiki?curid=277699", "title": "Tango flamenco", "text": "Il tango flamenco \u00e8 un \"palo\" (un genere del flamenco) di origine gaditana dal ritmo arrembante, composto da sequenze che si susseguono incalzanti e vive.\nTesto.\nLe parole sono sempre allegre, la danza calda e sensuale, la chitarra travolgente e pulsante.\nIl canto consta di strofe (\"letras\") con tre o quattro versi octosillabi, ad esempio:\nMusica.\nIl canto si sviluppa in cicli di 8 tempi, il \"compas\" \u00e8 di 4/4, la progressione armonica Re min/Do/Si /La\nIl Tango flamenco \u00e8 strettamente relazionato in forma e \"feeling\" alla rumba.\n\u00c8 spesso eseguito come finale ai Tientos. Il suo \"comp\u00e1s\" e \"llamada\" sono le stesse della Farruca e condividono la vivace natura della Farruca. Ad ogni modo, il Tango \u00e8 normalmente eseguito nel modo frigio di La.\nIl Tango \u00e8 distinto dalla Rumba primariamente attraverso la musica della chitarra. Nella Rumba la chitarra va molto liberamente, laddove nel Tango gli accenti sui beat 2, 3 e 4 sono marcati chiaramente con un duro \"strumming\" (\"strimpellio\").\nTango flamenco e Tango argentino.\nPi\u00f9 antico del tango argentino, non ha nulla a che vedere con quest'ultimo, nonostante la somiglianza del nome.&lt;br&gt;\nIl tango flamenco \u00e8 solo vagamente relazionato al Tango argentino, probabilmente condividendo un comune antenato, tra \"comp\u00e1s binario\" o \"doppio colpo ritmico\". Il fatto che il Tango argentino sia una delle prime danze di coppia in America ha portato qualcuno a credere che entrambi fossero basati su una danza europea di stile simile al minuetto."}
{"id": "277704", "revid": "1926649", "url": "https://it.wikipedia.org/wiki?curid=277704", "title": "Valerio Fiori", "text": "Biografia.\nHa due figli gemelli (Emanuele e Daniele) nati nel 1996 a Cagliari, che giocano rispettivamente come difensore e come attaccante, inoltre ha anche una figlia.\nSi \u00e8 laureato in giurisprudenza il 12 luglio 2007 presso l'Universit\u00e0 \"Sapienza\" di Roma.\nCaratteristiche tecniche.\nRitenuto in giovane et\u00e0 uno dei pi\u00f9 promettenti portieri italiani, era dotato di buon senso della posizione tra i pali, risultando tuttavia meno efficace nelle uscite.\nCarriera.\nGiocatore.\nClub.\nCresciuto calcisticamente nell\u2019AS Montesacro Lazio, si trasferisce poi alla Lodigiani, con la quale nella stagione 1985-1986 esordisce in un campionato professionistico come quello di Serie C2. Nel 1986 viene acquistato dalla Lazio, con cui vince il Campionato Primavera 1986-1987, e debutta in prima squadra l'8 gennaio 1989, a 19 anni, contro la Fiorentina. A partire dalla stagione successiva diventa titolare, ruolo che mantiene fino al 1992, e viene considerato tra i pi\u00f9 promettenti portieri italiani. Nelle annate successive il rendimento diminuisce, e viene criticato dall'ambiente laziale e dalla tifoseria; a causa delle sue incertezze, la Gialappa's Band lo soprannomina \"Saponetta Fiori\". Nel corso della stagione 1992-1993 commette diversi errori, tra cui quello decisivo per l'eliminazione dalla Coppa Italia, contro il , e viene sostituito nel ruolo di titolare da Fernando Orsi.\nNell'estate 1993 si trasferisce al Cagliari per 2,5 miliardi di lire, dopo aver difeso la porta laziale per 117 partite di campionato. In Sardegna gioca tre stagioni da titolare; vi ritrova la fiducia dell'ambiente e continuit\u00e0 di prestazioni, e partecipa da titolare alla Coppa UEFA 1993-1994, nella quale i sardi vengono eliminati in semifinale. Anche a Cagliari viene contestato dalla tifoseria, nella sua ultima stagione, nella quale si alterna con Beniamino Abate, e nel 1996 si trasferisce in Serie B, al . Con i romagnoli disputa un'annata condizionata da errori ed infortuni, e perde il posto da titolare a favore di Andrea Sardini; al termine del campionato la squadra retrocede in C1.\nNel 1997 torna in Serie A, ingaggiato dalla Fiorentina come riserva di Francesco Toldo. Gioca una sola partita di campionato e 3 di Coppa Italia, e a fine stagione lascia i viola per trasferirsi al , sempre in Serie A; qui disputa il suo ultimo campionato da titolare, nel quale commette numerosi errori che nel finale di stagione portano alla sostituzione con Sergio Marcon.\nScaduto il contratto con il Piacenza, nel 1999 passa al , squadra nella quale ricopre il ruolo di terzo portiere. Rimane con i rossoneri per nove stagioni, fino al ritiro nel 2008, disputando in tutto due partite: a Piacenza il 24 maggio 2003 (ultima giornata del campionato di Serie A 2002-2003, gara in cui scesero in campo molte riserve per far riposare i titolari in vista dell'imminente finale di Champions League contro la ), e il 18 dicembre 2003 a San Siro contro la in Coppa Italia, quando subentra all'infortunato Christian Abbiati, nella partita finita 1-0 per i rossoneri.\nNazionale.\nHa collezionato 4 presenze su 9 convocazioni nella Nazionale italiana Under-21, senza mai subire gol.\nAllenatore.\nDalla stagione 2008-2009 al 2016 ricopre il ruolo di preparatore dei portieri per il Milan. Dopo una breve parentesi con i cinesi dello Shenzhen e con gli spagnoli del Deportivo La Coru\u00f1a, club allenati dall'ex compagno di squadra Clarence Seedorf, il 5 luglio 2018 il Milan comunica il suo ritorno in rossonero nello stesso ruolo che aveva lasciato 2 anni prima. Nel settembre del 2019 ottiene la licenza di allenatore UEFA A dopo aver frequentato il corso di Coverciano. Nell\u2019agosto del 2020 viene nominato allenatore dei portieri del Napoli, entrando nello staff tecnico del suo ex compagno Gennaro Gattuso.\nIl 10 novembre 2021 entra a far parte dello staff tecnico del suo ex compagno di squadra Andrij \u0160ev\u010denko al .\nStatistiche.\nPresenze e reti nei club.\n\"Statistiche aggiornate al 30 giugno 2008.\""}
{"id": "277705", "revid": "519091", "url": "https://it.wikipedia.org/wiki?curid=277705", "title": "Dario \u0160imi\u0107", "text": "Biografia.\nNato a Zagabria, sia suo figlio Roko che suo fratello minore Josip sono calciatori professionisti.\nCarriera.\nClub.\nAffermatosi nella nel gennaio 1999 approda all'Inter. Esordisce in Serie A il 10 gennaio 1999 in Inter- 6-2. In nerazzurro gioca fino al 2002, collezionando un terzo posto nella stagione 2001-2002.\nIn seguito passa al Milan. Schierato come terzino destro o difensore centrale, in rossonero conquista uno scudetto, una Coppa Italia, una Supercoppa italiana, due Champions League, due Supercoppe Europee e una Coppa del mondo per club.\nDopo alcune dichiarazioni rese durante la stagione 2007/08 riguardo ad un proprio scarso impiego tra i titolari, l'11 agosto 2008 il club rossonero ha annunciato la cessione del difensore croato a titolo gratuito al Monaco. Dopo una prima stagione da titolare, nel secondo anno ha perso il posto e non \u00e8 mai sceso in campo.\nIl 27 aprile 2010, inizialmente, si accasa da svincolato alla . Tuttavia l'11 agosto seguente annuncia il suo ritiro dall'attivit\u00e0 agonistica.\nNazionale.\n\u00c8 stato titolare della nazionale croata, con cui ha totalizzato 100 presenze il 20 agosto 2008 in amichevole a Maribor contro la Slovenia, primo giocatore croato a raggiungere tale soglia.\nCon la Croazia si \u00e8 classificato terzo al Mondiale 1998 e ha fatto parte anche della rosa croata presente all'Europeo 1996, al Mondiale 2002, all'Europeo 2004, al Mondiale 2006 e all'Europeo 2008.\nIl 16 settembre 2008 \u0160imi\u0107 ha annunciato il ritiro dalla nazionale croata dopo pi\u00f9 di 12 anni di militanza."}
{"id": "277706", "revid": "125410571", "url": "https://it.wikipedia.org/wiki?curid=277706", "title": "Marek Jankulovski", "text": "Biografia.\nNato a Ostrava, all'epoca in Cecoslovacchia, da padre jugoslavo proveniente dalla Macedonia, Jankulovski \u00e8 sposato con Jana e ha due figlie, Karol\u00edna e Krist\u00fdna.\nCaratteristiche tecniche.\nJankulovski poteva essere schierato sulla fascia sinistra sia a centrocampo, sia in difesa. Era abile nella corsa e nel cross per i compagni ed era in possesso di un buon tiro dalla distanza con il suo piede naturale, il sinistro.\nCarriera.\nClub.\nBan\u00edk Ostrava.\nNato ad Ostrava, gioca fin da giovane nella squadra cittadina, il Ban\u00edk. Nel 1994 entra nella prima squadra e la stagione si conclude con un terzo posto in campionato. Tra il 1995 e il 1997 Jankulovski rimane nella squadra ceca, concludendo i tornei al centro della graduatoria. Nella stagione 1997-1998 la squadra giunge al quarto posto nella Gambrinus Liga. Rimane ad Ostrava fino al 2000, quando viene notato dal Napoli e si trasferisce quindi in Italia. In totale con la squadra ceca disputa 110 partite in campionato.\nNapoli e Udinese.\nNel 2000 il , su indicazione dell'allenatore Zden\u011bk Zeman, lo preleva dal . Nella prima stagione in Serie A, rientrato dal torneo di calcio della XXVII Olimpiade, esordisce il 1 novembre 2000 in Lecce-Napoli 1-1. Nella stessa stagione segna anche 3 gol, il primo dei quali il 5 novembre in Napoli-Vicenza 1-2. Il Napoli a fine campionato retrocede in Serie B e ricomincia una nuova stagione con il tecnico Luigi De Canio, il quale permette al giovane Jankulovski di mettersi in luce sin dall'inizio. Durante il periodo al Napoli, Jankulovski percepisce uno stipendio di \u20ac 130.000 all'anno.\nDopo un anno e mezzo in Campania, nel febbraio 2002 viene acquistato per 3,5 milioni di euro dall'Udinese, che lo lascia in prestito al Napoli fino alla fine della stagione. A Udine si consacra giocatore di grande talento, diventando subito elemento chiave della squadra con cui gioca 104 partite e segna 17 gol. Con la maglia dell'Udinese esordisce anche nelle competizioni UEFA per club disputando 4 partite in Coppa UEFA.\nMilan.\nLe ottime prestazioni del giocatore spingono il Milan a prelevarlo dalla squadra bianconera nell'estate 2005 per 8,5 milioni di euro.\nNella prima stagione in rossonero non \u00e8 schierato spesso in campo, a causa anche della frattura alla caviglia subito nel finale della stagione precedente nella partita di Coppa Italia contro la Roma per un duro intervento di Cufr\u00e9 che lo aveva costretto ad operarsi e stare fermo per 3 mesi, iniziando in ritardo la preparazione estiva. Dopo aver disputato il Mondiale 2006 con la Nazionale ceca inizia la seconda stagione con la maglia rossonera da protagonista, inanellando una serie di prestazioni convincenti impreziosite da gol decisivi (come quello contro l') e spingendo l'allenatore Carlo Ancelotti a puntare su di lui in molte occasioni, diventando uno dei titolari inamovibili della squadra milanese. Gioca da titolare la finale della Champions League 2006-2007, vinta contro il Liverpool.\nIl 31 agosto 2007 realizza il gol del 2-1 nella partita contro il Siviglia con un tiro al volo di sinistro da posizione defilata, terminata 3-1 per i rossoneri e valevole per la Supercoppa Europea. Dopo il buon inizio di stagione, il giocatore ceco \u00e8 costretto a fermarsi a causa di una lesione al menisco esterno del ginocchio destro subita in campionato contro l'Empoli il 21 ottobre 2007. Sempre nel 2007 \u00e8 scelto come calciatore ceco dell'anno.\nLe stagioni successive per\u00f2 non sono brillanti come quelle precedenti, infatti sono contrassegnate da parecchi infortuni, alcuni anche molto gravi, ed essendo stato operato \u00e8 costretto a stare fuori dal campo a lungo e al suo ritorno non trova pi\u00f9 sufficiente spazio in squadra.\nIl 7 maggio 2011 vince lo scudetto con i rossoneri a due giornate dal termine del campionato grazie allo 0-0 contro la Roma e a fine stagione, alla scadenza del contratto, lascia la societ\u00e0 rossonera dopo 158 partite ufficiali con 5 gol segnati.\nRitorno al Ban\u00edk Ostrava.\nIl 10 ottobre 2011, dopo aver recuperato dall'infortunio al ginocchio occorsogli nella stagione precedente, decide di ritornare al Ban\u00edk Ostrava, con cui firma un contratto annuale; sceglie la maglia numero 8. Il 15 ottobre seguente disputa la prima partita con il Ban\u00edk Ostrava, subentrando a Zden\u011bk \u0160enke\u0159\u00edk nel corso della ripresa della gara conto lo Hradec Kr\u00e1lov\u00e9. Dopo solo 8 minuti, tuttavia, \u00e8 costretto a lasciare il campo per via di un nuovo infortunio al legamento crociato anteriore del ginocchio sinistro. Il 20 febbraio 2012 annuncia la decisione di ritirarsi dall'attivit\u00e0 agonistica.\nNazionale.\nJankulovski ha esordito nella Nazionale ceca l'8 febbraio 2000 a Hong Kong amichevole contro il Messico (2-1) e ha realizzato il primo gol il 1\u00ba novembre 2001 contro l'Islanda (qualificazioni ai Mondiali 2002, sconfitta per 3-1).\nCon la Repubblica Ceca ha preso parte al Mondiale 2006, dove la sua nazionale, nello stesso girone dell'Italia, \u00e8 stata eliminata nella fase a gironi, e agli Europei del 2000 (eliminazione nella fase a gironi), 2004 (eliminazione in semifinale dai futuri campioni della Grecia dopo i supplementari) ed \u00e8 stato convocato per quelli del 2008.\nIl 15 ottobre 2009, giorno dopo l'ultima partita di qualificazione ai Mondiali del 2010 contro l'Irlanda del Nord (0-0), conclusasi con la mancata qualificazione dei cechi, ha annunciato il suo ritiro dalla Nazionale dopo 78 presenze e 11 gol.\nStatistiche.\nPresenze e reti nei club.\n\"Statistiche aggiornate al 15 ottobre 2011.\""}
{"id": "277708", "revid": "77358", "url": "https://it.wikipedia.org/wiki?curid=277708", "title": "Trasformazione di Galileo", "text": ""}
{"id": "277709", "revid": "161273", "url": "https://it.wikipedia.org/wiki?curid=277709", "title": "Sociologia delle migrazioni", "text": "La sociologia delle migrazioni \u00e8 la scienza sociale che studia il fenomeno delle migrazioni umane.\nStoria della disciplina.\nL'interesse dei sociologi per il tema delle migrazioni nasce nel mondo anglosassone con gli studi della Scuola di Chicago , e trova, intorno al 1970, una propria autonomia disciplinare, con le miscellanee \"Migration\" e \"Readings in the sociology of migration\" . \nDal mondo anglosassone la disciplina si espande negli altri paesi europei (in Francia, ad esempio, col volume \"Sociologie des migrations\", a c. di Roger Girod e Alain Girard, Paris, Presses universitaires de France, 1976). Alla fine del XX secolo la disciplina viene ripresa ancora da autori anglosassoni come Robin Cohen (\"The sociology of migration\", Cheltenham, Elgar, 1996), ma anche da autori italiani come Gabriele Pollini e Giuseppe Scid\u00e0 (\"Sociologia delle migrazioni\", Milano, F. Angeli, 1998). Nel XXI secolo si ricordano in Italia i lavori di Laura Zanfrini (\"Sociologia delle migrazioni\", Roma-Bari, Laterza, 2004) e Maurizio Ambrosini (\"Sociologia delle migrazioni\", Bologna, Il Mulino, 2005) e in Francia quello di Sylvie Mazzella (\"Sociologie des migrations\", Paris, Presses universitaires de France, 2014).\nStudi.\nLa sociologia delle migrazioni rappresenta una branca importante della sociologia economica, perch\u00e9 molti dei contributi che sono giunti da questa disciplina hanno contribuito ad individuare e spiegare fenomeni come l'imprenditoria etnica, la crescita economica dei paesi di partenza, la costruzione di \"network\" transnazionali.\nImportante \u00e8 stato anche lo studio dell'economia informale, anche criminosa, come il traffico di droga, la prostituzione, e via dicendo, in connessione con i network transnazionali, che d\u00e0 un contributo utile anche alla lotta contro il crimine organizzato.\nApprocci.\nLa sociologia ha affrontato i fenomeni migratori partendo da diversi approcci, distinguendo tre livelli di analisi:"}
{"id": "277714", "revid": "1543377", "url": "https://it.wikipedia.org/wiki?curid=277714", "title": "Emanuele Basile (carabiniere)", "text": "Biografia.\nTerzo di cinque figli, frequent\u00f2 l'Accademia Militare di Modena. Prima di intraprendere la carriera militare, si iscrisse alla facolt\u00e0 di Medicina e riusc\u00ec a sostenere il difficile esame di Anatomia, ma i sentimenti di giustizia e legalit\u00e0, valori fondamentali nella sua vita, ebbero il sopravvento sulla professione medica. Fu cos\u00ec che entr\u00f2 nell'Arma dei Carabinieri. Prima di giungere a Monreale comand\u00f2 le compagnie di altre citt\u00e0, tra cui quella di Sestri Levante (GE), e di Torre Annunziata (NA), e se la mafia non avesse interrotto la carriera del giovane carabiniere di 30 anni, la successiva destinazione sarebbe stata quella di San Benedetto del Tronto (AP). Precedentemente al suo assassinio, aveva condotto alcune indagini sull'uccisione di Boris Giuliano, durante le quali aveva scoperto l'esistenza di traffici di stupefacenti. Tuttavia, apprestandosi a lasciare Monreale, si era premurato di consegnare tutti i risultati a cui era pervenuto a Paolo Borsellino.\nL'assassinio.\nLa sera del 3 maggio 1980, mentre con la figlia Barbara di quattro anni e la moglie Silvana Musanti aspetta di assistere allo spettacolo pirotecnico della festa del Santissimo Crocifisso a Monreale, un killer mafioso gli spara alle spalle e poi fugge in auto atteso da due complici.\nBasile viene trasportato all'ospedale di Palermo dove i medici tenteranno di salvargli la vita con un delicato intervento chirurgico, ma il carabiniere muore durante l'operazione lasciando nel dolore la moglie e lo stesso Paolo Borsellino che era corso in ospedale.\nTre anni dopo la sua morte, il 13 giugno 1983, morir\u00e0 ucciso il capitano Mario D'Aleo, che aveva preso il posto di Basile come comandante della Compagnia dei carabinieri di Monreale, sempre per mano di Cosa Nostra; insieme al D'Aleo e all'appuntato Giuseppe Bommarito, trov\u00f2 la morte in quell'agguato anche l'ex autista di Basile, il Carabiniere Pietro Morici.\nIn ricordo del capitano Basile e del capitano Mario D'Aleo, la giornalista Michela Giordano ha scritto il libro \"Quando rimasero soli\".\nI processi.\nLa sera stessa dell'omicidio, furono arrestati Vincenzo Puccio, Armando Bonanno e Giuseppe Madonia, sorpresi in fuga nelle campagne di Monreale: i tre sostennero di trovarsi in quel posto per incontrare delle donne sposate di cui rifiutarono di fare i nomi ma non vennero creduti e il giudice istruttore Paolo Borsellino li rinvi\u00f2 a giudizio per omicidio.\nIl processo contro i tre imputati si apr\u00ec il 7 ottobre 1981 ma il presidente della Corte Carlo Aiello sospese subito il dibattimento e rinvi\u00f2 tutti gli atti al giudice Borsellino, ordinando anche una perizia su \"alcune tracce di nitrati\" trovate sotto le scarpe dei sicari. Si apr\u00ec un nuovo processo che si concluse nel marzo 1983, quando la Corte d'assise di Palermo, presieduta da Salvatore Curti Giardina, assolse Puccio, Bonanno e Madonia per insufficienza di prove. Qualche settimana dopo, i tre imputati, inviati al soggiorno obbligato in Sardegna, si diedero alla latitanza.\nNell'ottobre 1984 la Corte d'assise d'appello di Palermo, presieduta da Antonio Dell'Aira, capovolse il verdetto di primo grado, condannando all'ergastolo Puccio, Bonanno e Madonia. Ma nel febbraio dell'anno successivo la prima sezione della Cassazione, presieduta da Corrado Carnevale, annull\u00f2 le condanne per un vizio di forma e dispose un nuovo processo d'appello.\nNel giugno 1988 la Corte d'assise d'appello di Palermo, presieduta da Antonino Saetta, condann\u00f2 nuovamente i tre imputati all'ergastolo. Il 25 settembre dello stesso anno, il giudice Saetta venne ucciso, insieme al figlio Stefano, in un tragico agguato proprio per aver emesso quella sentenza di condanna e, nello stesso periodo, Vincenzo Puccio fin\u00ec assassinato in carcere a colpi di bistecchiera mentre Armando Bonanno scomparve nel nulla, vittima della \"lupara bianca\".\nNel marzo 1989 la prima sezione penale della Cassazione, presieduta da Roberto Modigliani, annull\u00f2 per la seconda volta la sentenza d'appello per un difetto di motivazione e dispose un nuovo processo da celebrarsi in una diversa sezione.\nNel frattempo, l'8 novembre 1985 la sentenza-ordinanza del procedimento \"Abbate Giovanni + 706\" (il cosiddetto \"Maxiprocesso di Palermo\") rinviava a giudizio come mandanti dell'omicidio del capitano Basile i membri della \"Commissione\" o \"Cupola\" di Cosa Nostra (Salvatore Riina, Bernardo Provenzano, Francesco Madonia, Michele e Salvatore Greco, Bernardo Brusca, Giuseppe Cal\u00f2, Antonino Geraci). Il 16 dicembre 1987 venne pronunciata la sentenza di primo grado del Maxiprocesso, che condannava all'ergastolo per l'omicidio Basile Francesco Madonia, Salvatore Riina e Bernardo Provenzano mentre venivano assolti per insufficienza di prove Michele Greco, Antonino Geraci, Bernardo Brusca e Giuseppe Cal\u00f2.\nNel 1990 il processo d'appello contro i mandanti del delitto Basile venne stralciato dal Maxiprocesso e riunito a quello contro gli esecutori materiali, che ormai vedeva come unico imputato Giuseppe Madonia. Il 14 febbraio 1992 la Corte d'assise d'appello di Palermo, presieduta da Salvatore Scaduti, condann\u00f2 all'ergastolo Salvatore Riina, Michele Greco, Francesco Madonia e il figlio Giuseppe mentre furono assolti Giuseppe Cal\u00f2, Bernardo Provenzano, Bernardo Brusca e Nen\u00e8 Geraci (in seguito il giudice Scaduti denuncer\u00e0 di aver avuto pressioni per \"aggiustare\" la sentenza da parte del notaio massone Pietro Ferraro, che agiva su mandato del senatore Vincenzo Inzerillo, entrambi poi condannati per concorso esterno in associazione mafiosa); il 14 novembre dello stesso anno la quinta sezione della Corte di Cassazione conferm\u00f2 gli ergastoli per Salvatore Riina, Francesco e Giuseppe Madonia e le assoluzioni di Giuseppe Cal\u00f2, Bernardo Provenzano, Bernardo Brusca e Nen\u00e8 Geraci mentre dispose un nuovo processo per Michele Greco.\nRiconoscimenti.\nIn sua memoria, a Taranto \u00e8 stata intestata una Scuola Elementare. In provincia, a Massafra porta il suo nome la Caserma dei Carabinieri mentre a Ginosa e Manduria, portano il suo nome i Presidi di \"Libera\".\nNel 2013, il Comune di Monreale gli conferisce la cittadinanza onoraria."}
{"id": "277715", "revid": "30610", "url": "https://it.wikipedia.org/wiki?curid=277715", "title": "Tezoz\u00f3moc (Tepanechi)", "text": "REGNO 1367 o 1370-1426\nPREDECESSORE Acolnahuacatzin\nSUCCESSORE Tayatzin\nNATO 1320\nMORTO 1426 (105-106 anni)\nSPOSA Chalchiuhcozcatzin\n Tzihuacxochitzin I\nEMETTI DI PI\u00d9 ...\nAculnahuacatl Tzaqualcatl\nMaxtla\nXiuhcanahualtzin\nQuaquapitzahuac\nAyauhcihuatl\nTayatzin\nPADRE Acolnahuacatzin\nBiografia.\nSi contraddistinse per l'ottima strategia militare e diplomatica con cui port\u00f2 Azcapotzalco, capitale dell'impero, all'egemonia sui popoli dell'odierno Messico centrale, tra i quali gli Aztechi, costretti da Tezoz\u00f3moc a una dipendenza tributaria e mercenaria.\nTezozomoc era un nonno di Tlacateotl, Matlalatzin, Huacaltzintli e Chimalpopoca e bisnonno di Tezozomoc di Ecatepec.\nSuo nipote, Chimalpopoca, fu tlatoani di Tenochtitl\u00e1n. Ebbe come figli Tayauh, Maxtla e Cuacuapitzahuac. Tayauh fu assassinato dal fratello Maxtla nella disputa per la successione al trono, Cuacuapitzahuac regn\u00f2 su Tlatelolco.\nAlla morte di Tezozomoc nell'anno Dodici Conigli (1426), suo figlio Tayatzin divenne re, ma Maxtla prese il potere ad Azcapotzalco, lasciando il dominio di Coyoac\u00e1n a suo figlio Tecollotzin.\nNel 1426 fu sostituito da Maxtla, che nei due anni successivi non riusc\u00ec ad arginare le ribellioni dei popoli un tempo alleati o assoggettati al padre e dovette arrendersi all'avanzata azteca."}
{"id": "277716", "revid": "1522738", "url": "https://it.wikipedia.org/wiki?curid=277716", "title": "Mediometraggio", "text": "Con il termine mediometraggio si indica un film breve di durata inferiore al lungometraggio e superiore al cortometraggio, oppure, genericamente, un film di durata media a carattere documentario o amatoriale.\nDefinizione.\nLa durata effettiva viene compresa da alcuni fra i 30 e i 40 minuti, da altri intorno ai 45 minuti. Il Festival dei popoli assegna il premio al miglior mediometraggio a film della durata compresa tra i 31 e i 60 minuti, cos\u00ec come il Festival du cin\u00e9ma de Brive. Tuttavia, secondo la normativa italiana, fino alla durata di 75 minuti un film pu\u00f2 essere definito cortometraggio (se non ha natura di spot pubblicitario). Inoltre, secondo la definizione della legge sul credito di imposta per le opere televisive e le opere web, un film fino alla durata di 52 minuti \u00e8 ancora considerato un cortometraggio, e le opere di durata superiore vengono definite lungometraggi, senza specificare la definizione di mediometraggio."}
{"id": "277718", "revid": "125070665", "url": "https://it.wikipedia.org/wiki?curid=277718", "title": "Commissione Santer", "text": "La Commissione Santer \u00e8 stata la Commissione europea in carica dal 1995 al 15 marzo 1999, quando \u00e8 stata costretta, in anticipo rispetto alla scadenza naturale del proprio mandato, alle dimissioni.\nAlcuni membri della Commissione furono travolti da uno scandalo di corruzione; in particolare la francese \u00c9dith Cresson, rifiutandosi di dimettersi, costrinse l'intera Commissione a una dimissione collettiva. Lo spagnolo Manuel Mar\u00edn divenne Primo Commissario \"ad interim\" fino al settembre 1999, quando entr\u00f2 in carica la Commissione Prodi.\nPresidente.\nDopo i dieci anni di presidenza di Jacques Delors, un socialista francese, il posto di Presidente della Commissione europea spettava, in base ad una logica di bilanciamento, ad un esponente del Partito Popolare Europeo proveniente da un piccolo stato membro. La candidatura del primo ministro olandese Ruud Lubbers venne bloccata dal governo tedesco, a causa delle resistenze che Lubbers aveva espresso contro l'unificazione tedesca. Helmut Kohl e Fran\u00e7ois Mitterrand proposero il primo ministro belga Jean-Luc Dehaene, ma la candidatura venne bocciata dal governo britannico, che riteneva Dehaene troppo europeista. La nomina del primo ministro lussemburghese Jacques Santer si impose dunque come mediazione.\nComponenti della Commissione.\nLegenda: \u00a0 [\u00a0\u00a0\u00a0\u00a0\u00a0]\u00a0Sinistra/Socialisti - [\u00a0\u00a0\u00a0\u00a0\u00a0]\u00a0Destra/Conservatori - [\u00a0\u00a0\u00a0\u00a0\u00a0]\u00a0Liberali - [\u00a0\u00a0\u00a0\u00a0\u00a0]\u00a0Indipendenti"}
{"id": "277719", "revid": "124747352", "url": "https://it.wikipedia.org/wiki?curid=277719", "title": "Teleriscaldamento", "text": "Il teleriscaldamento \u00e8 una forma di riscaldamento che consiste nella distribuzione attraverso reti di tubazioni coibentate (perlopi\u00f9 interrate) di acqua calda, surriscaldata o vapore (detto \"fluido termovettore\"), proveniente da una grossa centrale di produzione. Con tale sistema l'acqua arriva alle abitazioni operando negli impianti di riscaldamento o raffreddamento, e successivamente ritorna alla stessa centrale a una temperatura pi\u00f9 bassa o pi\u00f9 alta.\nProduzione.\nIl calore \u00e8 solitamente prodotto in una centrale di cogenerazione a gas naturale o combustibili fossili oppure il calore proveniente dalla combustione di biomasse o termovalorizzazione dei rifiuti solidi urbani. In alcuni Paesi europei (tra cui Russia, Ucraina, Svezia e Svizzera) si utilizza anche la cogenerazione da centrale nucleare.\nOltre alle biomasse, le altre fonti di energia rinnovabile utilizzate per il teleriscaldamento sono la geotermia e il solare termico (Solar District Heating).\nUn'altra fonte di energia \"a costo zero\" \u00e8 l'uso di calore di scarto da processi industriali.\nNelle centrali di cogenerazione a combustibili fossili o biomasse, generalmente, l'impianto di cogenerazione \u00e8 dimensionato per produrre met\u00e0 della potenza massima di picco e, in assenza di guasti, durante l'anno produce circa il 90% del calore totale prodotto. Ad essa \u00e8 affiancata una centrale termica di supporto, in grado di coprire da sola l'intero carico di picco, che interviene quando la centrale di cogenerazione \u00e8 guasta o non riesce a coprire da sola la domanda. In questo modo, si riesce a raggiungere elevate efficienze di sfruttamento dell'energia primaria, fino all'80%.\nDistribuzione.\nIl fluido termovettore pi\u00f9 utilizzato \u00e8 l'acqua calda, che solitamente viene inviata a circa 90-100\u00a0\u00b0C e ritorna in centrale a 30-60\u00a0\u00b0C. La temperatura di ritorno dipende dal tipo di terminali di riscaldamento dei destinatari: i normali radiatori (termosifoni) richiedono temperature di esercizio di 75\u00a0\u00b0C, vi sono terminali che richiedono temperature di esercizio molto inferiori, come il ventilconvettore (45\u00a0\u00b0C) e i pannelli radianti (35\u00a0\u00b0C) permettendo quindi temperature di ritorno superiori o temperature di mandata inferiori, poich\u00e9 il salto termico che si verifica in ogni utenza \u00e8 minore.\nA destinazione il fluido termovettore riscalda, attraverso uno scambiatore di calore acqua-acqua o vapore-acqua (generalmente a piastre), il fluido dell'impianto di riscaldamento dell'abitazione. Lo scambiatore, quello in sostituzione della caldaia, pu\u00f2 produrre anche acqua calda sanitaria.\nEfficienza.\nStudi condotti in Norvegia dimostrano che le perdite energetiche in rete sono di circa il 10-15% sul totale prodotto, per i molti km percorsi.\nPro e contro del teleriscaldamento.\nI vantaggi sono:\nGli svantaggi sono:\nIl teleriscaldamento in Italia.\nIl teleriscaldamento \u00e8 molto diffuso nell'Europa nordorientale, ma dall'inizio degli anni settanta del Novecento \u00e8 iniziato a diffondersi anche in Italia. La prima citt\u00e0 italiana a dotarsi di un sistema di teleriscaldamento \u00e8 stata Brescia, seguita negli anni ottanta da Torino, che alla fine del 2011 possedeva la rete di teleriscaldamento pi\u00f9 estesa d'Italia e fra le maggiori nel continente.\nIn Italia lo scambiatore \u00e8 soggetto, come le caldaie, alle normative e controlli INAIL e alla direttiva europea PED sugli apparecchi a pressione; ogni impianto deve inoltre anche essere certificato secondo il Decreto Ministeriale n.37 del 2008 (ex legge n.46 del 1990).\nIl costo del calore consumato dall'utente in \u20ac/MWh non trova riscontro nelle norme di tutela dell'ARERA (Autorit\u00e0 di Regolazione per Energia Reti e Ambiente).\nIl teleriscaldamento nella Provincia autonoma di Bolzano.\nPoich\u00e9 il 42% del territorio dell'Alto Adige \u00e8 ricoperto da foreste e boschi, la Provincia autonoma pu\u00f2 usufruire a pieno della fonte d'energia a basso costo e rinnovabile rappresentata dal legname: esso infatti ha un valore neutro di CO e non si esaurisce dato che la foresta si rigenera in continuazione; in Alto Adige la ricrescita del legname \u00e8 di oltre 85.000 metri solidi, dei quali solo la met\u00e0 viene utilizzata ogni anno. Analizzando questi dati si pu\u00f2 capire che lo sfruttamento di questo materiale pu\u00f2 considerarsi un sistema intelligente, utile per la manutenzione boschiva.\nAltra fonte di cippato o di segatura (che ne \u00e8 un derivato) \u00e8 il materiale dagli scarti delle segherie che lavorano anche con legname di importazione ed anzi, in alcune zone, come la Pusteria, ha un ruolo predominante.\nDal 1994 in Alto Adige sono state costruite ben 57 centrali di teleriscaldamento alimentate a biomassa, ed altre ancora ne sono in progettazione. In particolare in val Pusteria, ben 12 comuni utilizzano questo tipo di riscaldamento, come ad esempio a Dobbiaco, dove \u00e8 stata inaugurata nel 1998 una delle centrali pi\u00f9 grandi, che \u00e8 stata ampliata nel 2005.\nIl teleriscaldamento in Lombardia.\nCome gi\u00e0 accennato, la citt\u00e0 di Brescia ha una rete costituita da un impianto inceneritore (il quale ricava il calore bruciando i rifiuti) e due centrali termiche funzionanti in cogenerazione che contribuisce a riscaldare gli ambienti domestici e lavorativi del 70% della popolazione del Comune.\nIl termovalorizzatore \"Silla2\" di Milano, tramite un ciclo di cogenerazione, \u00e8 in grado di erogare fino a 160\u00a0MW termici. Nel 2009 la rete di teleriscaldamento raggiungeva il quartiere Gallaratese (Milano), Pero e la Fiera di Milano; nel 2011 vi fu l'allacciamento del quartiere San Siro (Milano) e delle frazioni Cerchiate (Pero) e Mazzo (Rho), con interconnessione alla rete esistente del Molinello; a febbraio del 2012 \u00e8 stata realizzata la rete di teleriscaldamento prevista in zona Citt\u00e0 Studi. La centrale di generazione, completata, \u00e8 stata posta nell'area del gasometro di Via Cavriana.\nAltri esempi sono la centrale di cogenerazione di Mantova (nata nel 2005 e attualmente in espansione), di Cremona, di Tirano (SO), di Sellero (BS), di Sesto San Giovanni, di Busto Arsizio, di Cassano d'Adda, di Corsico e di San Donato Milanese (MI), di Madesimo, Sondalo e Santa Caterina Valfurva (SO).\nIl teleriscaldamento in Piemonte.\nIn Piemonte sono presenti molte citt\u00e0 che utilizzano il teleriscaldamento: Pinerolo, Ormea, Verzuolo, Alba, Acqui Terme, Alessandria, Nizza Monferrato, Sestri\u00e8re, Savigliano, Fossano, Settimo Torinese, Pragelato e Bardonecchia, Chieri, Novi Ligure, Mondov\u00ec, Centallo e Cuneo, Bra, Carmagnola, Cortemilia, Ivrea, Piossasco, Racconigi, Cairo Montenotte. Torino ha prestato, da sempre, una grande attenzione alla qualit\u00e0 dell'aria ed il teleriscaldamento rappresenta il proseguimento delle idea avviata con la metanizzazione degli stabili. All'inizio degli anni 1980, la AEM, azienda elettrica municipale di Torino (poi diventata Iride e adesso Iren dopo alcune fusioni), produceva e distribuiva energia elettrica, ma si attrezz\u00f2 per distribuire calore nell'area nord (Le Vallette) e una decina di anni dopo, trasformati i gruppi di produzione di energia termoelettrica in assetto di cogenerazione, inizi\u00f2 a distribuire il calore per il teleriscaldamento anche nell'area sud (Mirafiori). Considerando i comuni limitrofi, l'espansione della rete \u00e8 di oltre 470\u00a0km. A fine 2012, Torino ha oltre il 40% delle abitazioni allacciate alla rete di teleriscaldamento, che ne fa la citt\u00e0 pi\u00f9 teleriscaldata d'Europa. A fine 2013 viene inaugurato un nuovo impianto di produzione a trigenerazione in sostituzione di quello nell'area nord e si passa al 55% delle abitazioni allacciate alla rete di teleriscaldamento.\nIl teleriscaldamento in Veneto.\nDal 2009 a Polverara in Provincia di Padova \u00e8 funzionante una rete di teleriscaldamento lunga 2.5\u00a0km. Ad essa sono allacciati la maggior parte di edifici pubblici e un centinaio di abitazioni private. Il Consiglio Comunale ha approvato il servizio di teleriscaldamento, pertanto tutte le nuove edificazioni sulle lottizzazioni si dovranno allacciare alla rete principale di teleriscaldamento. Il calore proviene dalla combustione di biomassa legnosa. Attualmente nella citt\u00e0 di Este, in provincia di Padova, \u00e8 attivo il teleriscaldamento degli uffici pubblici tra cui il municipio, l'ospedale, la biblioteca comunale, la canonica ed alcune abitazioni private. L'importanza di tale rete risiede nel fatto che il calore proviene da motori endotermici (in assetto cogenerativo) alimentati a biogas ottenuta dopo fermentazione anaerobica della FORSU (Frazione Organica del Rifiuto Solido Urbano). Verona ha una rete lunga 232 Km con 5 centrali di cogenerazione, la prima delle quali operativa dal 1975, gestita da AGSM Verona; la rete \u00e8 collegata inoltre agli impianti delle Acciaierie di Verona, permettendo il recupero di calore di scarto dal camino e dai rulli di trasporto del materiale in lavorazione.\nIl teleriscaldamento in Friuli-Venezia Giulia.\nLa rete di teleriscaldamento a Udine ha iniziato la sua estensione con la centrale di produzione sita presso l'Ospedale Santa Maria della Misericordia di Udine. Nel mese di giugno 2017 sono cominciati i lavori per l'allacciamento degli Istituti scolastici superiori Zanon, Marinelli e Malignani, opera funzionante dal mese di ottobre.\nIl teleriscaldamento in Emilia-Romagna.\nA Parma la rete di teleriscaldamento ha iniziato la sua estensione nei primi anni del 2000 e attualmente copre circa il 30% del territorio. La generazione avviene tramite caldaie alimentate a gas metano e motore endotermico che fa cogenerazione, produce quindi oltre ad acqua calda anche energia elettrica. In previsione ci sar\u00e0 la costruzione di un termovalorizzatore, che sostituir\u00e0 le caldaie nella produzione di acqua calda ed energia.\nAnche a Reggio Emilia, Imola e Piacenza si sta allargando la zona di distribuzione degli impianti di cogenerazione; mentre in alcune citt\u00e0, come Bologna, Forl\u00ec e Modena, sono stati avviati impianti di trigenerazione. Bisogna dire che la posa delle reti \u00e8 onerosa e crea disagi agli abitanti; ha per\u00f2 diversi vantaggi per chi ne usufruisce e per tutta la popolazione in generale. Con l'installazione degli scambiatori di calore, si riducono i costi di manutenzione delle sottocentrali (centrale termica dell'edificio), non ci sono pi\u00f9 pericoli per eventuali fughe di gas, scoppi di caldaie, problemi di canne fumarie ecc., anche per chi non ne usufruisce direttamente ci sono vantaggi, infatti i dati di rilevazione delle polveri sottili nelle zone servite danno risultati incoraggianti.\nLa rete di teleriscaldamento di Ferrara, unico in Italia nel suo genere, \u00e8 alimentato principalmente con un impianto a energia geotermica a media entalpia, che \u00e8 situato in localit\u00e0 Cassana, ad ovest della citt\u00e0 ad una distanza di 4\u00a0km. \u00c8 in fase di studio la realizzazione di un nuovo impianto e pozzo di sfruttamento per estendere la rete che \u00e8 stata realizzata dalla met\u00e0 degli anni 1980.\nIl teleriscaldamento in Lazio.\nDal 1984 Acea a Roma gestisce un impianto di teleriscaldamento, alimentato dalla centrale di cogenerazione di Tor di Valle. Il servizio \u00e8 erogato in due comprensori romani, Torrino sud e Mostacciano, a 23.000 abitanti e consente di eliminare emissioni nell'atmosfera e di ridurre l'inquinamento.\nL'efficacia del sistema deriva dall'utilizzo di calore, quale prodotto di recupero del processo di generazione per via termica dell'energia elettrica, per usi civili. L'energia recuperata viene trasportata attraverso tubazioni interrate direttamente all'interno delle case e utilizzata per il riscaldamento e la produzione di acqua calda.\nInoltre Acea, per mezzo della sua Ecogena SpA, gestisce da circa il 2010-11 un altro proprio impianto di riscaldamento in zona Porta di Roma con notevoli contestazioni dei cittadini, poi inviate anche presso l'AntiTrust (dal 3 ottobre 2016), anche all'Autorit\u00e0 per l'Energia Elettrica e del Gas per abusi di posizione dominante monopolio, contratti vessatori contro la tutela dei consumatori in corso di accertamento.\nIl teleriscaldamento in Liguria.\nL'IREN gestisce il telericaldamento nella citt\u00e0 di Genova, con una rete in espansione.\nTeleraffrescamento.\nUna tecnologia in via di sviluppo \u00e8 lo sfruttamento del calore per il teleraffrescamento tramite il Ciclo frigorifero ad assorbimento.\nI condizionatori elettrici consumano elettricit\u00e0 per produrre l'energia frigorifera necessaria; in questo modo si ha una degradazione di un'energia pregiata (l'energia elettrica) per ottenere la quale si \u00e8 precedentemente degradata altra energia. Infatti, generalmente il rendimento di una centrale termoelettrica si aggira generalmente attorno al 40%, quindi pi\u00f9 della met\u00e0 dell'energia chimica del combustibile viene dispersa nell'ambiente sotto forma di calore. Si ha dunque un doppio spreco, perch\u00e9 da un lato non si sfrutta del calore prezioso, e dall'altro si spreca l'elettricit\u00e0 prodotta.\nPertanto, utilizzare direttamente una fonte di calore per produrre freddo costituisce un aumento dell'efficienza e un risparmio energetico, specie se il calore proviene da un impianto di teleriscaldamento che ceda il calore di scarto di altri processi, come accade nella cogenerazione e nell'incenerimento.\nTeleriscaldamento freddo.\n\u00c8 un sistema di teleriscaldamento (cold district heating) di ultima generazione che consente l'impiego di fonti rinnovabili ed il recupero di reflui termici non diversamente riutilizzabili a bassissima temperatura e consente il trasferimento del refluo termico e/o della risorsa geotermica od idrotermica, dalla zona di emungimento/spillamento, stoccaggio e pompaggio, alle centrali termiche da riqualificare poste al servizio di stabili esistenti, risolvendo le criticit\u00e0 tipiche legate all\u2019utilizzo di fonti rinnovabili all\u2019interno di centri storici, di zone con scarsit\u00e0 di spazi comuni, di contesti con vincoli di tutela paesaggistica, storica o architettonica o con aree soggette a rigorose zonizzazioni acustiche.\nPer le aree geografiche caratterizzate da falde acquifere relativamente superficiali, piuttosto che da un importante reticolo di corsi d\u2019acqua e bacini naturali, il \u201cteleriscaldamento freddo\u201d pu\u00f2 rappresentare un modo semplice, veloce, non invasivo e \u201crinnovabile\u201d, per qualificare energeticamente gli impianti di produzione calore di edifici pubblici, esistenti o da ristrutturare, utilizzando fonti energetiche rinnovabili. \u00c8 una valida risposta alle esigenze di quei piccoli centri urbani interessati all\u2019efficientamento energetico del territorio, il cui conseguimento, per le limitate dimensioni del bacino d\u2019utenza, non pu\u00f2 trovare una favorevole risposta nel teleriscaldamento tradizionale, sia esso cogenerativo che alimentato da fonti rinnovabili.\nLa possibilit\u00e0 di riqualificare le centrali termiche esistenti con l\u2019utilizzo di pompe di calore a bassa, media o alta temperatura, pu\u00f2 oggi evitare il completo rifacimento degli impianti interni di riscaldamento.\nInchieste e denunce.\nCon provvedimento n\u00b0 23184 incluso nel bollettino n\u00b0 52 del 16/1/2011, l'AGCM ha avviato un'indagine conoscitiva (IC46) sull'intero settore del teleriscaldamento in Italia a seguito di sospetti di instaurazione di monopoli del mercato dell'energia a danni degli utenti. L'indagine nasce a seguito delle di cittadini di tutta Italia collegati a reti di teleriscaldamento."}
{"id": "277720", "revid": "125943126", "url": "https://it.wikipedia.org/wiki?curid=277720", "title": "Strage di Capaci", "text": "La strage di Capaci fu un attentato di stampo terroristico - mafioso compiuto da Cosa Nostra il 23 maggio 1992 nei pressi di Capaci (sul territorio di Isola delle Femmine) con una carica composta da tritolo, RDX e nitrato d'ammonio con potenza pari a 500\u00a0kg di tritolo, per uccidere il magistrato antimafia Giovanni Falcone. Gli attentatori fecero esplodere un tratto dell'autostrada A29, alle ore 17:57, mentre vi transitava sopra il corteo della scorta con a bordo il giudice, la moglie e gli agenti di Polizia, sistemati in tre Fiat Croma blindate. Oltre al giudice, morirono altre quattro persone: la moglie Francesca Morvillo, anche lei magistrato, e gli agenti della scorta Vito Schifani, Rocco Dicillo e Antonio Montinaro. Vi furono 23 feriti, fra i quali gli agenti Paolo Capuzza, Angelo Corbo, Gaspare Cervello e l'autista giudiziario Giuseppe Costanza.\nStoria.\nLa decisione dell'attentato.\nL'uccisione di Falcone venne decisa nel corso di alcune riunioni della \"Commissione interprovinciale\" di Cosa Nostra, avvenute nei pressi di Enna tra il settembre-dicembre 1991, e presiedute dal \"boss\" Salvatore Riina, nelle quali vennero individuati anche altri obiettivi da colpire. Nello stesso periodo, avvenne anche un'altra riunione nei pressi di Castelvetrano (a cui parteciparono Salvatore Riina, Matteo Messina Denaro, Vincenzo Sinacori, Mariano Agate, Salvatore Biondino e i fratelli Filippo e Giuseppe Graviano), in cui vennero organizzati gli attentati contro il giudice Falcone, l'allora ministro Claudio Martelli e il presentatore televisivo Maurizio Costanzo.\nIn seguito alla sentenza della Cassazione che confermava gli ergastoli del Maxiprocesso di Palermo (30 gennaio 1992), si tennero una riunione della \"Commissione interprovinciale\" ed alcune della \"Commissione provinciale\" di Cosa Nostra, sempre convocate da Riina, in cui si decise di dare inizio agli attentati: per queste ragioni, nel febbraio 1992 venne inviato a Roma un gruppo di fuoco, composto da mafiosi di Brancaccio e della provincia di Trapani (Giuseppe Graviano, Matteo Messina Denaro, Vincenzo Sinacori, Lorenzo Tinnirello, Cristofaro Cannella, Francesco Geraci), che avrebbe dovuto uccidere Falcone, Martelli o in alternativa Costanzo, facendo uso di armi da fuoco. Qualche tempo dopo per\u00f2 Riina li richiam\u00f2 in Sicilia perch\u00e9 voleva che l'attentato a Falcone fosse eseguito sull'isola adoperando l'esplosivo. Nel corso delle riunioni della \"Commissione provinciale\", fu scelto Giovanni Brusca come coordinatore dei dettagli delle operazioni.\nLa ricerca del luogo e la prova dell'esplosivo.\nUna volta stabilito di utilizzare dell'esplosivo, a Brusca vennero suggerite due opzioni: inserire dell'esplosivo in alcuni cassonetti della spazzatura posti vicino all'abitazione di Falcone, o in un sottopassaggio pedonale che attraversava l'autostrada A29. Entrambe le proposte furono scartate, in quanto per la prima si rischiava di avere troppe vittime \"innocenti\", mentre per la seconda Pietro Rampulla, esperto in esplosivi, sugger\u00ec di trovare un luogo stretto dove posizionare le cariche, in modo da ottenere una maggiore deflagrazione. Dopo alcune ricerche, venne trovato un cunicolo di scolo dell'acqua piovana, che attraversava l'autostrada da un lato all'altro.\nNell'aprile del '92 Brusca effettu\u00f2 una prova dell'esplosivo in Contrada Rebuttone, nei pressi di Altofonte: dopo aver scavato nel terreno, colloc\u00f2 un cunicolo delle stesse dimensioni di quello presente sotto l'autostrada e riemp\u00ec la buca con del cemento; all'interno del cunicolo inser\u00ec dell'esplosivo, e vi colloc\u00f2 un detonatore elettrico. Vennero utilizzate la stessa trasmittente e la stessa ricevente che furono poi impiegate nell'attentato a Capaci, procurate da Pietro Rampulla: si trattava di un radiocomando per aeromodellismo. L'esplosione che venne generata, nonostante la carica fosse in quantit\u00e0 di gran lunga inferiore a quella utilizzata nell'attentato, fu abbastanza potente.\nI preparativi.\nTra aprile e maggio, Salvatore Biondino, Raffaele Ganci e Salvatore Cancemi (rispettivamente capi dei \"mandamenti\" di San Lorenzo, della Noce e di Porta Nuova) compirono alcuni sopralluoghi presso l'autostrada A29, nella zona di Capaci, per individuare un luogo adatto per la realizzazione dell'attentato e per gli appostamenti. Nello stesso periodo avvennero riunioni organizzative nei pressi di Altofonte (a cui parteciparono Giovanni Brusca, Antonino Gio\u00e8, Gioacchino La Barbera, Pietro Rampulla, Santino Di Matteo, Leoluca Bagarella), in cui avvenne il travaso in 13 bidoncini di 200\u00a0kg di esplosivo da cava procurati da Giuseppe Agrigento (mafioso di San Cipirello). I bidoncini vennero poi portati nella villetta di Antonino Tro\u00eca (sottocapo della Famiglia di Capaci), dove avvenne un'altra riunione (a cui parteciparono anche Raffaele Ganci, Salvatore Cancemi, Giovan Battista Ferrante, Giovanni Battaglia, Salvatore Biondino e Salvatore Biondo), nel corso della quale avvenne il travaso dell'altra parte di esplosivo (tritolo e T4) procurata da Biondino e da Giuseppe Graviano (capo della Famiglia di Brancaccio).\nNegli stessi giorni Brusca, La Barbera, Di Matteo, Ferrante, Tro\u00eca, Biondino e Rampulla provarono varie volte il funzionamento dei congegni elettrici che erano stati procurati da Rampulla stesso e dovevano servire per l'esplosione. Effettuarono varie prove di velocit\u00e0, e collocarono sul tratto autostradale antecedente il punto dell'esplosione un frigorifero e dei segni di vernice rossa, che al passaggio del corteo servivano a segnalare il momento in cui azionare il radiocomando, per compensare il ritardo di millisecondi che l'impulso avrebbe impiegato per attivare il detonatore. Tagliarono inoltre i rami degli alberi che impedivano la visuale dell'autostrada. La sera dell'8 maggio Brusca, La Barbera, Gio\u00e8, Troia e Rampulla provvidero a sistemare con uno skateboard i tredici bidoncini (caricati in tutto con circa 400\u00a0kg di miscela esplosiva) nel cunicolo di drenaggio sotto l'autostrada, nel tratto dello svincolo di Capaci, mentre nelle vicinanze Bagarella, Biondo, Biondino e Battaglia svolgevano le funzioni di sentinelle.\nNella met\u00e0 di maggio Raffaele Ganci, i figli Domenico e Calogero e il nipote Antonino Galliano si occuparono di controllare i movimenti delle due Fiat Croma e della Lancia Thema blindate che sostavano sotto casa di Falcone a Palermo per capire quando il giudice sarebbe tornato da Roma. Nessuna verit\u00e0 definitiva fu invece acquisita \"in sede processuale sull'identit\u00e0 della fonte che aveva comunicato alla mafia la partenza di Falcone da Roma e l'arrivo a Palermo per l'ora stabilita\".\nL'attentato.\nIl 23 maggio Domenico Ganci avvert\u00ec telefonicamente prima Ferrante e poi La Barbera che le Fiat Croma erano partite ed avevano imboccato l'autostrada in direzione dell'aeroporto di Punta Raisi per andare a prendere Falcone. Ferrante e Biondo (che erano appostati in auto nei pressi dell'aeroporto) videro uscire il corteo delle blindate dall'aeroporto e avvertirono a loro volta La Barbera che il giudice Falcone era effettivamente arrivato. La Barbera allora si spost\u00f2 con la sua auto in una strada parallela alla corsia dell'autostrada A29 e segu\u00ec il corteo blindato, restando in contatto telefonico per 3-4 minuti con Gio\u00e8, che era appostato con Brusca su una collinetta sopra Capaci, dalla quale si vedeva bene il tratto autostradale interessato. Alla vista del corteo delle blindate, Gio\u00e8 diede l'ok a Brusca, che per\u00f2 ebbe un attimo di esitazione, avendo notato le auto di scorta rallentare a vista d'occhio: Giuseppe Costanza, autista giudiziario che era nella vettura con Falcone e la moglie, gli stava ricordando che avrebbe dovuto restituirgli le chiavi dell'auto, allora Falcone le rimosse e cerc\u00f2 di dargliele, ma l'autista gli chiese di reinserirle per evitare il rischio di incidente. Dopo questo rallentamento, Brusca attiv\u00f2 il radiocomando che caus\u00f2 l'esplosione. La prima blindata del corteo, la Croma marrone, venne investita in pieno dall'esplosione e sbalzata dal manto stradale in un giardino di olivi ad alcune decine di metri di distanza, uccidendo sul colpo gli agenti Antonio Montinaro, Vito Schifani e Rocco Dicillo. La seconda auto, la Croma bianca guidata da Falcone, si schiant\u00f2 contro il muro di asfalto e detriti improvvisamente innalzatisi per via dello scoppio, proiettando violentemente il giudice e la moglie, che non indossavano le cinture di sicurezza, contro il parabrezza.\nGli agenti Paolo Capuzza, Gaspare Cervello e Angelo Corbo, che viaggiavano nella terza auto (la Croma azzurra) erano feriti ma vivi: dopo qualche momento di shock, riuscirono ad aprire le portiere dell'auto ed una volta usciti si schierarono a protezione della Croma bianca, temendo che i sicari sarebbero giunti sul posto per dare il \"colpo di grazia\". A giungere sul luogo furono invece vari abitanti delle zone limitrofe, intenzionati a prestare i primi soccorsi; tra questi vi fu anche il fotografo Antonio Vassallo, che per\u00f2 abbandon\u00f2 il luogo dopo che l'agente Corbo lo scambi\u00f2 erroneamente per uno dei sicari. Venne subito estratto dall'auto Costanza, che si trovava sul sedile posteriore vivo in stato di incoscienza; anche il giudice Falcone e Francesca Morvillo erano ancora vivi e coscienti, ma versavano in gravi condizioni: grazie all'aiuto degli abitanti, si riusc\u00ec a tirare fuori la moglie del giudice dal finestrino. Per liberare Falcone dalle lamiere accartocciate fu invece necessario attendere l'arrivo dei Vigili del Fuoco. Giovanni Falcone e Francesca Morvillo morirono in ospedale nella serata dello stesso giorno, per le gravi emorragie interne riportate, il primo alle 19.05 tra le braccia di Paolo Borsellino, la seconda poco dopo le 22 durante un'operazione chirurgica.\nReazioni.\nLa strage di Capaci, festeggiata dai mafiosi nel carcere dell'Ucciardone, provoc\u00f2 una reazione di sdegno nell'opinione pubblica. Secondo le testimonianze dei collaboratori di giustizia, l'attentato di Capaci fu eseguito per danneggiare il senatore Giulio Andreotti: infatti la strage avvenne nei giorni in cui il Parlamento era riunito in seduta comune per l'elezione del presidente della Repubblica e Andreotti era considerato uno dei candidati pi\u00f9 accreditati per la carica, ma l'attentato orient\u00f2 la scelta dei parlamentari verso Oscar Luigi Scalfaro, che venne eletto il 25 maggio, ovvero due giorni dopo la strage.\nProprio il 25 maggio, mentre a Roma veniva eletto presidente Scalfaro, a Palermo, nella Chiesa di San Domenico, si svolsero i funerali delle vittime ai quali partecip\u00f2 l'intera citt\u00e0, assieme a colleghi e familiari e personalit\u00e0 come Paolo Borsellino, Giuseppe Ayala e Tano Grasso. I pi\u00f9 alti rappresentanti del mondo politico, come Giovanni Spadolini, Claudio Martelli, Vincenzo Scotti e Giovanni Galloni, vennero duramente contestati dalla cittadinanza tra urla, insulti e lanci di monetine. Le immagini televisive del discorso pronunciato durante i funerali dalla giovanissima Rosaria Costa, vedova dell'agente Schifani, accompagnato da un pianto straziante, susciteranno particolare emozione nell'opinione pubblica:\nIndagini e processi.\nPrima indagine e processo \"Capaci uno\".\nLe prime indagini sulla strage di Capaci vennero inizialmente coordinate dal Procuratore capo uscente di Caltanissetta Salvatore Celesti e il 15 luglio 1992 passarono al suo successore Giovanni Tinebra, cui vennero aggregati i sostituti procuratori Ilda Boccassini, Francesco Paolo Giordano e Fausto Cardella. I primi risultati investigativi si ebbero nel marzo del 1993, quando gli agenti della Direzione Investigativa Antimafia, su indicazione del neo-\"pentito\" Giuseppe Marchese (cognato di Leoluca Bagarella), riuscirono ad individuare il covo dove si nascondevano Antonino Gio\u00e8, Santino Di Matteo e Gioacchino La Barbera (un anonimo condominio in via Ughetti n.17 a Palermo) ed, intercettando le loro conversazioni, si scopr\u00ec che facevano esplicito riferimento all'attentato di Capaci da loro commesso. Dopo essere stato arrestato, Gio\u00e8 si suicid\u00f2 nella sua cella, probabilmente perch\u00e9 aveva scoperto di essere stato intercettato mentre parlava dell'attentato di Capaci e di alcuni boss e quindi temeva una vendetta trasversale; invece Di Matteo e La Barbera decisero di collaborare con la giustizia e rivelarono per primi i nomi degli altri esecutori della strage. Per costringere Di Matteo a ritrattare le sue dichiarazioni, Giovanni Brusca, Leoluca Bagarella, Giuseppe Graviano e Matteo Messina Denaro decisero di rapire il figlioletto Giuseppe, che venne brutalmente strangolato e sciolto nell'acido dopo 779 giorni di prigionia. Nonostante ci\u00f2, Di Matteo continu\u00f2 la sua collaborazione con la giustizia.\nSi tratt\u00f2 della prima indagine giudiziaria in Italia in cui si applic\u00f2 l'analisi del DNA in ambito forense: nei giorni successivi alla strage, gli investigatori trovarono, su una collinetta sovrastante l\u2019autostrada, diversi mozziconi di sigaretta lasciati per terra dai presunti assassini e, a seguito di analisi comparative sulla saliva condotte dalla DIA in collaborazione con un team dell'FBI statunitense inviato appositamente in Italia, il DNA estratto risult\u00f2 compatibile con quello dei due indagati principali, La Barbera e Di Matteo. \nNell'aprile 1995 inizi\u00f2 il processo per la strage di Capaci, che aveva come imputati Salvatore Riina, Pietro Aglieri, Bernardo Brusca, Giuseppe Cal\u00f2, Filippo e Giuseppe Graviano, Michelangelo La Barbera, Salvatore e Giuseppe Montalto, Matteo Motisi, Bernardo Provenzano, Benedetto Spera, Benedetto Santapaola, Giuseppe \"Piddu\" Madonia, Mariano Agate, Giuseppe Lucchese, Antonino Giuffr\u00e8, Salvatore Buscemi, Francesco Madonia e Giuseppe Farinella (accusati di essere i componenti delle \"Commissioni\" provinciale e regionale di Cosa Nostra e quindi di avere avallato la realizzazione della strage) ma anche Leoluca Bagarella, Giovanni Battaglia, Salvatore Biondino, Salvatore Biondo, Raffaele e Domenico Ganci, Pietro Rampulla, Antonino Troia, Giuseppe Agrigento, Salvatore Sbeglia, Giusto Sciarrabba e i collaboratori di giustizia Santino Di Matteo, Gioacchino La Barbera, Giovanni Brusca, Salvatore Cancemi, Giovan Battista Ferrante, Antonino Galliano e Calogero Ganci (accusati di avere partecipato a vario titolo nell'esecuzione della strage e nel reperimento di esplosivi e telecomando che serv\u00ec per l'esplosione). A rappresentare l'accusa vennero nominati i pubblici ministeri Francesco Paolo Giordano e Luca Tescaroli.\nNel 1997 la Corte d'Assise di Caltanissetta, presieduta dal giudice Carmelo Zuccaro, condann\u00f2 in primo grado all'ergastolo Salvatore Riina, Pietro Aglieri, Bernardo Brusca, Leoluca Bagarella, Raffaele e Domenico Ganci, Giovanni Battaglia, Salvatore Biondino, Salvatore Biondo, Giuseppe Cal\u00f2, Filippo e Giuseppe Graviano, Michelangelo La Barbera, Salvatore e Giuseppe Montalto, Matteo Motisi, Pietro Rampulla, Bernardo Provenzano, Benedetto Spera, Antonino Troia, Benedetto Santapaola e Giuseppe Madonia mentre vennero assolti Mariano Agate, Giuseppe Lucchese, Salvatore Sbeglia, Giusto Sciarrabba, Salvatore Buscemi, Giuseppe Farinella, Antonino Giuffr\u00e8, Francesco Madonia e Giuseppe Agrigento (che per\u00f2 venne condannato per detenzione di materiale esplosivo); i collaboratori Santino Di Matteo, Gioacchino La Barbera, Giovanni Brusca, Salvatore Cancemi, Giovan Battista Ferrante, Antonino Galliano e Calogero Ganci vennero invece condannati a pene tra i quindici e i ventuno anni di carcere. Nell'aprile 2000 la Corte d'assise d'appello di Caltanissetta conferm\u00f2 tutte le condanne e le assoluzioni di primo grado ma condann\u00f2 all'ergastolo anche Salvatore Buscemi, Francesco Madonia, Antonino Giuffr\u00e8, Mariano Agate e Giuseppe Farinella.\nNel maggio 2002 la Corte di Cassazione annull\u00f2 con rinvio alla Corte d'assise d'appello di Catania le condanne di Pietro Aglieri, Salvatore Buscemi, Giuseppe Cal\u00f2, Giuseppe Farinella, Antonino Giuffr\u00e8, Francesco Madonia, Giuseppe Madonia, Giuseppe e Salvatore Montalto, Matteo Motisi e Benedetto Spera. Nel luglio 2003 una parte del procedimento per la strage di Capaci e lo stralcio del processo \"Borsellino ter\" (che riguardava la strage di via D'Amelio) vennero riuniti in un unico processo perch\u00e9 avevano imputati in comune: vennero ascoltati in aula i nuovi collaboratori di giustizia Antonino Giuffr\u00e8, Ciro Vara e Calogero Pulci (che resero dichiarazioni sulle riunioni delle \"Commissioni\" provinciale e regionale di Cosa Nostra in cui vennero decise le stragi) e nell'aprile 2006 la Corte d'assise d'appello di Catania condann\u00f2 dodici persone in quanto ritenute mandanti di entrambe le stragi: Giuseppe e Salvatore Montalto, Giuseppe Farinella, Salvatore Buscemi, Benedetto Spera, Giuseppe Madonia, Carlo Greco, Stefano Ganci, Antonino Giuffr\u00e8, Pietro Aglieri, Benedetto Santapaola, Mariano Agate mentre Giuseppe Lucchese venne assolto; nel 2008 la prima sezione penale della Cassazione conferm\u00f2 la sentenza.\nNuove indagini e processo \"Capaci bis\".\nNel giugno 2008 Gaspare Spatuzza (ex mafioso di Brancaccio) inizi\u00f2 a collaborare con la giustizia e dichiar\u00f2 ai magistrati di Caltanissetta che circa un mese prima della strage di Capaci si rec\u00f2 a Porticello insieme ad altri mafiosi di Brancaccio e Corso dei Mille (Giuseppe Barranca, Cristofaro Cannella, Cosimo Lo Nigro, Giorgio Pizzo, Vittorio Tutino, Lorenzo Tinnirello) per ricevere da un certo Cosimo alcuni residuati bellici recuperati in mare; Spatuzza dichiar\u00f2 anche che gli ordigni furono poi portati in un magazzino nella sua disponibilit\u00e0 dove provvidero ad estrarre l'esplosivo dalle bombe, che venne travasato in sacchi della spazzatura ed in seguito consegnato a Giuseppe Graviano per essere utilizzato nella strage di Capaci e negli altri attentati che seguirono. Dopo queste dichiarazioni, la Procura di Caltanissetta riapr\u00ec le indagini sulla strage di Capaci: nell'aprile 2013 il giudice per le indagini preliminari di Caltanissetta emise un'ordinanza di custodia cautelare per il pescatore Cosimo D'Amato (identificato dalle indagini nel Cosimo indicato da Spatuzza), Giuseppe Barranca, Cristofaro Cannella, Cosimo Lo Nigro, Giorgio Pizzo, Vittorio Tutino, Lorenzo Tinnirello e Salvatore Madonia (accusato di essere stato un componente della \"Commissione provinciale\" di Cosa Nostra in qualit\u00e0 di reggente del \"mandamento\" di Resuttana e quindi di avere avallato la strage).\nNel maggio 2014 ebbe inizio il secondo troncone del processo per la strage di Capaci, denominato \"Capaci bis\", che aveva come imputati Salvatore Madonia, Cosimo Lo Nigro, Giorgio Pizzo, Vittorio Tutino e Lorenzo Tinnirello; a novembre il giudice dell'udienza preliminare di Caltanissetta condann\u00f2 con il rito abbreviato Giuseppe Barranca e Cristofaro Cannella all'ergastolo mentre Cosimo D'Amato e il collaboratore Gaspare Spatuzza vennero condannati rispettivamente a trent'anni e a dodici anni di carcere.\nIl 26 luglio 2016 la Corte d'Assise di Caltanissetta condann\u00f2 in primo grado Madonia, Lo Nigro, Pizzo e Tinnirello all'ergastolo mentre Tutino venne assolto \"per non aver commesso il fatto\". \nDurante il processo d'appello, vennero chiamati a deporre i collaboratori di giustizia Pietro Riggio, Maurizio Avola e Natale Di Raimondo, oltre al boss catanese Marcello D'Agata (che si avvalse della facolt\u00e0 di non rispondere): Avola (gi\u00e0 sentito nel processo \"Capaci uno\") rese nuove dichiarazioni e si autoaccus\u00f2 di aver trasportato detonatori ed esplosivo utilizzati nella strage da Catania a Termini Imerese insieme a D'Agata, mettendoli a disposizione di Cosa Nostra palermitana, ma venne smentito dalle dichiarazioni di Di Raimondo; il collaboratore Riggio (ex agente di Polizia penitenziaria ed esattore per conto della Famiglia di Caltanissetta) dichiar\u00f2 che il suo compagno di cella, l'ex poliziotto Giovanni Peluso, gli avrebbe confidato di aver lavorato per il SISDE e di aver partecipato alle fasi esecutive della strage; chiamato a testimoniare, Peluso (nel frattempo indagato della Procura di Caltanissetta per strage e associazione mafiosa a seguito delle accuse di Riggio) dichiar\u00f2 che il giorno della strage si trovava all'Istituto Superiore di Polizia per un corso. Inoltre nell'udienza del 15 gennaio 2020 testimoni\u00f2 anche la genetista Nicoletta Resta, che avanz\u00f2 l'ipotesi secondo cui ci possa essere stata anche una donna sul luogo della strage poich\u00e9 resti di DNA femminile sono stati estratti dall'analisi di reperti rinvenuti nei pressi del luogo dell'esplosione. Infine il 21 luglio 2020 la Corte d'Assise d'Appello di Caltanissetta conferm\u00f2 le condanne all'ergastolo per Madonia, Lo Nigro, Pizzo e Tinnirello e l'assoluzione di Tutino.\nProcesso nei confronti di Matteo Messina Denaro per le stragi di Capaci e via d'Amelio.\nNel gennaio 2016 il gup di Caltanissetta emise un'ordinanza di custodia cautelare nei confronti di Matteo Messina Denaro, \"capomandamento\" di Castelvetrano latitante dal 1993, con l'accusa di essere uno dei mandanti delle stragi di Capaci e via d'Amelio. L'imputazione si basava sulle dichiarazioni di collaboratori di giustizia gi\u00e0 acquisite nei vari processi sulle stragi che si sono celebrati negli anni precedenti: infatti, secondo i collaboratori Vincenzo Sinacori, Francesco Geraci e Giovanni Brusca, nel settembre 1991 Messina Denaro partecip\u00f2 ad una riunione a Castelvetrano in cui Salvatore Riina comunic\u00f2 la decisione di dare il via alla strategia stragista, inviando appunto a Roma il \"boss\" castelvetranese insieme ad altri mafiosi per uccidere Giovanni Falcone, salvo poi richiamarli in Sicilia per eseguire l'attentato diversamente; inoltre, sempre secondo Sinacori, Geraci e Brusca, lo stesso Messina Denaro avrebbe progettato l'omicidio di Paolo Borsellino mentre questi era Procuratore capo a Marsala poich\u00e9 il giudice stava disturbando gli interessi di Cosa Nostra nel trapanese con le sue indagini.\nPer questi motivi, l'anno successivo il gup di Caltanissetta Marcello Testaquadra dispose il rinvio a giudizio per Messina Denaro con l'accusa di strage; il processo si apr\u00ec il 13 marzo dello stesso anno. \nIl 20 ottobre 2020 la Corte d'assise di Caltanissetta, presieduta dal giudice Roberta Serio, condann\u00f2 all'ergastolo Messina Denaro in contumacia per il reato di strage. \nIndagine \"Mandanti occulti\".\nL'indagine su Berlusconi e Dell'Utri.\nNel 1993 la Procura di Caltanissetta apr\u00ec un secondo filone d'indagine parallelo per accertare le responsabilit\u00e0 nelle stragi di Capaci e via d'Amelio di eventuali suggeritori o concorrenti esterni all'organizzazione mafiosa (i cosiddetti \"mandanti occulti\" o \"a volto coperto\"): nel 1998 vennero iscritti nel registro degli indagati Silvio Berlusconi e Marcello Dell'Utri sotto le sigle \u201cAlfa\u201d e \u201cBeta\u201d per concorso in strage; le indagini partirono da:\nTuttavia nel 2002 il giudice per le indagini preliminari di Caltanissetta archivi\u00f2 l'inchiesta su \u201cAlfa\u201d e \u201cBeta\u201d al termine delle indagini preliminari poich\u00e9 non si era potuta trovare la conferma delle chiamate \"de relato\". Il gip, nel decreto di archiviazione, lascia alla valutazione dei pubblici ministeri di effettuare ulteriori indagini su \u00ab\"piste investigative diverse da quelle sinora perseguite\"\u00bb ritenendo che \u00ab\"tali accertati rapporti di societ\u00e0 facenti capo al gruppo Fininvest con personaggi in varia posizione collegati all'organizzazione Cosa nostra, costituiscono dati oggettivi che rendono quantomeno non del tutto implausibili n\u00e9 peregrine le ricostruzioni offerte dai diversi collaboratori di giustizia\"\u00bb. Oltre a questo viene evidenziato anche che \u00ab\"gli atti del fascicolo hanno ampiamente dimostrato la sussistenza di varie possibilit\u00e0 di contatto tra gli uomini appartenenti a Cosa Nostra ed esponenti e gruppi societari controllati in vario modo dagli odierni indagati\"\u00bb. Ma conclude affermando che \u00ab\"Occorre tuttavia verificare se effettivamente tali contatti vi siano stati e che esito abbiano avuto. Orbene le dichiarazioni dei collaboratori di giustizia che dovrebbero riscontrare tale ipotesi sono tutte \"de relato\" e, come si \u00e8 visto, il pi\u00f9 delle volte generiche ed incerte nei contenuti\"\u00bb.\nNel 2006 l'ex Procuratore di Caltanissetta Giovanni Tinebra fu iscritto nel registro degli indagati per favoreggiamento personale nei confronti di Berlusconi e Dell\u2019Utri a seguito delle accuse del pm incaricato di seguire le indagini sui \"mandanti occulti\", Luca Tescaroli, il quale afferm\u00f2 che il suo capo, Tinebra, voleva denunciare per calunnia il collaboratore di giustizia Salvatore Cancemi a causa delle sue dichiarazioni su Berlusconi; tuttavia, nello stesso anno, la Procura di Catania chiese l\u2019archiviazione e il gip la concesse poich\u00e9 Tinebra \"\u201cnon ha voluto favorire Berlusconi e Dell\u2019Utri ma ha agito con la dovuta prudenza e attenzione al fine di non arrecare inutili danni e provocare situazioni meramente scandalistiche e strumentalizzazioni politiche\u201d\". \nFilone d'indagine su \"Mafia e Appalti\".\nNel 2002, la Procura di Caltanissetta guidata dal Procuratore capo Francesco Messineo, affiancato dai procuratori aggiunti Renato Di Natale e Francesco Paolo Giordano, iscrisse nel registro degli indagati gli imprenditori Antonino Buscemi, Pino Lipari, Giovanni Bini, Antonino Reale, Benedetto D'Agostino e Agostino Catalano (ex titolari di grandi imprese edili collegate alla Calcestruzzi S.p.A. del Gruppo Ferruzzi-Gardini che si occupavano dell'illecita spartizione degli appalti pubblici per conto dell'organizzazione mafiosa) per concorso in strage, in base alle dichiarazioni dei collaboratori di giustizia Angelo Siino e Giovanni Brusca: le indagini infatti ipotizzarono un interesse che alcuni ambienti politico-imprenditoriali e mafiosi avevano di evitare lo sviluppo e l'approfondire delle indagini che i giudici Falcone e Borsellino stavano conducendo sulla base del rapporto investigativo denominato \"Mafia e Appalti\" redatto nel 1991 dal ROS dell'Arma dei Carabinieri; tuttavia nel 2003 il giudice per le indagini preliminari di Caltanissetta archivi\u00f2 le indagini sugli accusati perch\u00e9 \"gli elementi raccolti non appaiono idonei a sostenere l'accusa\" in giudizio.\nPresunto ruolo di \"faccia da mostro\".\nNel 2009, sulla base delle nuove rivelazioni dei collaboratori di giustizia Vito Lo Forte e Francesco Marullo, la Direzione Nazionale Antimafia guidata da Pietro Grasso identific\u00f2 \"faccia da mostro\" (fantomatico \"killer\" con il volto deturpato al soldo di mafia e servizi segreti deviati) in Giovanni Aiello, un ex poliziotto che aveva prestato servizio in Sicilia e poi era stato congedato perch\u00e9 sfigurato ad una guancia da una fucilata: sempre nello stesso anno, la Procura di Caltanissetta guidata dal Procuratore Sergio Lari, affiancato dall\u2019aggiunto Nico Gozzo e dai pm Gabriele Paci e Stefano Luciani, iscrisse Aiello nel registro degli indagati per concorso nelle stragi di Capaci e via d'Amelio (ma anche per il fallito attentato all'Addaura) poich\u00e9 appunto i due collaboranti avevano parlato di un suo presunto ruolo nei tre attentati; l'indagine venne per\u00f2 archiviata nel 2012 dal giudice per le indagini preliminari di Caltanissetta perch\u00e9 non si trovarono conferme al racconto di Lo Forte e Marullo, pur sostenendo che \"\u00abmolteplici altre circostanze inducono a identificare il soggetto di cui hanno parlato i collaboratori Lo Forte e Marullo nella persona dell'odierno indagato\u00bb.\"\nConclusione.\nInfine nel 2013 la Procura di Caltanissetta archivi\u00f2 definitivamente l'inchiesta sui \"mandanti occulti\" poich\u00e9 le indagini non avevano trovato ulteriori risultati investigativi:\nCommemorazioni.\nOgni anno, il 23 maggio, si tiene a Palermo e Capaci una lunga serie di attivit\u00e0, in commemorazione della morte del magistrato Giovanni Falcone e di Francesca Morvillo.\nI resti dell'auto sono esposti a Roma, presso la scuola di formazione degli agenti di polizia penitenziaria.\nNell'anno della strage \u00e8 stata creata anche una fondazione intitolata a Giovanni e Francesca Falcone e guidata da Maria Falcone, sorella del magistrato, che si propone di combattere la criminalit\u00e0 organizzata e di promuovere attivit\u00e0 di educazione della legalit\u00e0. La Fondazione ha ottenuto dall'ONU nel 1996 il riconoscimento dello status consultivo in qualit\u00e0 di ONG presso il Consiglio economico e sociale delle Nazioni Unite.\nOgni due anni il comune di Triggiano, paese originario di Rocco Dicillo, agente della scorta del magistrato Falcone, ricorda la strage di Capaci organizzando un premio d'arte contemporanea la \"Biennale Rocco Dicillo\", ispirata al tema della legalit\u00e0.\nInoltre ogni anno, si celebra in tutto il Paese, in ricordo della strage di Capaci, la Giornata della legalit\u00e0."}
{"id": "277724", "revid": "287204", "url": "https://it.wikipedia.org/wiki?curid=277724", "title": "Manuel Mar\u00edn", "text": "\u00c8 stato vicepresidente della Commissione Santer e contestualmente alla sua caduta ha assunto il ruolo di Presidente della Commissione Europea nel 1999; apparteneva al Partito Socialista Spagnolo (PSOE). Era conosciuto come il padre del Programma Erasmus, per essere il suo promotore.\nBiografia.\nFiglio di un falangista che era presidente della Hermandad de Alf\u00e9reces Provisionales, si \u00e8 laureato in giurisprudenza. Successivamente si \u00e8 specializzato in diritto europeo presso l'Universit\u00e0 di Nancy (Francia) e presso il College of Europe di Bruges (Belgio), quest'ultimo centro per il quale ha conseguito il certificato di studi europei superiori e di cui in seguito \u00e8 stato professore.\nEletto deputato per la provincia di Ciudad Real alle prime elezioni democratiche del giugno 1977 sulle liste del PSOE, partito a cui si un\u00ec nel 1974, fu rieletto alle elezioni del 1979 e del 1982.\nDopo la vittoria del PSOE nelle elezioni del 28 ottobre 1982, \u00e8 stato nominato nel dicembre 1982, Segretario di Stato per le relazioni con le Comunit\u00e0 europee, posizione dalla quale ha partecipato molto attivamente alla fase finale dei negoziati in Spagna con le Comunit\u00e0 europee che culminer\u00e0 con la firma, il 12 giugno 1985, dell'atto di adesione della Spagna alle Comunit\u00e0 europee nel Palazzo reale di Madrid. Lasci\u00f2 la carica nell'ottobre 1985, quando fu proposto come uno dei due commissari spagnoli dopo l'entrata in vigore del trattato di adesione.\nIl 1\u00ba gennaio 1986 \u00e8 diventato membro della Commissione europea, essendo vicepresidente della stessa per diversi periodi sotto le presidenze di Jacques Delors e Jacques Santer. Durante questo periodo ha ricoperto vari portafogli, dalla pesca, alla cooperazione allo sviluppo e alle relazioni con i paesi del Mediterraneo. Dopo le dimissioni di Jacques Santer come presidente nel 1999 e fino all'inaugurazione del suo successore Romano Prodi il 16 settembre 1999, \u00e8 stato responsabile della presidenza di turno.\nTorna alla politica spagnola, \u00e8 stato eletto deputato per Ciudad Real negli elenchi del PSOE alle elezioni generali del 2000 e 2004. Nell'aprile 2004 \u00e8 stato eletto presidente del Congresso dei Deputati di Spagna. Il 15 novembre 2007, ha annunciato il suo ritiro dalla vita politica a Ciudad Real, per dedicarsi alla lotta contro il cambiamento climatico.\nIl 22 luglio 2008 \u00e8 stato nominato presidente della Fondazione Iberdrola, su proposta di Ignacio S\u00e1nchez Gal\u00e1n, presidente di tale societ\u00e0.\n\u00c8 morto il 4 dicembre 2017, a Madrid, all'et\u00e0 di 68 anni dopo una lunga malattia."}
{"id": "277730", "revid": "767487", "url": "https://it.wikipedia.org/wiki?curid=277730", "title": "Dal tramonto all'alba", "text": "Dal tramonto all'alba (\"From Dusk till Dawn\") \u00e8 un film del 1996 diretto da Robert Rodriguez, con George Clooney, Quentin Tarantino, Harvey Keitel e Juliette Lewis. \u00c8 il frutto di una collaborazione tra Robert Kurtzman e Quentin Tarantino, che ai tempi de \"Le iene\" lavorarono a una sceneggiatura scritta da Tarantino ai tempi del liceo, mirante a unire il poliziesco all'horror.\nTrama.\nTexas, anni novanta. Dopo una sanguinosa rapina e una rovinosa fuga, i famigerati fratelli Gecko di Kansas City, Seth e Richard, si dirigono verso la frontiera messicana con una donna in ostaggio, Gloria Hill, e una valigetta piena di soldi, per sfuggire alle autorit\u00e0 che li cercano senza sosta.\nLa vicenda ha inizio in un minimarket di liquori lungo l'autostrada del Texas, dove Richard \u00e8 vittima di allucinazioni che lo portano ad uccidere il titolare del negozio, Pete Bottoms, e il ranger texano Earl McGraw. In seguito a questi delitti, i ranger texani, i poliziotti e gli agenti dell'FBI iniziano a collaborare per non far arrivare i due criminali vivi alla frontiera. Contemporaneamente, i fratelli Gecko trovano rifugio in un modesto motel; Richard rimane a fare da guardia a Gloria, mentre Seth va ad esplorare la situazione alla frontiera e ad organizzarsi con il loro contatto in Messico, \"Carlos Madrigal\", un boss narcotrafficante. Al suo ritorno, Seth scopre che Richard ha stuprato e ucciso Gloria, mostrando ancora segni di deviazione mentale. Seth si altera con Richard e teme per la sua stessa incolumit\u00e0. Infine riferisce che Carlos li aspetter\u00e0 il mattino dopo al \"Titty Twister\", un bar messicano per camionisti aperto \"dal tramonto all'alba\". Il problema, dunque, \u00e8 giungere in Messico senza essere notati alla frontiera.\nA questo punto, si incastra la vicenda della famiglia Fuller, diretta in vacanza in Messico: Jacob, un pastore in crisi di vocazione dopo aver perso sua moglie Jenny, la figlia Kate e il figlio Scott. I tre sono stanchi a causa dell'estenuante viaggio in camper e sostano allo stesso motel dove alberga la coppia di fuorilegge. Con una banale scusa, Richard e Seth irrompono nella camera della famigliola e prendono in ostaggio Jacob e Scott. Di l\u00ec a poco entra in camera Kate, per la quale Richard prova subito una fortissima attrazione. I fratelli dettano le loro condizioni e decidono di usare il camper della famiglia per giungere alla frontiera.\nIn camper, Richard ha allucinazioni erotiche su Kate, mentre Seth instaura un rapporto di amicizia con Jacob. Giunti alla frontiera, tutto sembrerebbe filare liscio, quando ad un tratto inizia una lite tra i due fratelli, nascosti in bagno, che rischia di farli scoprire. La coppia riesce per\u00f2 a farla franca con un \"escamotage\" che ha per protagonista la giovane Kate e che riesce ad allontanare una zelante guardia di frontiera. I due riescono quindi a giungere in Messico, dove in breve tempo arrivano al \"Titty Twister\", il luogo dell'incontro, un locale pieno di camionisti, ballerine nude, musica rock e alcol. Il posto \u00e8 un rifugio per motociclisti e camionisti: tra questi, il virile reduce del Vietnam Frost e l'astuto Aiden Tanner, detto Sex Machine.\nBen presto, lo sfrenato spettacolo delle ballerine cessa, per dare spazio alla sensuale danza della ballerina Santanico Pandemonium. Al termine di esso, entra nel bar Chet Pussy, il buttafuori che Seth e Richard avevano picchiato prima di entrare nel locale, accompagnato da alcuni avventori. I camionisti attaccano briga con i due fratelli, che tentano di ucciderli senza pensarci due volte. Durante la sparatoria, Richard viene ferito alla mano con un coltello dal barista Razor Charlie: alla vista del sangue che sgorga dall'arto, gli avventori del locale svelano il loro vero aspetto di vampiri.\nSantanico Pandemonium attacca e morde Richard, che inizialmente perde i sensi. Poco dopo, Seth uccide Santanico Pandemonium impalandola con un lampadario ed inizia, al fianco della famiglia Fuller, di Frost e Sex Machine, a far fuori i vampiri, tra cui le ballerine, \"Chet Pussy\", Charlie, la banda che suonava all'interno del locale e infine Richard trasformato in vampiro, ucciso da suo fratello Seth affinch\u00e9 non vampirizzi altri innocenti. Mentre si accerta che siano tutti morti, Sex Machine viene invece morso al braccio da uno di loro. Quando tutti gli avventori sono morti, dopo un momento di shock il gruppo si rende conto che i vampiri non sono un frutto della loro immaginazione e, soprattutto, che ce ne sono altri che assediano il locale.\nPi\u00f9 tardi Sex Machine, a causa del morso, inizia a trasformarsi in vampiro. Per evitare di essere ucciso, egli maschera la cosa al gruppo, sino a quando, mentre Frost sta parlando di un episodio della guerra del Vietnam, egli non si trasforma definitivamente e attacca l'uomo, vampirizzandolo. Sex Machine morde anche Jacob e affronta Frost, che poco prima di trasformarsi in vampiro, lo butta fuori dalla finestra.\nPoco dopo, dall'esterno del locale iniziano ad entrare tanti pipistrelli che di l\u00ec a poco si trasformeranno in belve assetate di sangue. Per far fronte all'incombente minaccia, Seth e i Fuller si rifugiano in un magazzino del locale dove trovano diversi oggetti da poter usare come arma appartenenti ad alcune vittime del bar: un fucile a pompa e una mazza da baseball, che Jacob posiziona \"a croce\", una balestra che Kate carica di stecche d'argento, una pistola ad acqua e dei preservativi che vengono riempiti da Scott con dell'acqua resa santa da Jacob e un martello pneumatico, utilizzato da Seth, sulla cui punta viene aggiunto un paletto di legno. Prima di uscire dal magazzino per affrontare i vampiri, Jacob fa giurare ai suoi figli che quando si trasformer\u00e0, essi lo uccideranno, per evitare che egli li morda. Malvolentieri, i due accettano di uccidere il loro stesso padre.\nIl quartetto esce cos\u00ec dal deposito ed inizia ad uccidere i vampiri all'interno. Durante la battaglia Sex Machine affronta Seth, che quest'ultimo decapita con la sua frusta. Sex Machine si trasforma poi in un mostruoso ed enorme ratto e attacca Seth, dopodich\u00e9 viene ucciso da Kate a colpi di balestra. Jacob, dopo aver eliminato Frost, si trasforma in un vampiro, morde Scott, ma viene da questi prontamente ucciso con un colpo di revolver alla testa. Infine quest'ultimo viene fatalmente morso sotto un'orda di vampiri, mentre Kate si trova costretta ad uccidere il fratello per evitare la sua trasformazione. Seth e Kate, rimasti soli e a corto di munizioni, si trovano a dover fronteggiare un esercito di vampiri. La situazione sembra disperata, quando la luce dell'alba, che filtra dalle finestre del locale, offre una via di scampo. Finalmente arriva Carlos con due suoi uomini, Manny e Danny: Seth gli grida di far sfondare il portone del locale e cos\u00ec la luce che entra uccide gli ultimi vampiri rimasti.\nSeth, infuriato, accusa Carlos di essere in gran parte responsabile della morte di suo fratello e della famiglia di Kate. Seth chiede a Carlos uno sconto sulla percentuale per la sua protezione (alla fine concordano sul 25% in luogo del 30%). Seth consegna un po' di soldi anche a Kate, la quale gli chiede se non desideri compagnia. Seth rifiuta, Kate appare delusa, ma accetta i soldi. Il fuorilegge si dirige verso El Rey a rifarsi una vita, a bordo di una Porsche rossa. Kate, invece, si allontana con il camper del padre.\nL'ultima inquadratura rivela che il locale era stato costruito sulla sommit\u00e0 di un'antica piramide azteca, probabilmente tana dei vampiri da secoli, quasi completamente ricoperto dalle sabbie del deserto ma visibile interamente sul retro che si apre su un orrido trasformato in cimitero di automezzi appartenuti agli sfortunati avventori del bar.\nVersioni alternative.\nA causa del contenuto violento, alcune scene vennero tagliate durante il montaggio della pellicola: l'attacco dei vampiri \u00e8 molto pi\u00f9 lungo e non censurato. \u00c8 qui presente anche una scena in cui Sex Machine uccide due vampiri e si scatta una foto insieme a uno di loro.\nIn Germania, \u00e8 stata distribuita una versione VHS del film pesantemente tagliata, che manca dell'intera scena iniziale al supermarket e di alcune parti dell'attacco dei vampiri.\nNegli Stati Uniti, la versione televisiva \u00e8 stata ampiamente modificata rispetto all'originale: ad esempio, le ballerine nude sono state rivestite in digitale, il nome del \"Titty Twister\" \u00e8 stato cambiato in \"Kitty Twister\" (modificato in digitale in tutte le inquadrature e doppiato nelle sequenze audio in cui il nome compariva), sono assenti le parti in cui vengono uccise le ballerine/vampiri e mancano quasi tutte le scene in cui Seth uccide i vampiri con il martello pneumatico modificato.\nProduzione.\nSceneggiatura.\nQuentin Tarantino scrisse la sceneggiatura del film ai tempi del liceo. Egli si ispir\u00f2 al finale del film \"Getaway, il rapinatore solitario\": due delinquenti si devono dirigere alla frontiera messicana per sfuggire alla polizia dopo aver compiuto una rapina. Giunto a questo punto, per evitare che la storia divenisse stereotipata, Tarantino decise di introdurre una tematica horror che ricordasse \"La notte dei morti viventi\" e \"Zombi\" di George A. Romero, sostituendo ai morti viventi i vampiri. \u00abMa dato che le persone erano rinchiuse in un locale\u00bb - disse Tarantino - \u00abdecisi di applicare lo schema da \"\", un classico di John Carpenter che adoravo!\u00bb.\nNello scriverlo, lo sceneggiatore ammise di aver abbandonato la formula \"domande prima, risposte dopo\", caratteristica dei suoi primi script (\"Le iene\", \"Una vita al massimo\", \"Pulp Fiction\" e \"Assassini nati\") e decise, invece, di giocare sul duo suspense/sorpresa, caratteristico del cinema di John Ford e Alfred Hitchcock.\nAll'inizio il film fu proposto a Michele Soavi, che per\u00f2 non era sicuro sulla trama, e quindi lasci\u00f2 il progetto a mani pi\u00f9 affidabili.\nDopo il successo di \"Pulp Fiction\", Tarantino decise di prendersi una pausa dalla regia: gir\u00f2 il breve episodio di \"Four Rooms\", \"L'uomo di Hollywood\", e quindi decise di partecipare ad un progetto che l'amico Rodriguez aveva in mente di fare: un horror, del quale non conosceva ancora la trama. Tarantino decise allora di affidargli la regia della sua sceneggiatura di \"Dal tramonto all'alba\". Rodriguez accett\u00f2 volentieri di dirigere il film. Quentin Tarantino, che perfezion\u00f2 la storia insieme a Robert Kurtzman, apparve anche nel ruolo di Richard Gecko.\nCast.\nIl cast del film \u00e8 composto da George Clooney, Harvey Keitel e Juliette Lewis. Clooney era noto per la serie televisiva \"E.R. - Medici in prima linea\". A parte questo, il pubblico statunitense lo conosceva soltanto per qualche sporadica presenza in film per la televisione o in pellicole di scarso successo; il film di Rodriguez e Tarantino fu molto importante per \"lanciarlo\" come credibile protagonista di pellicole hollywoodiane.\nLa parte di Seth Gecko era stata offerta a John Travolta, Charlie Sheen, Steve Buscemi, Christopher Walken e Michael Madsen: tutti e cinque rifiutarono per altri impegni cinematografici (Buscemi stava girando cinque film, Walken quattro, gli altri tre).\nKeitel, che aveva gi\u00e0 collaborato con Quentin Tarantino ne \"Le iene\" e \"Pulp Fiction\" dichiar\u00f2 che \u00ablavorare con Quentin era un'esperienza unica: figurarsi cosa sarebbe stato lavorare con un amico di Quentin\u00bb. Keitel fu l'unico attore, a detta del critico James Berardinelli, a recitare in maniera decente nel film.\nMolte persone giudicarono buona anche l'interpretazione di Juliette Lewis, gi\u00e0 notata in altre pellicole come \"Assassini nati - Natural Born Killers\" di Oliver Stone e \"Cape Fear - Il promontorio della paura\" di Martin Scorsese. La Lewis afferm\u00f2 che una delle cose che pi\u00f9 l'avevano aiutata nel girare alcune scene d'orrore, era la sua capacit\u00e0 di \"non\" immedesimarsi nella protagonista: riusciva a interpretarla nel modo corretto, ma mai ad immedesimarsi. Concluse che, se molte persone considerano la \"non-immedesimazione\" in un personaggio uno svantaggio, lei la considerava la sua fortuna.\nDeleteria, nel parere di Roger Ebert fu l'interpretazione di Ernest Liu, esordiente per il grande schermo nel ruolo di Scott Fuller, forse il personaggio pi\u00f9 debole che Tarantino abbia mai ideato. Accanto a quella di Liu si collocava la pessima interpretazione di Quentin Tarantino. Al contrario Paolo Mereghetti, pur non scrivendo entusiasticamente del film, afferma che l'interpretazione di Tarantino \u00e8 in assoluto la sua migliore.\nAlla grande parata di attori hollywoodiani si contrapponeva una schiera di vecchie conoscenze di Robert Rodriguez, regista della pellicola: tra queste, Salma Hayek, che aveva gi\u00e0 lavorato al fianco di Rodriguez e Tarantino in \"Desperado\"; Tito Larriva, anch'egli presente in \"Desperado\" ed il poliedrico Danny Trejo, che qui interpreta il vampiro-barman del Titty Twister. Con loro c'era anche Cheech Marin, altro attore di origine messicana, che qui interpreta tre ruoli completamente diversi (l'agente federale alla frontiere con il Messico, Chet Pussy e Carlos Madrigal). La sua performance \u00e8 stata molto apprezzata dai fan e dalla critica.\nInfine, in tributo alle vecchie pellicole splatter e d'exploitation, nel film sono presenti due degli attori preferiti dal duo Tarantino-Rodriguez: l'eccentrico Tom Savini, che la coppia di registi aveva ammirato nel campo degli effetti speciali nei film degli zombi di George A. Romero, e Fred Williamson, attore che Tarantino in particolare aveva amato per le sue interpretazioni nei classici di blaxploitation degli anni settanta.\nAlcune frasi vennero improvvisate: \u00abNo grazie, ho gi\u00e0 avuto una moglie\u00bb non era nel copione e venne improvvisata da George Clooney. Rodriguez aveva pensato di non includerla nel montaggio finale, ma dopo che la casa di produzione la inser\u00ec in uno dei trailer, egli si sent\u00ec obbligato ad aggiungerla. Svariati furono i problemi con la Hayek, che odiava i serpenti. Inoltre, non avendo un coreografo a disposizione per la scena del ballo, Rodriguez le consigli\u00f2 di ascoltare la musica e danzare di conseguenza: la stessa tecnica venne usata sul set di \"Sin City\" con l'attrice Jessica Alba.\nRegia.\nLa regia del film venne affidata a Robert Rodriguez, fraterno amico di Quentin Tarantino. Quest'ultimo era reduce dal successo di \"Pulp Fiction\" e stava lavorando ad un episodio del film \"Four Rooms\"; il suo amico Rodriguez lo contatt\u00f2, dicendogli che gli sarebbe piaciuto dirigere un horror, ma non aveva ancora una sceneggiatura tra le mani. A questo punto, Tarantino decise di affidargli la regia di una sua vecchia sceneggiatura, sapendo che nessun altro regista avrebbe potuto rendere meglio la storia.\nCome Tarantino, Rodriguez disse di aver cercato di applicare la struttura tipica dei romanzi di Stephen King al film: inizialmente, la tematica trattata non ha a che fare con l'horror. In questa maniera lo spettatore si immedesima nei protagonisti del film, non aspettandosi l'avvento dei vampiri, che quando sopraggiungono sono una sorpresa per il pubblico e per il protagonista stesso.\nOltre alla regia, Rodriguez cur\u00f2 gli effetti speciali (nonostante alcune parti del corpo mutilate vennero prese dai set di altri film della coppia Rodriguez/Tarantino) del film, dirigendo i truccatori Robert Kurtzman e Greg Nicotero, disegn\u00f2 il volto e le caratteristiche fisiche dei vampiri e si applic\u00f2 - insieme ai ZZ Top - a creare le musiche originali della pellicola.\nInoltre, Rodriguez si occup\u00f2 di molti degli effetti sonori: per creare i versi che emette Sex Machine una volta trasformato in vampiro, il regista si ispir\u00f2 ai suoni che faceva suo figlio appena nato.\nColonna sonora.\nLa colonna sonora del film comprende brani che spaziano dal rock'n'roll alla musica surf degli anni sessanta: tra i tanti collaboratori gli ZZ Top e Tito &amp; Tarantula, che eseguirono dei nuovi brani esclusivamente per la pellicola e Stevie Ray Vaughan.\nOccasionalmente, tra un brano ed un altro si intercalano i dialoghi estratti dal film, scritti da Quentin Tarantino. Di tanto in tanto, al fianco del rock'n roll degli ZZ Top e dei Tarantula troviamo le note blues di Jimmie Vaughan e sprazzi di musica country firmata Mavericks.\nRobert Rodriguez disse che la colonna sonora del film spaziava dal rock texano alle note horror di Graeme Revell. Si compie un viaggio all'interno delle tracce, cos\u00ec come all'interno del film.\nPromozione e distribuzione.\nDistribuzione.\nIl film usc\u00ec negli Stati Uniti il 19 gennaio 1996 e in Italia quasi un anno dopo, il 3 gennaio 1997. A causa del contenuto violento, il film venne vietato in Italia ai minori di 14 anni.\nAccoglienza.\nIl film incass\u00f2 negli Stati Uniti , dei quali 10.240.805 nel solo fine settimana d'apertura. La pellicola venne distribuita dalla Miramax International. Vari furono i problemi con la censura: ad esempio, il sangue dei vampiri fu colorato di verde per le prime nei cinema, mentre per l'home video venne ripristinata la versione \"Uncut\".\nMerchandising.\nNel 1996, la sceneggiatura del film venne redatta da Robert Kurtzman in forma di romanzo, pubblicato dalla Miramax stessa. Il 3 ottobre 2000 la Dimension Films mise sul mercato la \"Collector's Edition\" del film, che includeva tra i tanti contenuti speciali anche il documentario \"Full Tilt Boogie\" di Sarah Kelly, un \"making of\" del film, del quale non esiste una versione italiana. Sempre il 3 ottobre 2000 usc\u00ec un cofanetto DVD che includeva \"Dal tramonto all'alba\" e i due capitoli successivi: \"Texas, sangue e denaro\" e \"La figlia del boia\".\nCritica.\n\u00abUn film chiassoso, esagerato, anche divertente ma certamente niente di pi\u00f9 di un lavoro discreto\u00bb per la maggior parte dei giudizi. James Berardinelli, invece, lo boll\u00f2 con l'espressione \u00abmolto divertimento, poca arte\u00bb.\nLa critica acclam\u00f2 Rodriguez, regista che confermava grandi doti tecniche, ma si interrog\u00f2 su cosa ne potesse essere di questo grande talento di Tarantino, che rischiava di incagliarsi su generi che potevano esaltarne la \"verve\", ma che evidenziavano un'esilit\u00e0 contenutistica difficilmente accostabile alla definizione di \"grande cineasta\" che, dopo solo due lungometraggi da regista, in moltissimi gli avevano attribuito con convinzione.\nMa Tarantino non sembra tenere conto delle altrui aspettative nei suoi confronti. Non fa quello che gli altri si aspetterebbero da lui e questo pu\u00f2 senz'altro essere un pregio. Il successo gli ha dato la possibilit\u00e0 di dare corpo ad alcune idee giovanili che forse altri al posto suo avrebbero tenuto nel cassetto e che invece egli si \"diverte\" a portare sullo schermo, coinvolgendo i suoi amici e, in definitiva, divertendo il pubblico, soprattutto quello pi\u00f9 giovane.\nIl clima di tensione di un primo tempo da buon thriller con dialoghi bizzarri e ammazzamenti brillanti, in perfetto \"stile \"Pulp Fiction\"\", si scioglie in un crescendo sfrenato horror-splatter che ha un effetto molto coinvolgente sul pubblico. Tutto sorprende, niente \u00e8 preso sul serio, pi\u00f9 la si spara grossa e pi\u00f9 vien voglia di guardare e vedere come va a finire. A conti fatti, il meccanismo funziona e il B-movie, deliberatamente concepito come tale, \u00e8 perfettamente riuscito e poco importa che, ad esempio, lo stesso Tarantino sia un pessimo interprete, che certe trovate siano pi\u00f9 che grottesche, a tratti scontate, o che i personaggi siano piatti, come in una sorta di grande fumetto, specie se tutto questo \u00e8 il frutto di una scelta stilistica perfettamente consapevole.\nUno dei critici che pi\u00f9 apprezz\u00f2 la pellicola fu Chuck Dowling, il quale scrisse che la pellicola era il riscatto di Rodriguez e Tarantino dopo gli insuccessi di \"Four Rooms\".\nAltri media.\nUna serie televisiva intitolata \"Dal tramonto all'alba - La serie\" (\"From Dusk till Dawn: The Series\"), creata e diretta da Robert Rodriguez, va in onda da marzo 2014. La serie ha come protagonisti D. J. Cotrona nei panni di Seth Gecko e Zane Holtz nei panni di Richard \"Richie\" Gecko.\nNel 2001 inoltre \u00e8 uscito il videogioco omonimo per Microsoft Windows, dove la trama fa riferimento alle fasi finali del film, con protagonista Seth Gecko. Il gioco ha avuto valutazioni mediocri dalla critica, con un punteggio di 58/100 su Metacritic.\nSequel e Prequel.\nVisto il successo della prima pellicola, Quentin Tarantino, Robert Rodriguez e Lawrence Bender produssero un sequel e un prequel del film: \"Dal tramonto all'alba 2 - Texas, sangue e denaro\" e \"Dal tramonto all'alba 3 - La figlia del boia\", che per\u00f2 non raggiunsero il successo del primo capitolo."}
{"id": "277733", "revid": "76963", "url": "https://it.wikipedia.org/wiki?curid=277733", "title": "Comunit\u00e0 europea dell'energia atomica", "text": "La Comunit\u00e0 europea dell'energia atomica (CEEA o Euratom) \u00e8 un'organizzazione internazionale istituita, contemporaneamente alla CEE, con i trattati di Roma del 25 marzo 1957 allo scopo di coordinare i programmi di ricerca degli stati membri relativi all'energia nucleare ed assicurare un uso pacifico della stessa. La durata dell'Euratom \u00e8 illimitata, a differenza di quella della Comunit\u00e0 europea del carbone e dell'acciaio (CECA), che era stabilita in cinquant'anni (e che \u00e8 scaduta, infatti, il 23 luglio 2002).\nSebbene i membri appartenenti all'Euratom siano gli stessi dell'Unione europea, l'Euratom non si \u00e8 mai fuso con essa nelle varie ratifiche dei trattati europei e mantiene tuttora una personalit\u00e0 giuridica separata, nonostante condivida con essa anche l'organo governativo stesso (Commissione europea).\nPresidenti della CEEA.\nPur avendo un trattato separato dall'Unione europea, dopo il trattato di fusione l'Euratom ha cambiato la sua struttura esecutiva. Fino ad allora \u00e8 stato eletto un presidente esecutivo. Dal 1967, anno di fine mandato dell'ultimo presidente della CEEA, il potere esecutivo \u00e8 stato affidato alla Commissione europea."}
{"id": "277736", "revid": "58512", "url": "https://it.wikipedia.org/wiki?curid=277736", "title": "Euratom", "text": ""}
{"id": "277743", "revid": "20654", "url": "https://it.wikipedia.org/wiki?curid=277743", "title": "CEEA", "text": ""}
{"id": "277749", "revid": "125300607", "url": "https://it.wikipedia.org/wiki?curid=277749", "title": "Ergosfera", "text": "L'ergosfera, in un buco nero rotante, \u00e8 una regione avente la forma di un ellissoide per bassi regimi di rotazione, il cui confine vicino ai poli, tende a combaciare con l'orizzonte degli eventi, ma in prossimit\u00e0 dell'equatore se ne distacca. Con l\u2019aumentare del momento angolare del buco nero, la forma dell\u2019ergosfera tende a diventare sempre pi\u00f9 simile a una ciambella senza buco, cio\u00e8 a un disco il cui centro si assottiglia al punto di toccare l\u2019orizzonte degli eventi sottostante.\nEtimologia.\nIl termine ergosfera deriva dal greco \u1f13\u03c1\u03b3\u03bf\u03bd (ergon) che significa \"lavoro\", per indicare la sfera entro la quale pu\u00f2 essere compiuto un lavoro in grado di aumentare l'energia di una particella che vi entra.\nLa terminologia fu introdotta da Remo Ruffini e John Archibald Wheeler.\nFormulazione.\nL'ergosfera rappresenta anche il \"limite statico\", in quanto le particelle che vi entrano vengono obbligatoriamente trascinate nel senso di rotazione del buco nero, ovvero vengono a possedere un momento angolare dello stesso segno di formula_1.Questo trascinamento conferisce un momento cinetico e un'energia meccanica alla particella a spese dell'energia del buco nero. Tale effetto \u00e8 noto come processo Penrose.\nL'ergosfera pu\u00f2 essere descritta in coordinate polari dall'equazione:\ndove formula_3 \u00e8 l'angolo rispetto all'asse di rotazione dell'ellissoide il cui asse minore \u00e8 formula_4 mentre l'asse maggiore \u00e8 dato da formula_5.\nDescrizione.\n\u00c8 prevista dal modello matematico originario di Karl Schwarzschild. Poich\u00e9 un buco nero rotante, se dotato anche di carica, \u00e8 dotato di un campo magnetico spaventosamente elevato, la dinamo generante tale campo magnetico deve possedere una qualche fonte d'energia atta ad alimentarla. Inoltre, la materia che formerebbe la singolarit\u00e0 ipercompressa centrale (un plasma di quark e gluoni) si troverebbe a possedere temperature estremamente elevate, vicine al limite superiore raggiungibile nella scala del caldo formula_6 K, oltre il quale la materia si convertirebbe automaticamente in fotoni.\nTutto ci\u00f2 sta a testimoniare che un buco nero spende energia per mantenere la temperatura elevata nella singolarit\u00e0 ed il campo magnetico dell'ergosfera e dell'orizzonte degli eventi. La caratteristica fondamentale di questo spazio \u00e8 quella di imporre un moto perpetuo a tutto quanto vi cada all'interno.\nNessuna particella, una volta dentro, pu\u00f2 rimanere ferma, a riposo, ma deve necessariamente partecipare alla rotazione del buco nero: nell'ergosfera si forma, infatti, il disco di accrescimento, ovvero la materia che il buco nero parassita da un'eventuale stella - compagna. Tale materia viene a ruotare sempre pi\u00f9 vertiginosamente attorno al buco nero in un moto a spirale che termina con il suo inghiottimento da parte del buco nero medesimo. Durante queste fasi, l'accelerazione della materia a velocit\u00e0 relativistiche farebbe emettere agli atomi coinvolti nel processo di cannibalizzazione raggi X e raggi \u03b3 particolarmente intensi (come nei quasar).\nL'accelerazione imposta ed impartita alle particelle catturate \u00e8 prossima a quella della luce. Ci\u00f2 significa che la materia ha ancora la possibilit\u00e0 di sfuggire all'attrazione gravitazionale del buco nero, in quanto esso possiede una forza gravitazionale in grado di sopravvanzare la velocit\u00e0 della luce soltanto entro l'orizzonte degli eventi.\nLa materia catturata ed intrappolata nell'ergosfera, per\u00f2, non pu\u00f2 rimanere ferma ad una certa distanza. In questa particolare regione dello spazio-tempo, l'energia pu\u00f2 anche assumere un valore negativo: una particella o un corpo che riuscisse ad abbandonare l'ergosfera sarebbe dotata, al momento di uscire, di un'energia superiore a quella posseduta al momento della sua cattura. Questo surplus energetico verrebbe ottenuto a spese della singolarit\u00e0 centrale generante il buco nero, che diminuirebbe di massa e di energia (sia termica, che gravitazionale).\nIl processo Penrose.\nAll'interno dell'ergosfera tutto viene trascinato dalla rotazione del Buco Nero con un moto uniformemente accelerato, ma poich\u00e9 l'ergosfera si trova al di fuori dell'orizzonte degli eventi, \u00e8 ancora possibile per una particella uscire da questa regione (pi\u00f9 difficilmente riesce ad uscirne un corpo dotato di massa consistente). Questo sta ad indicare che \u00e8 fisicamente possibile, seppur poco probabile, che un corpo materiale esca dall'ergosfera con una energia superiore a quella che aveva all'ingresso (assorbendo energia, ovvero ottenendo lavoro a spese della singolarit\u00e0): \u00e8 quindi teoricamente possibile estrarre energia da un buco nero rotante a scapito della sua rotazione.\nQuesto processo \u00e8 stato ipotizzato dal matematico Roger Penrose nel 1969 ed \u00e8 noto come processo Penrose. La quantit\u00e0 teorica massima di energia estraibile da un buco nero \u00e8 il 29% dell'energia totale del buco nero. L'estrazione di energia porta a una riduzione dello spin del buco nero e, se il processo continua, pu\u00f2 portare anche alla dissoluzione dell'ergosfera.\nQuesto processo \u00e8 una possibile spiegazione per la sorgente di energia di fenomeni altamente energetici come i gamma ray burst. I calcoli al computer mostrano che il processo Penrose \u00e8 in grado di produrre le particelle altamente energetiche che si osservano nelle emissioni di quasar e altri nuclei galattici attivi."}
{"id": "277750", "revid": "770685", "url": "https://it.wikipedia.org/wiki?curid=277750", "title": "Fianna F\u00e1il", "text": "Il Fianna F\u00e1il - The Republican Party (tradotto dal gaelico: \"Soldati del Destino\"; e dall'inglese: \"Il Partito Repubblicano\") \u00e8 un partito politico di centro e centro-destra della Repubblica d'Irlanda. Assieme al Fine Gael \u00e8 sempre stato il pi\u00f9 importante partito politico irlandese.\nStoria.\nIl Fianna F\u00e1il venne fondato nel 1926 da \u00c9amon de Valera. Inizialmente il partito era caratterizzato da posizioni di centro-sinistra venate da un certo radicalismo ed era fortemente repubblicano e contrario al mantenimento di legami stretti con la Gran Bretagna, tanto che si oppose strenuamente alla ratifica del trattato anglo-irlandese del 1921 che sanciva la nascita dello Stato Libero d'Irlanda.\nTradizionalmente il Fianna F\u00e1il \u00e8 stato visto come collocato alla destra del Partito laburista e a sinistra del Fine Gael. Con il tempo le posizioni del partito si sono spostate verso posizioni liberal-democratiche e conservatrici, anche grazie alla sua affermazione come principale partito di governo del paese. Tra il 1989 e il 2011 ha guidato infatti governi di coalizione con partiti di sinistra e di destra. Nell'aprile 2009 il Fianna F\u00e1il ader\u00ec in sede europea all'ALDE, ma tende a discostarsene in materia fiscale e di diritti civili.\nIdeologia e politiche.\nFianna F\u00e1il \u00e8 considerato un partito conservatore, come Fine Gael, ma anche nazionalista. Si \u00e8 presentato come una \"grande chiesa\", un partito di massa che ha attirato il sostegno di diverse classi sociali disparate, con un'ideologia e un posizionamento politico definiti in modo relativamente vago e flessibile, adattabili in modo pragmatico alle tendenze dell'elettorato. Fianna F\u00e1il \u00e8 visto come un partito pigliatutto. R. Ken Carty scrisse di Fianna F\u00e1il e Fine Gael che erano \"eterogenei nelle loro basi di sostegno, relativamente indifferenziati in termini di politica o programma, e notevolmente stabili nei loro livelli di supporto\".\nLa piattaforma di Fianna F\u00e1il contiene tuttavia una serie di aspetti durevoli, vale a dire un impegno per l'unit\u00e0 irlandese, la promozione e la protezione della lingua irlandese e il mantenimento della tradizione di neutralit\u00e0 militare dell'Irlanda. Distintamente pi\u00f9 populista, nazionalista e, in generale, pi\u00f9 economicamente interventista di Fine Gael, il partito condivide nondimeno con il rivale il sostegno all'Unione europea e una reciproca opposizione al repubblicanesimo della forza fisica.\nProve da sondaggi di esperti, sondaggi di opinione e sondaggi sui candidati non riescono a identificare forti distinzioni tra Fianna F\u00e1il e Fine Gael. Molti sottolineano la politica della guerra civile irlandese e ritengono che la base per la divisione sia stato il disaccordo sulla strategia per realizzare un'Irlanda unita. Kevin Byrne e il politologo Eoin O'Malley hanno respinto questa teoria e hanno sostenuto che le differenze tra le due parti vanno molto pi\u00f9 indietro nella storia irlandese: cllegarono le parti a diverse tradizioni nazionaliste (rispettivamente, illuminismo irlandese e nazionalismo gaelico) che a loro volta potevano essere collegate alle migrazioni anglo-normanne e all'influenza inglese in Irlanda e alla popolazione nativa gaelica.\nIl nome e il logo del partito incorporano le parole \"The Republican Party\". Secondo Fianna F\u00e1il, \"il repubblicano qui sta sia per l'unit\u00e0 dell'isola che per l'impegno verso i principi storici della filosofia repubblicana europea, vale a dire la libert\u00e0, l'uguaglianza e la fraternit\u00e0\".\n\u00c8 interessante notare che nel nome del partito compaia il termine \"Fianna\": questo termine, tradotto variamente come \"soldati\", \"gruppo armato\", \"banda di uomini armati\", si riferisce a una realt\u00e0 irlandese che assume una connotazione epica. Le ballate irlandesi spesso narrano le gesta di una \"Fianna\", la quale esprimerebbe i valori di libert\u00e0 del popolo irlandese, sebbene all'atto pratico queste formazioni paramilitari abbiano commesso anche delitti e soprusi.\nRisultati elettorali.\nIl Fianna F\u00e1il \u00e8 stato al governo per la maggior parte della storia della repubblica d'Irlanda. Dopo il Partito Socialdemocratico dei Lavoratori di Svezia, il Fianna F\u00e1il vanta la pi\u00f9 lunga permanenza al governo di un paese (sette volte e per complessivi quarantasette anni). Il suo periodo pi\u00f9 lungo di permanenza ininterrotta al governo \u00e8 stato di 15 anni e 11 mesi tra il 1932 e il 1948 con \u00c9amon de Valera. Il periodo pi\u00f9 lungo trascorso all'opposizione \u00e8 stato di 4 anni e 4 mesi tra il 1973 e il 1977.\nTutti i leader del Fianna F\u00e1il sono stati Taoiseach. Dei nove presidenti della repubblica irlandese eletti finora, tutti, ad eccezione di Mary Robinson e Michael D. Higgins, erano membri del Fianna F\u00e1il o erano stati appoggiati dal partito nella loro candidatura.\nFino alle elezioni del 2011 il Fianna F\u00e1il \u00e8 sempre stato il partito con pi\u00f9 seggi nel D\u00e1il \u00c9ireann. Alle elezioni generali del 2011 il partito sub\u00ec una sconfitta di dimensioni storiche, conseguendo il suo peggior risultato di sempre e diventando il terzo partito del paese. Pass\u00f2 dal 41,6% dei voti ottenuti alle elezioni del 2007 al 17,4% e da 77 a 20 seggi.\nLeader.\nIl presidente del Fianna F\u00e1il viene eletto dal congresso del partito, mentre il suo leader viene eletto dal gruppo parlamentare del partito. Tuttavia di fatto le due cariche coincidono e sono sempre state ricoperte dalla medesima persona, tranne per brevi periodi di passaggio.\nPresenza nell'Irlanda del Nord.\nIl 17 settembre 2007 il Fianna F\u00e1il annunci\u00f2 che il partito si sarebbe per la prima volta organizzato anche nell'Irlanda del Nord. Pochi giorni dopo cominci\u00f2 a reclutare membri nelle universit\u00e0 e a fondare associazioni politiche a Belfast e a Derry. Il 7 dicembre 2007 il partito annunci\u00f2 che era stato registrato dalla commissione elettorale del Regno Unito, diventando cos\u00ec un partito ufficialmente riconosciuto nell'Ulster. Nel 2009 il congresso del Fianna F\u00e1il promosse la creazione di sezioni del partito nelle varie contee dell'Irlanda del Nord."}
{"id": "277754", "revid": "8596", "url": "https://it.wikipedia.org/wiki?curid=277754", "title": "Se\u00e1n Lemass", "text": ""}
{"id": "277757", "revid": "838137", "url": "https://it.wikipedia.org/wiki?curid=277757", "title": "Partito Popolare (Spagna)", "text": "Il Partito Popolare (in spagnolo: \"Partido Popular\"), spesso abbreviato in PP (pronunciato ), \u00e8 il principale partito di centro-destra/destra spagnolo. Il Partito Popolare, fondato con questo nome nel 1989, \u00e8 definito nel suo statuto come \"centro-riformista\". Il PP ha delegazioni regionali in ogni comunit\u00e0 autonoma.\nIl PP \u00e8 membro del Partito Popolare Europeo, dell'Internazionale democratica di centro e dell'Unione Democratica Internazionale. La sua organizzazione giovanile \u00e8 chiamata Nuove Generazioni del Partito Popolare (\"Nuevas Generaciones del PP\").\nStoria.\nAlianza Popular.\nIl Partito Popolare nasce dalle ceneri di una serie di coalizioni politiche conservatrici e post franchiste di cui la prima fu Alleanza Popolare (\"Alianza Popular\"), creata nel settembre 1976 da Manuel Fraga Iribarne, ex ministro del governo di Francisco Franco, comprendente i seguenti partiti:\nAlle prime elezioni della Transizione democratica del 1977 AP ottenne un discreto risultato con l'8,2% dei voti e 16 seggi. Il 5 maggio 1977 si costitu\u00ec in partito, con Manuel Fraga che mantenne solo la carica di segretario generale. Nel 1978 il gruppo \"Acci\u00f3n Democr\u00e1tica Espa\u00f1ola\" e Gonzalo Fern\u00e1ndez de la Mora uscirono dal partito, perch\u00e9 contrari alla nuova Costituzione spagnola.\nNel 1979 AP si present\u00f2 alle consultazioni di quell'anno, insieme con partiti minori, come \"Coalizione Democratica\" (\"Coalici\u00f3n Democr\u00e1tica\") ottenendo per\u00f2 solo il 6% dei voti e 10 seggi al congresso e tre senatori.\nIl decisivo passo verso la costituzione del PP fu la coalizione che nel 1982 fece con il \"Partido Dem\u00f3crata Popular\" nato alla scissione di 13 deputati del principale partito di governo, l'Unione del Centro Democratico (UCD): presentatosi come \"Alianza Popular-Partido Dem\u00f3crata Popular\" (AP-PDP) ebbe un ampio successo, divenendo il principale partito d'opposizione al PSOE con il 26% (107 seggi al Congresso, di cui 84 di AP).\nNel 1986 divenne Coalizione Popolare (\"Coalici\u00f3n Popular\"), confermando i risultati precedenti alle consultazioni del 1986 (105 seggi). Alle prime elezioni europee del 1987 \"AP\" ottenne 17 seggi su 60. Fino al 1987 il leader fu Fraga Iribarne, poi per un biennio Antonio Hern\u00e1ndez Mancha.\nLa nuova denominazione.\nNel gennaio 1989 torna alla presidenza Fraga Iribarne, cambiando denominazione in \"Partido Popular\", con vice Jos\u00e9 Mar\u00eda Aznar, che viene scelto come candidato premier per le elezioni del settembre 1989, che lo videro confermarsi principale partito d'opposizione.\nFraga, eletto presidente della regione autonoma della Galizia, lascia la guida del PP nel X Congresso del 1\u00ba aprile 1990, con Aznar che assume la presidenza.\nCon la guida di Aznar, il Partito Popolare attenu\u00f2 i suoi rapporti con il passato franchismo e pose il partito su posizioni politiche pi\u00f9 centriste e di centro-destra; scelta che si manifest\u00f2 con l'adesione al Partito Popolare Europeo e all'Internazionale democratica di centro e all'Unione Democratica Internazionale.\nDal 1996 a oggi.\nNelle elezioni generali del 3 marzo 1996, il PP guidato da Aznar consegu\u00ec la maggioranza relativa (156 deputati su 350) e grazie a un accordo con altre forze regionaliste, form\u00f2 un nuovo governo, mandando dopo 14 anni il PSOE all'opposizione. Nel 1999 Aznar fu rieletto presidente del PP con Javier Arenas segretario generale. Alle successive elezioni generali del 2000, il PP ottenne un crescente successo, con la maggioranza assoluta dei seggi in parlamento (183 seggi). Il 1\u00ba settembre del 2003 il ministro popolare Mariano Rajoy divenne segretario del partito, e al XV congresso nazionale del 2004 Mariano Rajoy fu eletto presidente del partito, con Jos\u00e9 Mar\u00eda Aznar presidente onorario e \u00c1ngel Acebes segretario generale.\nIl partito fu sconfitto inaspettatamente in occasione delle elezioni generali del 2004, quando ottenne con 148 seggi contro i 164 dei socialisti.\nNelle elezioni generali del 2008, con alla guida Mariano Rajoy, confermato come presidente al XVI congresso, e Mar\u00eda Dolores de Cospedal, segretaria generale, il partito pur recuperando sei seggi, rimase all'opposizione, ottenendo il 39,9% dei consensi, contro il 43,9 del PSOE.\nAlle elezioni generali anticipate del 20 novembre 2011, il PP, sempre guidato da Rajoy, ottenne il suo miglior risultato in termini di seggi, ben 186 (maggioranza assoluta), e consegu\u00ec il 44,62% dei voti, tornando al governo con il suo leader, il quale nomin\u00f2 come vice Soraya S\u00e1enz de Santamar\u00eda.\nPur rimanendo il primo partito alle elezioni del 20 dicembre 2015, il PP perse la maggioranza assoluta, ma Rajoy rimase in carica per gli affari correnti. La situazione di stallo creatasi in Parlamento, con l'entrata di nuovi movimenti come Podemos e Ciudadanos, condusse il Paese, dopo infruttuose consultazioni tra i partiti per la formazione di un governo di coalizione, a nuove elezioni anticipate il 26 giugno 2016, che hanno visto il PP conquistare la maggioranza relativa col 33,01% dei voti e 137 parlamentari al Congresso e al Senato, passando da 124 a 130 seggi.\nIl 29 ottobre Rajoy ottiene la fiducia dal parlamento per formare un nuovo governo.\nNel febbraio 2017 a Madrid si \u00e8 svolto il XVIII congresso del partito che ha riconfermato presidente Mariano Rajoy.\nIl II Governo Rajoy resta in carica fino al 1\u00ba giugno 2018, quando viene approvata per la prima volta una mozione di sfiducia costruttiva che porta il leader socialista Pedro S\u00e1nchez al governo.\nIl 5 giugno Rajoy annuncia le sue dimissioni da presidente del partito. Nell'ottobre 2016 viene celebrato il processo di primo grado per gli imputati del caso G\u00fcrtel, portato agli onori della stampa spagnola nel lontano 2009. Si tratta di uno dei pi\u00f9 gravi scandali politici del dopoguerra iberico, che vede un danno presunto all'erario pari ad almeno 120 milioni di euro, grazie al coinvolgimento del faccendiere e uomo d'affari Francisco Correa S\u00e1nchez (condannato a 51 anni complessivi di prigione) insieme a circa 200 persone fra funzionari nazionali e locali del PP, accusati di riciclaggio di denaro sporco, frode, evasione fiscale, corruzione e finanziamento illecito. Le perquisizioni portano alla luce l'esistenza di un sistema a doppia contabilit\u00e0 -una ufficiale e pubblica, e una illegale- gestito dall'ex tesoriere Luis B\u00e1rcenas, che aveva reso possibile la copertura del versamento di somme di denaro al partito e ad alcuni singoli esponenti in cambio di appalti pubblici gonfiati, in particolare nelle comunit\u00e0 autonome di Valencia e di Madrid.\nIl 20 e 21 luglio 2018, quindi, si svolge a Madrid, convocato in maniera straordinaria, il XIX congresso nazionale del partito che elegge come nuovo presidente e leader Pablo Casado Blanco, con il 57,21% dei voti, contro l'ex vicepremier Soraya S\u00e1enz de Santamar\u00eda (42,05% dei voti).\nAlle elezioni generali dell'aprile 2019 ottiene solo il 16,70% e 66 deputati, subendo una migrazione di voti verso il centro (Ciudadanos) e verso destra (Vox).\nAlle elezioni europee del maggio successivo risale leggermente ottenendo il 20,13%, comunque il peggior risultato della sua storia in questa competizione elettorale, risultato confermato alle elezioni generali di novembre, con il 20,82% dei voti e 88 seggi.\nIdeologia.\nDescritto come il principale partito conservatore-liberale di Spagna, Hlou\u0161ek e Kope\u010dek hanno osservato che durante la leadership di Jos\u00e9 Mar\u00eda Aznar il PP evolvette in un partito conservatore, con elementi del cristianesimo democratico e, soprattutto, elementi liberali nella politica economica. Magnone appunta il successo che ottenne Jos\u00e9 Mar\u00eda Aznar nel trasformare il partito in una organizzazione pi\u00f9 moderna in una linea \u00abcristiano democratica\u00bb. Invece l'economista Vicen\u00e7 Navarro descrisse il PP come una coalizione conservatrice-neoliberal, con una politica economica neoliberale.\nSecondo Juan Avil\u00e9s Farr\u00e9, il \"Partido Popular\" ampli\u00f2 durante i governi di Jos\u00e9 Mar\u00eda Aznar un discorso europeista pragmatico, essendosi mostrati quando era all'opposizione critici con Felipe Gonz\u00e1lez nella sua politica europea. N\u00fa\u00f1ez Seixas sostiene che a partire dagli anni 2000 il Partido Popular impiant\u00f2 un programma di \u00abrinazionalizzazione spagnola\u00bb; il sentito diffuso con il quale il PP reinterpret\u00f2 il termine \u00abpatriottismo costituzionale\u00bb \u2014\u00abnoi non siamo nazionalisti\u00bb, per\u00f2 assumendo la Spagna \u00abcon naturalezza e senza complessi storici\u00bb\u2014 si mostr\u00f2 compatibile, secondo intellettuali vicini al PP, con un nazionalismo civico e politico. Tacciato di appoggiare un \u00abspagnolismo conservatore\u00bb, difende il modello delle autonomie della Costituzione del 1978, e la monarchia.\nIl PP negli statuti del 2012, votati nel XVII congresso nazionale di Siviglia, si definisce come una formazione politica di centro destra riformista, europeista, che difende l'umanesimo cristiano.\nIl presidente del Partido Popular, Mariano Rajoy, lo descrisse nel 2011 come \u00abun partito dove entrano tutti, il gran partito del centro e della destra spagnola\u00bb. Aznar lo aveva situato nel 2008 nel centrodestra dello spettro politico spagnolo.\nIl partito si mostra da sempre a favore della monarchia in Spagna, e contro ogni ipotesi di indipendenza della Catalogna."}
{"id": "277758", "revid": "104458", "url": "https://it.wikipedia.org/wiki?curid=277758", "title": "Partido Popular", "text": ""}
{"id": "277760", "revid": "123823260", "url": "https://it.wikipedia.org/wiki?curid=277760", "title": "Max Mazzotta", "text": "Biografia.\nNato e cresciuto a Cosenza in una famiglia originaria di Montalto Uffugo (in provincia di Cosenza), dopo aver terminato il ciclo di studi regolare, comincia a dedicarsi allo studio della recitazione presso l'Accademia d'Arte Drammatica della Calabria a Palmi. Nel 1991 entra poi a far parte della scuola teatrale Piccolo Teatro di Milano, diretta da Giorgio Strehler, dove si diploma; qui ha come suoi maestri di interpretazione lo stesso Strehler e Enrico D'Amato, come maestri di recitazione Franco Graziosi, Andrea Jonasson, con Gianfranco Mauri per il dialetto milanese e Marina Dolfin per il dialetto veneziano, mentre maestro di commedia dell'arte \u00e8 Ferruccio Soleri. Ha anche tenuto degli stage con Marcel Marceau, Micha van Hoecke e Carolyn Carlson.\nInsegna poi arte, musica, danza e spettacolo presso dei licei classici e commerciali a Catanzaro; nel 1995 esordisce come regista per il teatro con \"Il gatto e la volpe\", cui seguono nel 1998 \"Grottesco\" e \"Prove aperte\", nel 1999 \"Follia\", nel 2000 \"L'ebreo di Malta\" e nel 2001 \"Amleto\".\nEsordisce nel cinema nel 1997 in \"L'ultimo capodanno\" di Marco Risi. Ha interpretato dei personaggi nelle serie televisive \"Ultimo - La sfida\" (1999) di Michele Soavi e \"Distretto di Polizia\" (2000) di Renato De Maria.\nNel 2002 interpreta Enrico Fiabeschi, uno dei personaggi nati dalla matita del fumettista Andrea Pazienza, nel film \"Paz!\".\nNel 2004 recita la parte di Lionello, un carabiniere di Bocchigliero emigrato a Bologna, cui viene dato il compito di sorvegliare le trasmissioni di Radio Alice nel film \"Lavorare con lentezza\".\nNel 2005 interpreta il portiere di un hotel nel film di Renato De Maria, \"Amatemi\". Nel 2007 interpreta il parroco cittadino nel film di Mimmo Calopresti, \"L'abbuffata\".\nLo stesso anno ricopre il ruolo di \"Venezia\" nel film \"Amore, bugie e calcetto\" di Luca Lucini.\nNel 2012 esordisce dietro la macchina da presa col film, girato quasi interamente a Cosenza e provincia (tranne per alcune sequenze iniziali girate a Bologna) e di cui \u00e8 anche l'interprete protagonista, \"Fiabeschi torna a casa\", sorta di seguito del film \"Paz!\" in cui aveva impersonato il personaggio dello svogliato studente fattone Fiabeschi, che qui appunto vi ritorna in qualit\u00e0 di protagonista assoluto, diec'anni prima."}
{"id": "277761", "revid": "1566286", "url": "https://it.wikipedia.org/wiki?curid=277761", "title": "Bonsoir", "text": "Bonsoir \u00e8 un film del 1994 diretto da Jean-Pierre Mocky.\nTrama.\nAlex Pontin, capo sarto in un negozio inglese dei grandi \"boulevard\" parigini, \u00e8 stato licenziato da un anno. A causa di questo rovescio di fortuna, non ha pi\u00f9 un domicilio fisso e decide quindi di cercare un nuovo luogo dove dormire ogni sera, per ingannare la solitudine.\nSi presenta cos\u00ec di volta in volta a casa di diverse parigine. Prima incontra l'affascinante Caroline Winberg, lesbica pudibonda e innamorata della dolce borghese Gloria. Alex si installa a casa di Caroline, di cui salva l'eredit\u00e0: quando la sorella virtuosa di Caroline, Catherine, arriva con la zia Am\u00e9lie, Alex passeggia pi\u00f9 volte nudo per casa per far credere di essere l'amante di Caroline.\nMa il commissario Bruneau, che lo sospetta dei furti, lo segue per coglierlo in flagrante..."}
{"id": "277766", "revid": "37401", "url": "https://it.wikipedia.org/wiki?curid=277766", "title": "Sammu-ramat", "text": ""}
{"id": "277768", "revid": "125975367", "url": "https://it.wikipedia.org/wiki?curid=277768", "title": "Trainspotting (film)", "text": "Trainspotting \u00e8 un film del 1996 diretto da Danny Boyle, tratto dal romanzo omonimo di Irvine Welsh del 1993. Il film \u00e8 stato presentato fuori concorso al 49\u00ba Festival di Cannes del 1996.\nPresto diventato un vero e proprio \"cult\", nel 1999 il British Film Institute l'ha inserito al decimo posto della lista dei migliori cento film britannici del XX secolo. Nel 2004 il film \u00e8 stato definito come il miglior film scozzese di tutti i tempi in un sondaggio di pubblico generale.\nA oltre vent'anni di distanza ha avuto un seguito, \"T2 Trainspotting\" del 2017.\nTrama.\nScozia, Edimburgo. La voce fuori campo di Mark Renton (detto \"Rent Boy\", lett. \"Ragazzo in affitto\"), che in quel momento, insieme all'amico Spud, \u00e8 inseguito da dei poliziotti in seguito ad un taccheggio, espone il suo punto di vista sulla vita: dichiara che ha scelto di rinunciarvi, escludendo quelli che secondo lui sono i pi\u00f9 blandi luoghi comuni, cio\u00e8 i figli e i beni materiali, e, insieme ad alcuni amici, ha preferito vivere offuscato dall'eroina. La voce porta poi alla conoscenza di questi amici: Sick Boy, ossessionato dai film di Sean Connery, e Spud, goffo ma pacifico, entrambi tossicodipendenti, Tommy, onesto e sincero, e Francis Begbie, delinquente abituale, alcolizzato e violento.\nUn giorno Mark decide di provare a disintossicarsi, emulato da Sick Boy, e vi riesce, iniziando per\u00f2 a provare un forte desiderio di sesso. Una sera i due decidono di andare con Tommy, Begbie e Spud in una discoteca, e per tutti si riveler\u00e0 una notte complicata: dopo essersi lamentato dei problemi della sua relazione con Lizzie, Tommy la porta a casa, e quando decidono di farlo guardando un video precedentemente girato mentre avevano un rapporto sessuale, non trovano la cassetta, che \u00e8 stata sottratta loro da Mark; Tommy si convince di aver consegnato il nastro per sbaglio ad un videonoleggio, e questo scatena la reazione negativa di Lizzie, fino alla rottura del loro rapporto.\nSpud, proprio nella notte in cui la sua ragazza decide di avere un rapporto sessuale con lui dopo sei settimane di astinenza, si ubriaca e di conseguenza si addormenta. Mark, nel locale, incontra una ragazza pi\u00f9 giovane, Diane, che inizialmente sembra respingerlo ma poi lo invita a casa sua obbligandolo, dopo avere fatto l'amore con lui, a dormire sul divano nel corridoio: il mattino dopo scopre che si trova nella casa di famiglia di Diane, che \u00e8 ancora minorenne, quindi vorrebbe evitare di rivederla per non avere problemi con la legge, ma lei lo minaccia dicendo che se non si rifar\u00e0 vivo riferir\u00e0 alla polizia della loro avventura notturna.\nLa noia di una vita senza stimoli spinge Sick Boy e Mark a fare di nuovo uso di eroina, insieme a Spud ed a Tommy, che cerca cos\u00ec di sconfiggere la solitudine dopo essere stato lasciato. Il ritorno alla droga comporta il rientro nel mondo dei sotterfugi, ma un dramma cambia radicalmente le cose: nel locale in cui il gruppo \u00e8 solito consumare l'eroina, Allison, una loro compagna tossicodipendente, annebbiata dalla droga, non si \u00e8 accorta della morte della figlia neonata Dawn, e nella circostanza si scopre che Sick Boy ne era il padre. Pochi giorni dopo, Mark e Spud vengono sorpresi a rubare in un supermercato e, una volta processati, Spud deve scontare una breve condanna detentiva, mentre Mark evita il carcere accettando di sottoporsi ad un programma di disintossicazione, nel quale gli verr\u00e0 somministrato del metadone al posto della droga.\nNonostante sia supportato da amici e parenti, dopo poche ore Mark, in piena crisi d'astinenza, non riesce a controllarsi e corre dal suo fornitore abituale, soprannominato \u201cmadre superiora\u201d per via della sua decennale dipendenza dall'eroina, che gli fornisce una dose di droga tale da mandarlo in overdose e rendere necessario ricoverarlo in ospedale. Scampato il pericolo, i suoi genitori lo rinchiudono nella sua stanza per fargli vincere la dipendenza: la prova \u00e8 dura, tra sofferenze, incubi e terrificanti visioni, tra cui Spud in carcere, Tommy malato di AIDS e la piccola Dawn che gattona sul soffitto.\nUna volta finita la cura, Mark decide di trasferirsi a Londra e trova lavoro in un'agenzia immobiliare, iniziando a condurre una vita regolare e cominciando a risparmiare denaro. La sua serenit\u00e0 per\u00f2 ha breve durata: Begbie, ricercato per rapina a mano armata, si trasferisce forzatamente a casa sua, seguito poco dopo da Sick Boy, costringendo Mark a sopportare la loro indesiderata presenza; dopo un periodo di difficile convivenza, fanno tutti ritorno in Scozia, ritrovandosi con Spud, per partecipare al funerale di Tommy, deceduto a causa di un'infezione opportunistica, la toxoplasmosi, contratta a causa del contatto con le feci di un gatto che teneva con lui, e che avrebbe voluto regalare a Lizzie.\nDopo il funerale, Sick Boy suggerisce di comprare due chili di eroina a 4 000 sterline da un suo amico e rivenderli a Londra per 16 000; Begbie chiede a Mark di anticipare la maggior parte del denaro ed egli, seppur riluttante, accetta. Dopo avere combinato l'affare con il trafficante, i quattro si godono un pomeriggio di festeggiamenti, ma ad un certo punto Begbie, ubriaco, aggredisce un uomo in un pub, sfregiandolo in viso, e accidentalmente taglia anche Spud alla mano con un coltello.\nIn quel momento Mark capisce che la sua vita deve cambiare definitivamente: la notte stessa prende la borsa con i soldi, portandola via a Begbie addormentato, ed esce dalla camera dell'albergo. Spud lo vede ma evita di svegliare gli altri due: quando Begbie si sveglia viene colto da una furia irrefrenabile, non trovando pi\u00f9 la borsa, ed inizia a distruggere la stanza ; Sick Boy torna a casa a mani vuote mentre Spud trova la sua parte in una cassetta. Mark ora \u00e8 libero dal suo scomodo ed inutile passato, e si avvia sorridendo verso quella vita normale che in precedenza aveva sempre disprezzato.\nProduzione.\nAmbientazione.\nNonostante la vicenda, proprio come nel romanzo, si svolga perlopi\u00f9 ad Edimburgo e dintorni, quasi tutte le scene del film sono state girate a Glasgow, eccezion fatta per l'iconica sequenza d'apertura, girata proprio ad Edimburgo (pi\u00f9 precisamente lungo \"Princes Street\" e \"Calton Road\", nei pressi dell'entrata posteriore della \"Waverley Station\"), e quella finale, girata a Londra, dove risultava esserne l'ambientazione a quel punto della storia .\nAltre \"location\" degne di nota nel film sono:\nColonna sonora.\nNell'ultima scena, quando Mark scappa con i soldi, la canzone che apre la sua fuga dal Motel \u00e8 \"Born Slippy .NUXX\" degli Underworld. Per la prima scena invece \u00e8 stato scelto \"Lust for Life\", storico brano del cantante statunitense Iggy Pop, che viene nominato numerose volte durante il film. Nella scena in cui Mark va in overdose, la musica scelta \u00e8 \"Perfect Day\" di Lou Reed.\nSembra che Danny Boyle avesse contattato anche gli Oasis per la colonna sonora, ma Noel Gallagher rifiut\u00f2 pensando si trattasse di un film sui nerd. Trainspotter infatti, si usa anche per riferirsi ai nerd, mentre trainspotting ha un significato diverso. Si tratt\u00f2 quindi di un fraintendimento.\nSequel.\nNel 2015 viene annunciata l'uscita (prevista nel 2017) del sequel del film, prodotto da TriStar Pictures e diretto nuovamente da Danny Boyle con lo stesso cast dell'originale. Il film \u00e8 tratto dal secondo romanzo di Irvine Welsh, \"Porno\" (2002), confermando alcune indiscrezioni trapelate nel 2013. Nel novembre 2015 Danny Boyle, durante la promozione del suo undicesimo film, \"Steve Jobs\", annunci\u00f2 di essere al lavoro sul sequel e che probabilmente le riprese sarebbero iniziate l'anno successivo. Robert Carlyle, interprete del personaggio Begbie, conferma nel novembre 2015 l'interpretazione nello stesso ruolo anche nel sequel.\nLe riprese cominciano il 16 maggio 2016 ed il 25 luglio viene diffuso il trailer ufficiale del sequel, puntualmente uscito l'anno successivo col titolo \"T2 Trainspotting\"."}
{"id": "277770", "revid": "599013", "url": "https://it.wikipedia.org/wiki?curid=277770", "title": "Cordelia (astronomia)", "text": "Cordelia \u00e8 il satellite naturale pi\u00f9 interno del pianeta Urano. Poco si conosce di questo corpo, a parte il suo raggio orbitale e le sue dimensioni.\nStoria.\nCordelia venne scoperta dall'astronomo statunitense Richard Terrile grazie alle immagini teletrasmesse a Terra dalla sonda spaziale Voyager 2 il 20 gennaio 1986, in occasione del suo attraversamento del sistema di Urano. Da allora, il satellite non \u00e8 pi\u00f9 stato osservato fino al 1997, quando \u00e8 stato possibile individuarlo nuovamente grazie al telescopio spaziale Hubble.\nIl satellite deve il suo nome alla figlia pi\u00f9 giovane di Lear, nel \"Re Lear\" di William Shakespeare. \u00c8 anche noto tramite la numerazione progressiva Urano\u00a0VI.\nParametri orbitali.\nCordelia \u00e8 un satellite pastore dell'anello Epsilon di Urano.\nL'orbita di Cordelia si trova all'interno del raggio orbitale sincrono di Urano, e quindi il satellite \u00e8 destinato a precipitare nell'atmosfera del pianeta, poich\u00e9 la sua orbita sta lentamente decadendo."}
{"id": "277774", "revid": "12885255", "url": "https://it.wikipedia.org/wiki?curid=277774", "title": "EURATOM", "text": ""}
{"id": "277775", "revid": "122258738", "url": "https://it.wikipedia.org/wiki?curid=277775", "title": "Costante di dissociazione", "text": "In chimica e biochimica, la costante di dissociazione \u00e8 una costante che esprime la tendenza di un composto a dissociarsi (cio\u00e8 scindersi per formare altri composti costituiti da molecole aventi un peso molecolare minore rispetto alle molecole del composto di partenza). Ad esempio, un sale pu\u00f2 dissociarsi negli ioni che lo compongono.\nLa costante di dissociazione viene in genere indicata con Kd, ed \u00e8 l'inverso della costante di associazione. Nel caso specifico dei sali, la costante di dissociazione \u00e8 anche detta costante di ionizzazione.\nSi consideri una generica reazione chimica, del tipo:\ndove una mole del composto \"AxBy\" si dissocia in \"x\" moli del composto \"A\" e \"y\" moli del composto \"B\". In questo caso la costante di dissociazione \"Kd\" \u00e8 definita come:\ndove [A], [B] e [AxBy] sono rispettivamente le concentrazioni molari di A, B e del complesso AxBy.\nLa costante di dissociazione formula_3 \u00e8 talvolta espressa dal suo pformula_3, che \u00e8 definito come\nQuesti pformula_3 sono usati prevalentemente per dissociazioni covalenti (cio\u00e8 reazioni in cui vengono creati o rotti legami chimici), in quanto questo tipo di costanti di dissociazione possono variare notevolmente.\nCostante di dissociazione dell'acqua.\nLa costante di dissociazione dell'acqua viene indicata con \"K\"w. Una molecola di acqua si dissocia formando uno ione idrogeno (H+) e uno ione ossidrile (OH-), per cui la costante di dissociazione dell'acqua \u00e8 pari a:\nLa concentrazione di acqua formula_8 non \u00e8 inclusa nella definizione di \"K\"w. \nIl valore di \"K\"w varia con la temperatura, come mostrato nella tabella qui sotto. Di questa variazione si deve tenere conto nel compiere misurazioni precise del pH.\nReazioni acido-base.\nPer la deprotonazione degli acidi, \"K\" \u00e8 conosciuta come \"K\"a, la costante di dissociazione acida. Gli acidi forti (per esempio l'acido solforico o l'acido perclorico) hanno costanti di dissociazione elevate; gli acidi deboli (come l'acido acetico) hanno costanti di dissociazione molto pi\u00f9 basse.\nUna molecola pu\u00f2 possedere diverse costanti di dissociazione acida. A questo proposito, a seconda del numero di protoni che possono cedere, gli acidi possono essere classificati in:\nNel caso di molteplici valori di p\"K\", essi sono indicati da indici: p\"K\"1, p\"K\"2, p\"K\"3 e cos\u00ec via.\nPer gli amminoacidi, la costante p\"K\"1 si riferisce ai loro gruppi carbossilici (-COOH), la costante p\"K\"2 ai loro gruppi amminici (-NH3), e la costante p\"K\"3 \u00e8 il valore p\"K\" dei loro sostituenti.\nLegame proteina-ligando.\nLa costante di dissociazione \u00e8 comunemente usata per descrivere l'affinit\u00e0 tra un ligando (formula_12) (ad esempio un farmaco) e una proteina (formula_13); essa si usa, per esempio, per descrivere quanto \u00e8 forte il legame tra un ligando e una particolare proteina. Le affinit\u00e0 ligando-proteina sono influenzate da interazioni intermolecolari non covalenti tra le due molecole, come i legami a idrogeno, le interazioni elettrostatiche, l'idrofobia e le forze di Van der Waals. Esse possono essere influenzate anche da alte concentrazioni di altre macromolecole, il che provoca \"affollamento macromolecolare\" (\"macromolecular crowding\").\nLa formazione di un complesso ligando-proteina (formula_14) pu\u00f2 essere descritta come un processo a due stadi\nnel quale la corrispondente costante di dissociazione \u00e8 definita come\ndove [formula_13], [formula_12] e [formula_14] rappresentano rispettivamente le concentrazioni della proteina, del ligando e del complesso.\nLa costante di dissociazione ha unit\u00e0 molari (M), che corrispondono alla concentrazione del ligando [formula_12], alla quale il sito di legame di una particolare proteina \u00e8 per met\u00e0 occupato, ossia la concentrazione del ligando alla quale la concentrazione delle proteine \"aventi il sito occupato dal ligando\" [formula_14] eguaglia la concentrazione delle proteine \"aventi il sito non occupato dal ligando\" [formula_13]. Pi\u00f9 \u00e8 bassa la costante di dissociazione, pi\u00f9 il ligando \u00e8 fortemente legato, e maggiore \u00e8 quindi l'affinit\u00e0 tra ligando e proteina. Per esempio, un ligando con una costante di dissociazione nanomolare (nM) si lega pi\u00f9 saldamente a una particolare proteina con una costante di dissociazione micromolare (formula_23M).\nCostanti di dissociazione sub-nanomolari risultanti da un'interazione di legame tra due molecole sono rare. Ciononostante, ci sono alcune importanti eccezioni. La biotina e l'avidina si legano con una costante di dissociazione di circa formula_24 M = 1 fM = 0.000001 nM.\nLe proteine inibitrici della ribonucleasi (\"ribonuclease inhibitors\") possono altrettanto legarsi alla ribonucleasi con un'affinit\u00e0 similmente pari a formula_24 M.\nLa costante di dissociazione per una particolare interazione ligando-proteina pu\u00f2 variare significativamente a seconda delle condizioni chimico-fisiche della soluzione (ad esempio, la temperatura, il pH e la concentrazione salina). Differenti condizioni portano a una modificazione della forza delle interazioni intermolecolari non covalenti che tengono insieme un particolare complesso ligando-proteina.\nI farmaci possono indurre effetti collaterali dannosi attraverso l'interazione con proteine con le quali non era previsto che interagissero; pertanto, molte ricerche farmaceutiche sono finalizzate a sintetizzare farmaci che si legano soltanto con le proteine bersaglio che possiedono un'alta affinit\u00e0 (solitamente tra 0,1 e 10 nM), oltre che ad aumentare l'affinit\u00e0 tra un particolare farmaco e la sua proteina bersaglio \"in vivo\".\nAnticorpi.\nNel caso specifico degli anticorpi, viene solitamente impiegata la \"costante di affinit\u00e0\". Essa \u00e8 l'inverso della costante di dissociazione.\ndove [Ab] \u00e8 l'anticorpo, e [Ag] l'antigene.\nQuesto equilibrio chimico \u00e8 anche il rapporto tra la quantit\u00e0 di anticorpi \"on-rate\", ossia che si legano con l'antigene per formare il complesso anticorpo-antigene [AbAg], e la quantit\u00e0 di anticorpi \"off-rate\", ossia che si distaccano dall'antigene. Due anticorpi possono pertanto avere la stessa affinit\u00e0, ma uno dei due potrebbe avere un\"on-rate\" e un\"off-rate\" molto alte, mentre l'altro potrebbe averle entrambe basse."}
{"id": "277776", "revid": "767487", "url": "https://it.wikipedia.org/wiki?curid=277776", "title": "Zattera della Medusa", "text": "Zattera della Medusa (\"Le Radeau de la M\u00e9duse\") \u00e8 un film del 1994 diretto da Iradj Azimi.\nLa pellicola \u00e8 ispirata ad una storia vera ed al dipinto \"La zattera della Medusa\" di Th\u00e9odore G\u00e9ricault.\nTrama.\n1816. Dopo Waterloo, Luigi XVIII torna sul trono di Francia. De Rochefort parte per il Senegal con la fregata \"La M\u00e9duse\", agli ordini del comandante Chaumareys, con a bordo il futuro governatore del Senegal, Julien Schmaltz, accompagnato dalla moglie Reine Schmaltz e dalla loro figlia. Molto rapidamente il clima di questa spedizione ufficiale si carica di sospetto e di odio. Scoppiano tensioni tra Chaumareys ed il tenente Coudein. L'autorit\u00e0 di Chaumareys causa l'arenarsi della nave. Lo sgombro dei passeggeri privilegiati, tra cui Chaumareys, Schmaltz e la sua famiglia, avviene su barche di salvataggio, mentre 149 marinai e soldati si stipano su una zattera."}
{"id": "277778", "revid": "287204", "url": "https://it.wikipedia.org/wiki?curid=277778", "title": "Thunderbird", "text": ""}
{"id": "277779", "revid": "688163", "url": "https://it.wikipedia.org/wiki?curid=277779", "title": "Roberto Pischiutta", "text": "Biografia.\nFondatore nel 1979 con Marco Odino del gruppo new wave Scortilla, noti per l'hit \"Fahrenheit 451\", dopo essersi laureato in Ingegneria Elettronica all'Universit\u00e0 di Genova si trasferisce a Roma verso la fine degli anni ottanta e, insieme ad Aldo De Scalzi, d\u00e0 vita ad un sodalizio artistico di alto livello nel campo della musica da film.\nOttenuta la notoriet\u00e0 internazionale con \"Il bagno turco\", ha composto oltre 150 colonne sonore sia per il cinema che per la televisione tra cui \"Ormai \u00e8 fatta!\", \"Casomai\", \"El Alamein\", \"Complici del silenzio\", \"Si pu\u00f2 fare\", \"La peggior settimana della mia vita\", \"Song 'e Napule\" (col quale nel 2014 vince il David di Donatello, il Nastro d'argento, il Globo d'oro ed il Bifest per la migliore colonna sonora), \"Ammore e malavita\" (col quale nel 2018 vince il David di Donatello sia per la migliore colonna sonora che per la miglior canzone, il Nastro d'argento sia per la migliore colonna sonora che per la miglior canzone, il Soundtracks Stars Award alla Mostra del cinema di Venezia, l'RdC Award per la miglior colonna sonora, il Ciak d'oro sia per la migliore colonna sonora che per la miglior canzone e la Ciliegia d'oro per la miglior colonna sonora) e le serie televisive di \"Distretto di Polizia\", \"L'ispettore Coliandro\". Autore di album con i Trancendental (\"Rinascimento\", \"Deposizione\", sempre con Aldo De Scalzi), svolge anche l'attivit\u00e0 di produttore (Agricantus, Ramya &amp; Nu-K, Ginevra). Con Aldo De Scalzi ha fondato l'etichetta discografica \"I dischi dell'espleta\" e la societ\u00e0 di edizioni musicali Creuza.\nDopo aver esordito nel 2004 come solista con l'album \"Stupid world\", nel 2016 torna alla realizzazione di un lavoro solista \"It's fine, anyway\", scritto, suonato e cantato in quasi totale autonomia, previsto per diventare un film musicale ad episodi (il primo episodio ha esordito il 12 dicembre 2016 al \"Noir in Festival\" di Milano ed ha visto il riconoscimento di un Nastro d'Argento nel 2017 e del premio PIVI 2017).\nIl 10 gennaio 2017, ad un anno dalla perdita di David Bowie, \u00e8 uscito il suo nuovo lavoro \"Lodging a scary low hero\" che contiene 12 cover tratte dagli album \"berlinesi\" \"Low\", \"Heroes\", \"Lodger\" e \"Scary Monsters (and Super Creeps)\".\nIl 7 giugno 2018, in occasione del suo sessantesimo compleanno, esce il singolo \"Muted Birthday\", anteprima dell'album solista \"Mute\" uscito ufficialmente il 7 marzo 2019, cui ha fatto seguito l'11 settembre 2019 il suo primo album live \"Failed witness\", registrazione del concerto tenutosi il 3 maggio 2019 alla Claque di Genova. Molti dei brani registrati in quell'occasione sono entrati a far parte del documentario Nothin' at all, diretto da Matteo Malatesta ed in anteprima assoluta alla settima edizione del Seeyousound Festival. Realizzato in pieno periodo di lockdown \u00e8 invece il nuovo disco solista \"Cryptomnesia\" uscito il 7 ottobre 2020.\nIn occasione del quarantesimo anniversario del primo concerto degli Scortilla, il 24 febbraio 2020 torna alla ribalta discografica con Marco Odino e pubblica il nuovo album Fahrenheit 999 a nome della storica band new-wave.\nNominato ufficialmente Ambasciatore di Genova nel Mondo, dal 2018 \u00e8 presidente di A.C.M.F. Associazione Compositori Musiche per Film che annovera al suo interno le figure pi\u00f9 rilevanti del mercato italiano nell'ambito della musica applicata alle immagini."}
{"id": "277780", "revid": "124034681", "url": "https://it.wikipedia.org/wiki?curid=277780", "title": "Mevio Curzio", "text": "Mettio Curzio (\"Mettius Curtius\") o Mevio Curzio (\"Mevius Curtius\") o Mezio Curzio (\"Metius Curtius\") fu personaggio semileggendario della prima storia di Roma, comandante sabino al seguito di Tito Tazio.\nBiografia.\nSecondo il racconto di Tito Livio partecip\u00f2 alla guerra contro i Romani provocata dal Ratto delle sabine; dopo che i Romani erano stati costretti dai Sabini di Tito Tazio a ritirarsi sul Campidoglio, sconfisse ed uccise in duello il comandante romano Osto Ostilio, compagno di Romolo ed antenato (forse avo) del futuro re di Roma Tullo Ostilio. Di lui sappiamo che, sempre nel corso della battaglia del lago Curzio, procedendo a cavallo, spintosi troppo avanti rispetto alla sua schiera di armati, riusc\u00ec a scampare per miracolo dall'essere inghiottito con il suo cavallo nell'insidiosa melma scura di quei luoghi, che in virt\u00f9 di questo accadimento fu chiamato \"Lacus Curtius\"."}
{"id": "277784", "revid": "6923", "url": "https://it.wikipedia.org/wiki?curid=277784", "title": "Jar Launcher", "text": "Jar Launcher \u00e8 un'applicazione sviluppata dalla Apple Inc. per il sistema operativo macOS che avvia Jar dentro l'ambiente di esecuzione Aqua/Java quando il file jar \u00e8 aperto dall'utente.\nL'applicazione pu\u00f2 anche far partire una classe nello stesso modo; inoltre non esegue i file Java, ma li passa alla Java Virtual Machine con i parametri appropriati.\nLe applicazioni Java prive di GUI devono essere fatte partire dalla riga di comando perch\u00e9 non si possono eseguire al di fuori da un terminale virtuale.\nJar Launcher si trova nel percorso codice_1 come parte dell'implementazione della piattaforma Java da parte di Apple, installata di default in macOS."}
{"id": "277786", "revid": "287204", "url": "https://it.wikipedia.org/wiki?curid=277786", "title": "Pivio", "text": ""}
{"id": "277790", "revid": "365411", "url": "https://it.wikipedia.org/wiki?curid=277790", "title": "Marco Rossi (calciatore 1987)", "text": "Carriera.\nClub.\nCresciuto nelle giovanili del , il 22 ottobre 2005 debutta con la prima squadra esordendo in Serie A in -Parma (4-1). Durante la stagione, per via dei numerosi infortuni patiti dai giocatori parmensi, riesce a collezionare altre presenze; i gettoni messi assieme saranno alla fine 10, con in aggiunta un gol decisivo in Parma- (2-1).\nNella stagione seguente viene assunto come tecnico Stefano Pioli, con il quale non riuscir\u00e0 a trovare spazio (solo 5 presenze), tra cui quella del 28 settembre 2006 in Coppa UEFA in occasione di Parma- (1-0). A gennaio del 2007 viene quindi ceduto in prestito al , dove in sei mesi scende in campo 18 volte. Nella stagione 2007-2008 ritorna a Parma, sotto la gestione di Domenico Di Carlo. Con il nuovo mister disputa 15 partite, e segna il suo secondo gol in Serie A il 26 agosto 2007 al .\nIl 19 luglio 2009 passa a titolo temporaneo con diritto di opzione per la compartecipazione alla . Segna il suo primo gol con la maglia blucerchiata il successivo 22 novembre, nella partita Sampdoria-Chievo terminata 2-1, deviando in maniera fortunosa un tiro del compagno di squadra Poli. Nell'estate del 2010 il club doriano non sfrutta il diritto di opzione per la compartecipazione, sicch\u00e9 il giocatore torna al Parma che contestualmente lo cede con la formula del prestito con diritto di riscatto della met\u00e0 al .\nNel corso della stagione 2010-2011 si fa notare per delle gravi scorrettezze subite da avversari, che costano 4 giornate a Cristian Chivu (\u00abcolpevole di avergli rifilato un pugno\u00bb), e 3 giornate, poi ridotte a 2, a Zlatan Ibrahimovi\u0107 (\u00abcolpo alla schiena\u00bb). Il 3 aprile 2011, al termine di Parma-Bari (gara vinta dai biancorossi per 1-2 al 92'), ha avuto un'accesa discussione nel tunnel che conduce verso gli spogliatoi.\nIl 24 giugno 2011 viene ufficializzato il suo ingaggio con la formula della compropriet\u00e0 (con il Parma) da parte del . Durante -Cesena, gara della quattordicesima giornata, si distingue per una brutta entrata ai danni di Alessandro Del Piero, che provoca al capitano bianconero una profonda ferita all'altezza della tempia, risolta poi con otto punti di sutura. A seguito del suo coinvolgimento nell'ambito del calcioscommesse, disputa l'ultima partita col club romagnolo nel maggio del 2012.\nPochi giorni prima del termine della sua squalifica relativa allo scandalo scommesse, il 31 marzo 2014 viene ingaggiato dal , in Prima Divisione. Con la formazione umbra fa in tempo a scendere in campo per le ultime gare dell'annata 2013-2014, avendo modo di partecipare alla vittoria del campionato e all'approdo dei biancorossi in Serie B, nonch\u00e9 alla conquista della Supercoppa di Prima Divisione. Il 1\u00ba febbraio 2015 passa in prestito semestrale al , sempre tra i cadetti, prima di tornare stabilmente a Perugia per la stagione 2015-2016.\nIl 9 agosto 2016, rimasto svincolato, firma in A-League con il . Dopo due anni torna in Italia al Siena in Serie C. \nNel 2019 passa alla Reggina con cui conquista la promozione in Serie B. Il 31 agosto 2021 firma per il Seregno, scendendo di nuovo in C.\nNazionale.\nIl 1\u00ba giugno 2007 esordisce con la Nazionale Under-21 nella prima gara di qualificazione all'Europeo Under-21 del 2009.\nCalcioscommesse.\nNell'interrogatorio del giocatore del Carlo Gervasoni, arrestato nell'ambito dell'inchiesta sul calcioscommesse, vengono fatti i nomi di \u00abAndrea Masiello, Daniele Padelli, Simone Bentivoglio, Alessandro Parisi e Marco Rossi\u00bb per la presunta \"combine\" della partita - del 7 maggio 2011.\nIl 3 gennaio 2012 viene iscritto nel registro degli indagati dal pubblico ministero Roberto Di Martino insieme ad altri venti calciatori. Il 26 luglio dello stesso anno viene deferito dal procuratore federale Stefano Palazzi per illecito sportivo (Bari- e Palermo-Bari) e omessa denuncia (Bari- e -Bari). Il 3 agosto successivo, patteggiando, ottiene una squalifica pari a 1 anno e 8 mesi oltre a 20.000 euro di ammenda; conclude la sua squalifica il 10 aprile 2014.\nStatistiche.\nPresenze e reti nei club.\n\"Statistiche aggiornate al 7 novembre 2020.\""}
{"id": "277796", "revid": "339392", "url": "https://it.wikipedia.org/wiki?curid=277796", "title": "Eurofestival (2006)", "text": ""}
{"id": "277798", "revid": "729019", "url": "https://it.wikipedia.org/wiki?curid=277798", "title": "Gangga Island", "text": "Gangga Island (o isola di Gangga, spesso trascritta anche come Gangaa) \u00e8 una minuscola isola nel nord Sulawesi, in Indonesia, nei pressi della Fossa delle Marianne. La citt\u00e0 pi\u00f9 importante nelle vicinanze \u00e8 Manado.\n\u00c8 una localit\u00e0 turistica della zona, molto amata soprattutto come punto di partenza per immersioni subacquee sia nelle isole vicine di Lehaga, Bangka e Talisei, sia nelle zone costiere del nord Sulawesi, che nel parco marino di Bunaken e nello stretto di Lembeh.\nVi sono due villaggi abitati da pescatori indigeni: Gangga Satu (Satu in Bahasa significa uno) di religione prevalentemente Cristiana e Gannga Dua (che significa due) di religione prevalentemente Musulmana.\nVi \u00e8 inoltre un Eco-resort turistico."}
{"id": "277799", "revid": "486946", "url": "https://it.wikipedia.org/wiki?curid=277799", "title": "Eurofestival (1960)", "text": ""}
{"id": "277807", "revid": "125451627", "url": "https://it.wikipedia.org/wiki?curid=277807", "title": "Alessio Scarpi", "text": "Carriera.\nGiocatore.\nCresciuto nel settore giovanile del Treporti, societ\u00e0 del suo paese, approda alla Pasianese-Passons squadra della periferia di Udine dove dopo uno splendido campionato viene acquistato dal che nel campionato 1995-1996 lo presta alla in Serie B per fare il secondo di Sandro Merlo. Dopo le prime due gare di campionato diventer\u00e0 titolare (Merlo verr\u00e0 messo in panchina dopo il 7-0 subito dalla in trasferta contro il ) e rimarr\u00e0 in riva allo stretto anche per il campionato di Serie B 1996-1997.\nPasser\u00e0 nuovamente al Cagliari in cui militer\u00e0 per altre cinque stagioni di Serie B e di Serie A. Durante la sua militanza nel Cagliari salv\u00f2 la vita al compagno di squadra Gianluca Grassadonia, che ebbe un arresto cardio-respiratorio dopo che il centrocampista Tomas Locatelli, provando a saltare il marcatore, lo colp\u00ec involontariamente alla testa. Il portiere, unitamente al medico dell'Udinese Giorgio Indovina, lo rianim\u00f2 mediante respirazione bocca a bocca e tre massaggi cardiaci; per questo motivo fu il primo giocatore a guadagnarsi un 10 nelle pagelle della \"Gazzetta dello Sport\".\nDopo l'esperienza con i sardi pass\u00f2 nella stagione 2002-2003 a parametro zero all', che lo girer\u00e0 all'. Nel gennaio del 2004 passer\u00e0 al dove disputa mezzo campionato sotto la gestione di Luigi De Canio per poi ottenere la fiducia di Serse Cosmi. Vince il campionato di Serie B coi rossobl\u00f9 ed accetta di retrocedere in Serie C1. Assieme a Marco Rossi \u00e8 l'unico calciatore rimasto dal campionato 2005-2006. Il nuovo tecnico Giovanni Vavassori gli preferisce Massimo Gazzoli e Scarpi si ritrova ai margini della squadra. Con l'arrivo di Attilio Perotti, che aveva sostituito in corsa Vavassori, \u00e8 rischierato da titolare.\nUna volta ceduto nel mercato di gennaio il secondo portiere [\nNicola Barasso, Scarpi gli succede, sempre come vice di Rubinho, ed esordisce nell'ultimo quarto d'ora di gioco nell'incontro Genoa-Spezia. Affronta i campionati 2007-2008 e 2008-2009 in Serie A come riserva di Rubinho, riuscendo a giocare anche qualche partita. Esordisce in Europa League contro il il 5 novembre 2009. Gioca nel Genoa fino al 2012, anno in cui rimane svincolato.\nAllenatore.\nNel febbraio 2013 entra a far parte del gruppo dei preparatori dei portieri del Genoa, affiancando nel ruolo di primo assistente il preparatore della prima squadra Gianluca Spinelli. Contemporaneamente ricopre il ruolo di coordinatore dei preparatori dei portieri del settore giovanile e della scuola calcio, diventando in seguito il preparatore dei portieri della prima squadra. Lascia il Genoa nell'agosto 2020, dopo 16 anni di militanza, salvo essere richiamato nel dicembre dello stesso anno a causa dell'esonero di Maran a favore del ritorno di Ballardini."}
{"id": "277809", "revid": "125205984", "url": "https://it.wikipedia.org/wiki?curid=277809", "title": "Gemellaggio", "text": "Il gemellaggio \u00e8 un legame simbolico stabilito per sviluppare strette relazioni politiche, economiche e culturali.\nDescrizione.\nEsistono vari tipi di gemellaggio, fra istituzioni, enti e scuole, le cui unioni vengono costituite per favorire relazioni umane e culturali tra i due soggetti o enti che effettuano il gemellaggio. Il pi\u00f9 conosciuto, ispirato da comuni ideali di pace e benessere, \u00e8 quello costituito fra due comuni dello stesso Stato o di Stati diversi.\nTali gemellaggi vengono stabiliti tra Paesi, a volte anche lontani fra di loro, ma che hanno nelle loro storie o origini punti in comune nei quali riconoscersi. A tale scopo le amministrazioni comunali nel caso di citt\u00e0, o i soggetti nel caso di altri tipi di gemellaggio, portano avanti una serie di iniziative atte a rafforzare il rapporto tra i due gemellati e far conoscere le loro realt\u00e0 all'altro. Tra le varie iniziative si possono annoverare viaggi-scambio fra componenti delle due realt\u00e0 o iniziative comuni come concerti, convegni o mostre."}
{"id": "277810", "revid": "1543377", "url": "https://it.wikipedia.org/wiki?curid=277810", "title": "Riparazione dei privilegi", "text": "La riparazione dei privilegi (o permessi) \u00e8 un'operazione di risoluzione dei problemi per il sistema operativo macOS sviluppato dalla Apple.\nIl livello Darwin di macOS sa quali utenti possono accedere a quali file in quale modo utilizzando una lista di privilegi Unix per ogni file.\nOgni tanto questi dati si possono corrompere o essere cambiati da un'applicazione che imposta i privilegi necessari, ma che termina prima di averli riportati come prima.\nIn casi estremi, il sistema operativo non riesce ad accedere ad alcuni file essenziali per il suo funzionamento.\nQuesto pu\u00f2 portare a molti generi di errori.\nPer questo, riparare i privilegi \u00e8 diventata la prima operazione eseguita per combattere problemi di vario genere.\nLa riparazione dei privilegi pu\u00f2 risolvere problemi di boot, strani comportamenti di alcune applicazioni, problemi del Finder come icone anomale, problemi con l'installazione del software e altro.\nL'applicazione Utility Disco inclusa con Mac OS X permette di riparare i privilegi dei file di un disco rigido.\nUso.\nLa riparazione dei privilegi del disco pu\u00f2 essere eseguita usando Utility Disco (/Applicazioni/Utility/Utility Disco.app) selezionando il volume di avvio di Mac OS X e cliccando su Ripara Permessi Disco nella sezione S.O.S. \u00c8 anche avviabile una procedura di verifica, che verificher\u00e0 solo i permessi, ma non attuando riparazioni. Entrambe le operazioni possono essere eseguite usando l'utility diskutil tramite riga di comando, che pu\u00f2 essere eseguita in locale dal Terminale, in remoto tramite SSH o inviando il comando UNIX in Apple Remote Desktop:"}
{"id": "277812", "revid": "767487", "url": "https://it.wikipedia.org/wiki?curid=277812", "title": "Lacuna Coil", "text": "I Lacuna Coil sono un gruppo musicale alternative metal italiano, formatosi a Milano nel 1994.\nA partire dall'album \"In a Reverie\" e fino all'album \"Karmacode\" il maggior compositore del gruppo \u00e8 stato il bassista Marco Coti Zelati. Inizialmente le sonorit\u00e0 del gruppo presentavano una marcata vena goth metal ispirata ai Paradise Lost, mentre in seguito assunse caratteristiche tipiche dell'alternative metal.\nStoria del gruppo.\nGli inizi.\nIl gruppo sorse per mano di Andrea Ferro (voce), Marco Coti Zelati (basso) e Raffaele Zagaria (chitarra) con il nome di Sleep of Right. Successivamente alla formazione si unirono Claudio Leo, Leonardo Forti e Cristina Scabbia e nel 1996 il gruppo cambi\u00f2 nome in Ethereal. Un loro demo registrato in studio fu inviato a molte etichette discografiche: tra le molte risposte, la pi\u00f9 convincente fu quella della Century Media Records, con la quale nel settembre 1996 firmarono il primo contratto discografico. Due mesi dopo inizi\u00f2 il tour negli Stati Uniti d'America.\nIl nome definitivo Lacuna Coil (spirale vuota) venne adottato, perch\u00e9 Ethereal era gi\u00e0 in uso da una \"band\" greca.\nNel 1997 usc\u00ec il primo EP, intitolato \"Lacuna Coil\", prodotto da Waldemar Sorychta, che collaborer\u00e0 con loro fino a \"Comalies\", e pubblicato dalla Century Media. Nello stesso anno i Lacuna Coil fecero da gruppo di supporto ai Moonspell nel loro tour e la primavera successiva girarono l'Europa con il gruppo olandese The Gathering.\n\"In a Reverie\" (1998-2000).\nIl primo album vero e proprio, \"In a Reverie\", usc\u00ec nel 1999, guadagnando al gruppo i primi fan e ampi consensi da parte del pubblico, grazie sia a esibizioni dal vivo in festival internazionali come Wacken Open Air e Gods of Metal, sia al tour europeo insieme ai gruppi metal Skyclad, Samael, Lacrimosa e Grip Inc.\nUna delle tracce, \"Falling Again\", \u00e8 la versione originaria di \"Falling\", brano contenuto nell'EP \"Lacuna Coil\". In formazione entrarono Cristiano Migliore alla chitarra e Cristiano Mozzati alla batteria al posto di Leo Forti e Zagaria. Da questo album le sonorit\u00e0 diventano pi\u00f9 percepibili, grazie a un approccio pi\u00f9 diretto dei brani da parte delle voci di Scabbia e Ferro.\n\"Halflife\" e \"Unleashed Memories\" (2000-2002).\nNel 2000 al gruppo si un\u00ec il nuovo chitarrista Marco Emanuele Biazzi e torn\u00f2 in studio per incidere il secondo EP \"Halflife\", anteprima al secondo album, che contiene anche il brano in italiano \"Senzafine\". Nel 2001 usc\u00ec il secondo album, \"Unleashed Memories\", composto da dieci canzoni.\nL'album rappresent\u00f2 un nuovo corso per i Lacuna Coil, con esibizioni in Canada, Messico e Stati Uniti; in Europa il gruppo si esib\u00ec con gruppi come Tiamat, In Flames e altri, da Milano a Londra.\n\"Comalies\" (2002-2004).\nNel 2002 i Lacuna Coil pubblicarono \"Comalies\". Il disco, molto curato negli arrangiamenti, ibrida hard rock con ritmi serrati e melodie sinfoniche. I singoli estratti furono \"Heaven's a Lie\", che ricevette molta attenzione dai media, tanto da essere inserito nella colonna sonora dell'episodio \"The Fisher King (part 2)\" della seconda stagione della serie televisiva Criminal Minds; e \"Swamped\", utilizzato per il videogioco ' e la colonna sonora del film '.\nCon \"Comalies\" i Lacuna Coil acquistarono fama anche al di fuori dei confini italiani: entr\u00f2 (per la prima volta nella loro storia) al 178\u00ba posto della classifica Top 200 stilata dalla rivista statunitense Billboard, che certifica i dischi pi\u00f9 venduti negli Stati Uniti. Nel 2004 parteciparono all'Ozzfest.\n\"Karmacode\" (2006-2007).\nIl 31 marzo 2006 vide la luce \"Karmacode\", caratterizzato da sonorit\u00e0 pi\u00f9 vicine all'alternative metal statunitense e al nu metal. Preceduto dal singolo e dal video di \"Our Truth\", l'album fu distribuito in oltre 30 nazioni in tutto mondo. Nella prima settimana di uscita, il disco raggiunse la posizione n\u00b0 28 della Top 200 di Billboard e la posizione n\u00b0 1 della Top Independent Albums, la classifica degli album indipendenti (ovvero non distribuiti da una grande etichetta discografica). Con il singolo \"Enjoy the Silence\", reinterpretazione del celebre brano dei Depeche Mode, si classificarono al primo posto nella MTV Top 100 del 2006.\nDopo l'uscita di \"Karmacode\", i Lacuna Coil parteciparono a un tour con Rob Zombie e a festival estivi quali Heineken Jammin' Festival (Imola), Download Festival (Donington), Graspop Metal Festival (Dessel) e nuovamente all'Ozzfest insieme a Ozzy Osbourne, System of a Down e DragonForce.\nIl 22 settembre 2006 part\u00ec il \"Karmacode European Tour\", che li ha visti impegnati sul palco con Poisonblack, Node, Novembre, Gothminister e Lacrimas Profundere. A met\u00e0 ottobre 2007 i Lacuna Coil si esibirono per la prima volta a Tokyo per il \"Loud Park Festival\"; e a novembre andarono in Australia per il \"Gigantour\", in cui figuravano gruppi come Static-X, Megadeth e Devildriver.\nIl 29 novembre 2007 parteciparono al \"Guitar Hero 3 Party\" a Milano, insieme alle altre \"band\" i cui brani sono inseriti nella colonna sonora dell'omonimo videogioco. Il 1\u00ba dicembre dello stesso anno tennero l'ultimo concerto di promozione di \"Karmacode\" al Rolling Stone di Milano durante il \"Rock TV Party\" in festeggiamento del compleanno di Rock TV, promuovendo il loro progetto musicale benefico Rezophonic.\n\"Shallow Life\" (2008-2009).\nIl 31 ottobre 2008 i Lacuna Coil presentarono \"Visual Karma (Body, Mind and Soul)\", il loro primo DVD, mentre il loro nuovo album \"Shallow Life\" usc\u00ec ufficialmente il 20 aprile 2009, edito da Century Media e prodotto insieme a Don Gilmore, che in passato aveva collaborato con Pearl Jam, Avril Lavigne, Good Charlotte, Linkin Park e Duran Duran. Anticipato dal singolo \"Spellbound\", l'album vira verso un rock e heavy metal pi\u00f9 mainstream a differenza di quanto operato con il precedente \"Karmacode\".\n\"Dark Adrenaline\" (2012).\nIl 23 gennaio 2012 viene pubblicato in tutta Europa (il giorno seguente viene pubblicato negli Stati Uniti d'America e nel resto del mondo) il sesto album del gruppo, dal titolo \"Dark Adrenaline\". Uscito attraverso la Century Media, il disco \u00e8 stato nuovamente prodotto da Don Gilmore e missato in Italia da Marco Barusso. Il primo singolo estratto \u00e8 \"Trip the Darkness\", di cui viene realizzato un video. Questo nuovo album \u00e8 stato definito come la \"sintesi\" di tutti i loro lavori.\n\"Broken Crown Halo\" (2014).\nNel gennaio 2014 viene annunciata la data di uscita di \"Broken Crown Halo\", il settimo album in studio del gruppo, registrato a Milano tra settembre ed ottobre 2013. I primi due singoli sono \"Nothing Stands In Our Way\" e \"I Forgive (But I Won't Forget Your Name)\", usciti nel mese di febbraio. L'album prodotto da Jay Baumgardner e masterizzato da Howie Weinberg uscir\u00e0 in Europa, Australia e Nuova Zelanda a partire dal 31 marzo, mentre dal primo aprile arriver\u00e0 negli Stati Uniti e Canada. Il 14 febbraio abbandonano il gruppo il chitarrista Cristiano Migliore e il batterista Cristiano Mozzati, membri della band da moltissimi anni. Nel 2016, dopo 17 anni di militanza, anche il chitarrista Marco Biazzi, lascia la band per dedicarsi ad altri progetti ed \u00e8 sostituito nei concerti dal turnista Diego Cavallotti.\n\"Delirium\" e il ventesimo anniversario (2016-2018).\nIl 27 maggio 2016 esce l'ottavo album in studio \"Delirium\", un concept album di 11 tracce ispirato all'\"instabilit\u00e0 mentale\" prodotto dallo storico bassista Marco Coti Zelati. Musicalmente il disco prende le distanze da quanto fatto nelle ultime uscite, dove l'orecchiabilit\u00e0 era una caratteristica fondamentale, risultando essere il pi\u00f9 \"heavy\" mai composto dalla band, come ben testimoniano il primo e il terzo singolo estratti, \"The House of Shame\" e \"Ghost in the Mist\", nei quali Ferro utilizza un \"growl\" molto oscuro e marcato, mentre il secondo singolo, \"Delirium\", \u00e8 pi\u00f9 melodico e ricorda pi\u00f9 da vicino il loro consueto stile. Il 9 dicembre, per celebrare l'avvicinarsi delle feste natalizie, la band pubblica un nuovo brano, dal titolo \"Naughty Christmas\", facente parte di \"Xmas in Rock 2\", la seconda edizione della compilation nata da un'idea della radio rock \"Virgin Radio\". Il 22 marzo 2017 viene pubblicato il video di \"Blood, Tears, Dust\", e il 15 maggio seguente il video di \"You Love Me 'Cause I Hate You\", altri due brani facenti parte dell'ultimo album \"Delirium\".\nIl 19 gennaio 2018 ha tenuto un concerto speciale a Londra in occasione del ventennale di carriera, esibendosi coi loro pi\u00f9 grandi successi e con vari brani tratti da tutto il loro repertorio. L'evento, chiamato \"The 119 Show: Live in London\" \u00e8 stato poi registrato e pubblicato in formato DVD il 9 novembre 2018.\n\"Black Anima\" (2019-presente).\nIn seguito al concerto di Londra, i Lacuna Coil hanno annunciato la realizzazione di nuova musica per il 2019.\nL'8 luglio 2019 il gruppo ha rilasciato un comunicato stampa, dichiarando che l'11 ottobre successivo sarebbe uscito il nono album \"Black Anima\" e che a novembre sarebbero partiti per un tour mondiale insieme agli Eluveitie. Il 16 luglio, invece, fu annunciato un nuovo cambio di formazione per la batteria: Richard Meiz dei Genus Ordinis Dei sostitu\u00ec Ryan Folden, che era entrato nel gruppo nel 2014. Il 26 luglio \u00e8 stato presentato il primo singolo \"Layers of Time\", seguito il 13 settembre da \"Reckless\" e il 3 ottobre da \"Save Me\"."}
{"id": "277816", "revid": "12067", "url": "https://it.wikipedia.org/wiki?curid=277816", "title": "Riparazione dei permessi", "text": ""}
{"id": "277817", "revid": "1318658", "url": "https://it.wikipedia.org/wiki?curid=277817", "title": "Paca", "text": ""}
{"id": "277818", "revid": "14787", "url": "https://it.wikipedia.org/wiki?curid=277818", "title": "PACA", "text": ""}
{"id": "277820", "revid": "402993", "url": "https://it.wikipedia.org/wiki?curid=277820", "title": "Damon Williams", "text": "Carriera.\nNel 1999 vola in Finlandia per iniziare quella che si riveler\u00e0 poi essere la prima di una lunga serie di tappe nei campionati europei. Con la canotta del Pyrbasket si laurea capocannoniere del campionato 1999-2000 con una media di 29,7 punti a partita, oltre a 11,6 rimbalzi e 3 assist. Si conferma miglior marcatore anche nell'edizione seguente\u00a0\u2013\u00a0anch'essa trascorsa con il Pyrbasket\u00a0\u2013\u00a0durante la quale realizza 27,8 punti a gara, a cui aggiunge 10,3 rimbalzi e 3,2 assist.\nNella stagione 2001-2002, trascorsa con gli ungheresi dell'Albacomp, \u00e8 il secondo miglior marcatore di quell'edizione del campionato magiaro.\nNel settembre del 2002 viene ingaggiato dal Progresso Castel Maggiore, nella seconda serie italiana. Con i suoi 17,7 punti e 7,8 rimbalzi, Williams contribuisce a portare la squadra allenata da Giampiero Ticchi alle semifinali dei play-off di Legadue per la prima volta nella storia del club.\nRimane nella Legadue italiana anche per la stagione seguente, con l'ingaggio da parte della Robur Osimo. Qui segna 24,8 punti a partita (quarto miglior marcatore di quell'edizione) e cattura 8,9 rimbalzi di media, aiutando la formazione marchigiana a raggiungere la salvezza. A livello personale, chiude inoltre al primo posto per valutazione.\nLe sue prestazioni in Legadue gli valgono la chiamata nella massima serie italiana, nell'agosto del 2004 infatti si accorda con la Scandone Avellino di Serie A. Nel corso della sua annata in Irpinia, viaggia a 15,7 punti e 8,1 rimbalzi a gara. Dopo una breve parentesi estiva in Messico ai Soles de Mexicali, nel 2005-2006 \u00e8 di scena a Biella, sempre in Serie A. Con la canotta dei piemontesi totalizza in media 18,6 punti e 7,3 rimbalzi, che contribuiscono al raggiungimento dei quarti di finale dei play-off. Williams rimane sui parquet della massima serie italiana anche nel 2006-2007, quando con i colori di Udine mette a referto 11,7 punti e 6,6 rimbalzi con un minutaggio medio che, a differenza delle precedenti parentesi, scende sotto ai 30 minuti (27,2).\nAl termine delle cinque stagioni trascorse in Italia, Williams decide di fare ritorno in Finlandia, paese di origine della moglie che aveva conosciuto proprio durante la sua prima parentesi a Tampere. Dal 2007 al 2016 \u2013 eccezion fatta per l'annata 2008-2009 al KTP-Basket \u2013 veste i colori del Tampereen Pyrint\u00f6, il suo vecchio club che nel frattempo aveva cambiato denominazione. Durante questo periodo vince tre campionati finlandesi (2010, 2011 e 2014) e una Coppa di Finlandia (2013), mentre individualmente viene eletto MVP del campionato 2011 (riconoscimento che gi\u00e0 aveva ottenuto nel 2001) e tre volte MVP delle finali play-off (2010, 2011, 2014).\nSi ritira all'et\u00e0 di 44 anni dopo una stagione al Kobrat e una trascorsa nella seconda serie nazionale con la squadra riserve del Tampereen Pyrint\u00f6. Dopo un anno da assistente allenatore della Pyrint\u00f6 Akatemia, nel 2019-2020 viene promosso capo allenatore dell'accademia stessa, militante nella seconda serie nazionale e facente sempre capo al Tampereen Pyrint\u00f6. Oltre a ci\u00f2, diventa anche assistente allenatore della prima squadra, ovvero il Tampereen Pyrint\u00f6."}
{"id": "277823", "revid": "2091899", "url": "https://it.wikipedia.org/wiki?curid=277823", "title": "Monte del Grano", "text": "Il Monte del Grano \u00e8 il nome popolare del mausoleo cd. di Alessandro Severo, imperatore romano, collocato all'interno del Parco XVII Aprile 1944, in un'area di Roma che \u00e8 attualmente parte del moderno quartiere Tuscolano.\n\u00c8 il terzo mausoleo, in ordine di grandezza, di Roma, ovvero la terza tomba a tumulo dopo la Mole Adriana ed il Mausoleo di Augusto.. Era costruito come una costruzione semi-sotterranea a blocchi di pietra, ricoperta da una collina artificiale sormontata da vegetazione, sull'esempio dei mausolei etruschi e poi romano-imperiali. Un tempo faceva parte di una vasta necropoli in una zona suburbana. Attualmente si presenta come una collinetta di circa dodici metri di altezza, abbandonata e un po' nascosta dai palazzi moderni sortile accanto negli anni settanta. \nNel '500 venne ritrovato al suo interno un imponente sarcofago attico, sormontato da due nobili personaggi distesi, identificati con Alessandro e la madre Mamea. Il sarcofago era decorato con scene del mito di Achille a Sciro ed \u00e8 oggi conservato nelle sale al piano terreno dei Musei Capitolini.\nSi accede all'interno attraverso un corridoio lungo circa ventuno metri che si apre su una sala circolare di dieci metri di diametro, un tempo divisa in due piani.\nVari studi mettono in dubbio l'attribuzione del Mausoleo ad Alessandro Severo, poich\u00e9 i sigilli dei bolli laterizi indicano che fu costruito nel II secolo d.C. Recenti studi di Erminio Paoletta accertano che il mausoleo \u00e8 stato sicuramente la tomba dell'imperatore.\nLa tradizione.\nIl nome \"Monte del Grano\" derivava probabilmente dalla corruzione dell'antico nome \"modius grani\" (moggio di grano), dovuto alla forma che aveva assunto la collinetta dopo l'asportazione dei blocchi di travertino, avvenuta nel 1387 per ricavarne calce. Fu opera di tal Nicol\u00f2 Valentini (uno dei tre nobili veneziani che, durante il giubileo del 1350, offrirono alla basilica di San Pietro una \"pulcherrimam et myrabilem tabulam de Chrystallo, pulchris laminis argenti deaurati\" (una tavola di cristallo) per custodire la reliquia del sudario del volto di Cristo).\nIl nome di Monte del grano era divenuto comune gi\u00e0 nel 1386, cos\u00ec risultando da alcuni documenti conservati nell'Archivio Storico Capitolino. Il mausoleo faceva parte della tenuta chiamata \"Casale delle Forme\" (le \"forme\" erano una parte della struttura degli acquedotti presenti in zona Tuscolana). Il mausoleo \u00e8 anche definito come \"Monte di Onorio\" o \"Monte di Nori\" o ancora \"lo Montone del Grano\". \nLa leggenda popolare vuole invece che fosse un monte di grano trasformato (per punizione divina) in terra, perch\u00e9 raccolto di domenica, giorno dedicato al riposo.\nIl riferimento al grano \u00e8 comunque legato ad una caratteristica del Quadraro: la toponomastica del quartiere \u00e8 infatti dedicata, in un modo o nell'altro, a personaggi (divinit\u00e0 o famiglie) legati al mondo agricolo.\nIl parco.\nLa locuzione \"Monte del Grano\" era il precedente nome del parco adiacente al mausoleo, oggi denominato \"Parco XVII Aprile 1944\" per ricordare il Rastrellamento del Quadraro. "}
{"id": "277826", "revid": "729019", "url": "https://it.wikipedia.org/wiki?curid=277826", "title": "Regolazioni della vela", "text": "Per le regolazioni della vela occorre tener presente che il punto di applicazione della pressione del vento coincide con il centro della figura della vela se il vento spira normalmente a questa, altrimenti risulta leggermente spostata verso sopravvento. Ai fini della navigazione l'effetto utile \u00e8 dato solo dalla componente di tale forza che \u00e8 normale alla vela.\nI sistemi velici.\nViene detta velatura il complesso di tutte le vele di un'imbarcazione mentre il sistema velico \u00e8 l'insieme di esse e delle loro parti accessorie che si trovano verso prua o poppa, in rapporto ad una verticale che passa per il baricentro della barca. Ogni nave ha pertanto due sistemi velici:\nAffinch\u00e9 una nave a vela \"governi la rotta\", cio\u00e8 proceda in linea diritta rispetto alla rotta prevista, \u00e8 necessario che i due sistemi velici siano equilibrati. Una minima preponderanza di uno dei due rispetto all'altro obbliga ad un angolo correttivo costante del timone, il quale genera sempre una resistenza a scapito della velocit\u00e0 dell'imbarcazione.\nLa manovra delle vele.\nLa manovra delle vele \u00e8 utilizzata per contribuire a condurre l'imbarcazione, poich\u00e9 in un veliero l'uso del timone non \u00e8 sufficiente a manovrare. Le vele delle diverse qualit\u00e0 di navi hanno una nomenclatura dedotta generalmente dai nomi degli alberi o delle loro parti, ai quali sono inserite:\nLe basse vele che hanno solo il pennone superiore, hanno due cavi chiamati \"scotte\" con i quali si pu\u00f2 portare la \"bugna\" (angolo inferiore e posteriore) di ciascuna vela verso poppa, e due cavi chiamati \"mure\" con i quali si pu\u00f2 portare la \"bugna\" di ciascuna vela verso prua.\nQuando l'imbarcazione riceve il vento sulla dritta (cio\u00e8 dal lato destro) sono tesate la mura di dritta e la scotta di sinistra, e cos\u00ec la bassa vela si dispone nel piano del pennone col la parte sinistra pi\u00f9 arretrata verso poppa e la parte destra pi\u00f9 avanzata verso prua. Se invece riceve il vento da sinistra viceversa sono tesate la mura di sinistra e la scotta di dritta. Si suole perci\u00f2 indicare da quale lato la nave riceve il vento con le parole \"mure a dritta\" e \"mure a sinistra\".\nFiocchi e vele di strallo hanno soltanto un cavo che fa da scotta. si chiama punto di mura, l'estremo che viene fissato allo strallo.\nLe vele possono quindi essere regolate con innumerevoli combinazioni di interventi o situazioni, cazzando o lascando le scotte e le mure, coadiuvate dal lavoro al timone, cos\u00ec da ottenere velocit\u00e0, potenza, andature diverse.\nLe regolazioni principali sono adeguate alle seguenti principali variabili:"}
{"id": "277827", "revid": "125316510", "url": "https://it.wikipedia.org/wiki?curid=277827", "title": "Il Messaggero", "text": "Il Messaggero, fondato nel 1878, \u00e8 uno storico quotidiano nazionale con sede a Roma, di propriet\u00e0 della Caltagirone Editore. \u00c8 l'ottavo quotidiano italiano per diffusione e il pi\u00f9 venduto nella capitale. La sua storica sede \u00e8 in via del Tritone 152, in un edificio d'inizio Novecento.\nStoria.\nFondazione.\nIl quotidiano \u00e8 fondato a Roma l'8 dicembre 1878 dal milanese Luigi Cesana (all'epoca solo ventisettenne) e dallo spezzino Baldassarre Avanzini (gi\u00e0 fondatore de \"Il Fanfulla\" a Firenze). Tra il 16 e il 19 dicembre vengono stampati quattro numeri di prova. Escono come inserti de \"Il Fanfulla\", quotidiano che dal 1871 si stampa a Roma e di cui uno dei proprietari \u00e8 il padre di Cesana.\nLe pubblicazioni regolari iniziano il 1\u00ba gennaio 1879 con una tiratura di copie. Il prezzo \u00e8 di 5 centesimi, com'\u00e8 d'uso all'epoca per i giornali di quattro pagine. La testata porta il nome di \"Messaggiero\" (dal 5 febbraio abbandona la \"i\"). Il primo direttore \u00e8 Fedele Albanese, cui subentra in aprile il giornalista e fumettista Luigi Arnaldo Vassallo (\"Gandolin\").\nIl nuovo quotidiano si nota per il suo formato ridotto. \u00c8 fatto per lo pi\u00f9 di notizie prese da altri giornali. Non ha coloritura politica, ma punta tutto sulla cronaca, specialmente sui fatti che accadono nella capitale. Vassallo d\u00e0 molto risalto al processo Fadda, che coinvolge ambienti dell'alta societ\u00e0 romana. Il giornale, attraverso i suoi resoconti, mette alla berlina i personaggi pi\u00f9 influenti della nobilt\u00e0 capitolina.\nGrazie alla notoriet\u00e0 acquisita nei primi due anni di vita, \"Il Messaggero\" raggiunge una tiratura di copie. Nel 1880 il cofondatore Luigi Cesana assume personalmente la guida del quotidiano.\nForte del successo di vendita, nel 1888 Cesana rinnova interamente la produzione del giornale, adottando, primo in Italia, la stereotipia. Viene potenziata la distribuzione: \"Il Messaggero\" esce in due edizioni. Nel 1890 il quotidiano romano vende copie: \u00e8 il secondo per diffusione e per importanza di tutta l'Italia centrale dopo \"La Tribuna\".\nLa linea politica verso Giovanni Giolitti \u00e8 inizialmente di sostegno, poi di contrasto.\nIl primo Novecento.\nIl successore di Cesana, nel 1905, \u00e8 Ottorino Raimondi, proveniente dalla redazione romana del \"Corriere della Sera\".\nAlle elezioni comunali del 1907 \"Il Messaggero\" dichiara il suo appoggio al candidato Ernesto Nathan, capo del \"Blocco del Popolo\". Il quotidiano sostiene il sindaco durante il suo mandato (dal 1907 al 1913).\nAlla vigilia della prima guerra mondiale \"Il Messaggero\" \u00e8 il secondo quotidiano di Roma, con copie diffuse, dietro a \"Il Giornale d'Italia\". Il quotidiano appoggia la campagna interventista e, a guerra iniziata, molti suoi redattori partono per il fronte. Negli anni del conflitto la tiratura supera le copie.\nA partire dal 1918, per far fronte alla riduzione della foliazione a 4 pagine (a causa della guerra in corso), il quotidiano lancia numerosi supplementi settimanali: \"Il Messaggero dello sport\", \"Il Messaggero commerciale\", \"Il Messaggero giudiziario\" e \"Il Messaggero della domenica\". Nel 1920 il quotidiano si trasferisce nell'attuale sede di via del Tritone 152 (tra piazza Barberini e il Corso) prendendo il posto dell'Hotel Select.\nDurante gli anni venti \"Il Messaggero\" subisce un calo di vendite. Nel novembre 1932 viene chiamato a risollevare il giornale Francesco Malgeri. In soli due anni di lavoro il nuovo direttore modernizza il quotidiano e ne fa una testata di rango nazionale. Malgeri chiama a collaborare col quotidiano giornalisti affermati come Mario Missiroli, Vittorio Gorresio, Ermanno Contini, Sandro De Feo, Renzo Rossellini, Diego Calcagno, Vincenzo Talarico, Giuseppe Longo. Inoltre, invita a collaborare alla Terza pagina personalit\u00e0 del calibro di Alberto Moravia, Ugo Betti, Gaetano Volpe, Guido Mazzoni, Luigi Salvatorelli, Arturo Tofanelli, Renzo Sereno, Giovanni Comisso, Diego Valeri. Mario Missiroli, collaboratore principe del giornale, era l'autore di quasi tutti gli articoli di fondo ma, essendo egli inviso al regime fascista, gli articoli venivano pubblicati in forma anonima.\nNel 1940 \"Il Messaggero\" ha una tiratura media di 240\u00a0000 copie e si attesta al quinto posto tra i maggiori quotidiani italiani. Guidato autorevolmente da Malgeri, \u00e8 insieme un giornale popolare e attendibile.\nIl 25 luglio 1943 cade il regime fascista. L'articolo di fondo del 26-27 luglio viene scritto da Mario Pannunzio e Arrigo Benedetti assieme a Leo Longanesi, Ennio Flaiano e Mario Soldati. In agosto viene nominato direttore Tomaso Smith.\nNei giorni immediatamente successivi al Proclama Badoglio (8 settembre), Roma subisce l'occupazione tedesca. I nazisti comunque consentono l'uscita del quotidiano nelle edicole.\nIl 4 giugno 1944 Roma viene liberata dagli Americani. Il primo direttore dopo la Liberazione \u00e8 Tomaso Smith, personaggio non compromesso col regime.\nMalgrado ci\u00f2 il 9 giugno le autorit\u00e0 vietano \"Il Messaggero\", insieme a molti altri quotidiani, \u00abper la passata attivit\u00e0\u00bb di fiancheggiamento della Repubblica Sociale Italiana e dell'occupante tedesco, oltre che per ridurre il grande consumo di carta.\nIl giornale torna in edicola il 21 aprile (Natale di Roma) del 1946 con il nuovo nome di \"Messaggero di Roma\".\nIl secondo Novecento: la direzione di Alessandro Perrone.\nDal 1946 al 1952 il quotidiano \u00e8 diretto da Mario Missiroli ed ha come redattore capo Vincenzo Spasiano. Nel 1952, dopo la morte del padre Mario (proprietario al 50% del giornale), Alessandro Perrone prende direttamente la guida del \"Messaggero\" assumendone la direzione. Redattori di spicco sono Fabrizio Menghini, capo dei servizi giudiziari e Nino Longobardi, arguto commentatore di costume, nella rubrica di terza pagina \"Cronache Italiane\". Un'altra rubrica \"di punta\" \u00e8 \"Avventure in citt\u00e0\", dialogata in dialetto romanesco e redatta da Giancarlo Del Re. Nel 1956 cominciano ad apparire le vignette umoristiche dell'illustratore Alfonso Artioli. Il giornale continua ad avere, inoltre, collaboratori autorevoli che ne confermano il prestigio: Benedetto Croce, Luigi Salvatorelli, Pietro Paolo Trompeo, Manara Valgimigli, Amedeo Maiuri, Vincenzo Cardarelli, Aldo Valori, Alfredo Panzini, Giovanni Spadolini, Orio Vergani, Giorgio Bocca. Mantiene saldamente la quarta posizione tra i quotidiani nazionali, dopo \"Corriere\", \"Stampa\" e \"Gazzetta del Popolo\".\nNel 1968 Alessandro Perrone avvia un nuovo corso tecnologico al giornale. Istituisce, primo in Italia, l'Ufficio Grafico, chiamando a dirigerlo due esperti come Piergiorgio Maoloni e Pasquale Prunas. La nuova impaginazione, il rapporto tra immagini, testi e titoli, rivoluzionano l'aspetto del giornale. Nel 1969 lo sbarco sulla Luna \u00e8 annunciato con un'unica grande foto con un titolo lapidario: \"Scesi!\". \u00abIl Messaggero\u00bb diventa il nuovo modello grafico e fotografico della stampa quotidiana italiana\u00bb. Nei primi anni settanta il quotidiano assume una linea politica di sinistra laica. Nel 1970, Perrone assume Silvano Rizza, gi\u00e0 redattore del Giorno e del Corriere di Sicilia e lo mette a capo dei servizi della cronaca di Roma, la spina dorsale del quotidiano. Nel 1973 viene nominato redattore capo Giampaolo Pansa, proveniente dal \"Giorno\".\nTra il 1973 e il 1974 cambia l'assetto proprietario del \"Messaggero\". Nel 1973, infatti, nasce una vertenza tra Alessandro e Ferdinando Perrone, cugini e proprietari alla pari del quotidiano, sulla linea politica del giornale molto vicina alla sinistra. Lo scontro si trascina per un anno e si conclude con la cessione del \"Messaggero\" alla Montedison. \nLa redazione non accetta il passaggio ad un'azienda pubblica (cio\u00e8 governativa) ed entra in sciopero. Il 12 maggio 1974 il comitato di redazione fa pubblicare un'intera pagina di protesta sul giornale. La trattativa per la cessione comunque va in porto. Dopo un mese e mezzo di braccio di ferro viene trovata una soluzione di compromesso: la Montedison accetta alla direzione un uomo proveniente dalla sinistra come Italo Pietra. Pietra, gi\u00e0 direttore del \"Giorno\" arriva a Roma portando tre firme importanti dal quotidiano milanese: Sergio Turone, Luigi Fossati (insediatosi come vice-capo redattore e poi nominato condirettore) e Vittorio Emiliani.\nIn occasione del referendum sul divorzio (12-13 maggio 1974) il quotidiano si schiera per il \"No\", confermando la propria linea politica. Dopo Pietra seguono alla direzione Luigi Fossati (1975) e, nel 1980, Emiliani. Con la conduzione di Vittorio Emiliani (1980-1987) si espande la \"Cronaca di Roma\", che passa da 4 a 6 pagine e viene collocata a partire da pagina 6, cio\u00e8 dopo la cultura e prima delle sezioni di politica interna ed estera. Nel 1982 il quotidiano romano, pur surclassato dalla \"Repubblica\" in campo nazionale, era comunque il sesto quotidiano italiano con 290.863 copie di tiratura media (il quarto se si escludono i quotidiani sportivi).\nInoltre, iniziano a svilupparsi le edizioni provinciali, in linea con il progressivo sviluppo della stampa locale in tutto il Paese. Aprono le redazioni regionali di Abruzzo, Umbria e Marche. Qui \"Il Messaggero\" esce in un formato tabloid .\nCon Vittorio Emiliani si conclude l'esperienza al \"Messaggero\" dei due grafici Piergiorgio Maoloni e Pasquale Prunas, che avevano rinnovato il giornale. \"Il Messaggero\" di Emiliani vende in media copie giornaliere.\nDai Ferruzzi a Caltagirone.\nNel 1987 il nuovo proprietario del quotidiano, il gruppo Ferruzzi, chiama alla direzione Mario Pendinelli. Dopo tre anni \"Il Messaggero\" sfonda quota copie, il massimo risultato del dopoguerra, ma i costi sostenuti per raggiungere il risultato sono elevati. Il quotidiano ha effettuato costosi investimenti: \u00e8 stata migliorata la veste grafica, sono stati messi sotto contratto prestigiosi commentatori stranieri.\nAlla fine degli anni ottanta, il quotidiano apre una redazione a Ravenna, citt\u00e0 di provenienza di Raul Gardini, \"patron\" della Ferruzzi, e altre a Rimini, Forl\u00ec e Cesena.\nA fine 1993, dopo la fine del gruppo Ferruzzi e l'allontanamento di Gardini, e un periodo in cui editore era Carlo Sama, Mario Pendinelli lascia \"Il Messaggero\" e fonda un suo quotidiano, \"L'Informazione\", che esce nel 1994 ma avr\u00e0 vita breve. Il suo successore alla testata romana \u00e8, dal dicembre 1993, Giulio Anselmi, condirettore del \"Corriere della Sera\". Nel suo fondo d'esordio, Anselmi descrive con queste parole il momento che la nazione sta attraversando (siamo in piena \"tangentopoli\" e si sono appena svolte le elezioni per il sindaco di Roma):\nAnselmi, alla prese con il problema del contenimento dei costi, riduce la redazione e chiude le edizioni romagnole del quotidiano. Quando, nel giugno 1996, il costruttore romano Francesco Gaetano Caltagirone compra \"Il Messaggero\", Anselmi viene licenziato; Pietro Calabrese viene promosso da vice direttore a direttore. Calabrese rimarr\u00e0 alla guida del giornale per tre anni e mezzo. Durante la sua direzione il quotidiano romano riesce a sfondare quota copie, ritornando ai suoi massimi livelli di vendita. Sulla scia dei giornali nazionali, anche il quotidiano romano comincia ad offrire inserti e \"gadget\" ai propri lettori.\nDopo Calabrese \u00e8 la volta di Paolo Graldi, proveniente da \"Il Mattino\", altro quotidiano del gruppo Caltagirone. Con Graldi l'editore trova una notevole identit\u00e0 di vedute. Infatti, dopo soli due anni, viene nominato direttore editoriale. Al suo posto viene chiamato nel 2002 Paolo Gambescia, direttore del quotidiano partenopeo. Gambescia rinnova le pagine cultura e spettacoli chiamando a dirigerle Piero Mei e Piero Santonastaso.\nL'avvicendamento del direttore si ripete quattro anni dopo con Roberto Napoletano - gi\u00e0 capo della redazione romana e vicedirettore de \"Il Sole 24 Ore\" - che entra in via del Tritone con la carica di condirettore (settembre 2004) e dal febbraio 2006 passa al ruolo di direttore.\nNel 2011 Napoletano lascia e torna al \"Sole 24 Ore\"; dal 21 marzo il nuovo direttore del \"Messaggero\" \u00e8 Mario Orfeo (anch'egli, come Gambescia, aveva diretto \"Il Mattino\").\nNell'autunno del 2012 il quotidiano romano effettua un deciso restyling della veste grafica e del sito web, ad opera dello spagnolo Sergio Juan. Al rinnovo dell'immagine si accompagna l'avvicendamento alla direzione. Al posto di Mario Orfeo, nominato alla guida del TG1, subentra Virman Cusenza, proveniente anch'egli, come Gambescia ed Orfeo, dalla direzione de \"Il\" \"Mattino\".\nNel settembre 2018 \"Il Messaggero\" rinnova il proprio sito internet ed introduce un sistema di accesso a pagamento denominato \"metered paywall\", che consente la lettura di 10 articoli gratuiti, dopo i quali diventa necessario l'abbonamento.\nIl 6 luglio 2020 Cusenza lascia la direzione e viene sostituito da Massimo Martinelli.\nDirettori.\n\"Scelti da Luigi Cesana\"\n\"Scelti dalla famiglia Perrone\"\n\"Graditi al regime fascista\"\n\"Dopo la caduta del fascismo: nomina approvata dal Minculpop defascistizzato\"\n\"Graditi al regime della R.S.I.\"\n\"Dopo la Liberazione di Roma\"\nSospeso per deliberazione dell'\u00abAllied Publication Board\u00bb anglo-americano il 9 giugno 1944, le pubblicazioni riprendono il 21 aprile 1946 con la testata \"Messaggero di Roma\"\n\"Scelti dalla famiglia Perrone\"\n\"Scelti dalla Montedison\"\n\"Scelti dal gruppo Ferruzzi\"\n\"Scelti dal gruppo Caltagirone\"\nEdizioni.\n\"Il Messaggero\" ha una foliazione media di 60 pagine; viene distribuito con un'edizione nazionale ed undici edizioni locali, di cui otto nel Lazio (Roma, Metropoli, Ostia-litorale, Viterbo, Civitavecchia, Frosinone, Latina, Rieti). Le altre sono realizzate in Abruzzo, in Umbria e Marche.\nDiffusione.\nDati ADS."}
{"id": "277828", "revid": "13415", "url": "https://it.wikipedia.org/wiki?curid=277828", "title": "Beduino", "text": ""}
{"id": "277838", "revid": "33888", "url": "https://it.wikipedia.org/wiki?curid=277838", "title": "Devo", "text": "I Devo sono un gruppo musicale statunitense formatosi ad Akron (Ohio) nel 1972.\nIl loro stile musicale \u00e8 stato classificato come post-punk, ma sono per lo pi\u00f9 ricordati come una delle band-simbolo della New wave. Sono oggi considerati dalla critica un gruppo fondamentale per l'evoluzione del rock contemporaneo.\nBiografia.\nIl gruppo viene fondato da Gerald Casale, Bob Lewis e Mark Mothersbaugh, nel 1972.\nIl nome \"Devo\" viene dal termine \"de-evolution\" (de-evoluzione), teoria secondo cui l'umanit\u00e0, invece che continuare ad evolversi, avrebbe cominciato a regredire, come dimostrerebbero le disfunzioni e la mentalit\u00e0 gretta della societ\u00e0 americana. Tale teoria era frutto di uno scherzo di Casale e Lewis, nato nella fine degli anni sessanta, quando i due frequentavano la Kent State University.\nLa prima formazione prevedeva sei componenti: i fratelli Gerald e Bob Casale (basso e voce il primo, chitarra, tastiere e cori il secondo), Bob Lewis (chitarra), Mark Mothersbaugh (voce, sintetizzatori e chitarra), Rod Reisman (batteria) e Fred Weber (voce). La loro prima performance avviene nel 1973 al Performing Arts Festival della Kent State University. Dopo questa prima esibizione, il gruppo abbandona Reisman e Weber, e ingaggia Jim Mothersbaugh alla batteria elettronica e Bob Mothersbaugh alla chitarra, entrambi fratelli di Mark. Negli anni a venire, il gruppo passer\u00e0 attraverso cambi di formazione, che vedono, tra gli altri, l'abbandono di Jim Mothersbaugh, ed esibizioni dal vivo conflittuali.\nNel 1976 viene reclutato il batterista Alan Myers, che sancisce una formazione solida che durer\u00e0 dieci anni circa.\nLo stile del gruppo, ironico, pungente, irriverente e critico nei confronti della societ\u00e0 moderna, inserito in un contesto estetico che rimanda a una sorta di fantascienza al limite del \"kitsch\", gli fa guadagnare la simpatia di artisti noti come Neil Young e David Bowie, nonch\u00e9 apparizioni in film dei quali Mark Mothersbaugh curer\u00e0 la colonna sonora. Il gruppo sar\u00e0 anche pioniere nell'uso del videoclip, il pi\u00f9 noto dei quali, \"Whip It\", godr\u00e0 di una massiccia presenza nei primi mesi di vita di MTV.\nNel 1977, grazie anche a Bowie e Iggy Pop, ottengono un contratto con la Warner Bros. Il loro primo album, \"\" viene prodotto da Brian Eno. L'anno successivo sono ospiti del Saturday Night Live, dove si esibiranno in una cover di \"(I Can't Get No) Satisfaction\" dei Rolling Stones.\nNel 1984, lo scarso successo commerciale del sesto album \"Shout\" e l'abbandono del batterista Myers, costringono il gruppo a rinunciare al tour di promozione, con conseguente pausa delle attivit\u00e0. Nel frattempo, Mark Mothersbaugh si diletta nella produzione di musica per la televisione, nonch\u00e9 di un progetto solista, \"Musik for Insomniaks\".\nNel 1987 il gruppo si riforma con un nuovo batterista, David Kendrick, precedentemente con Sparks e successivamente con Bastille. L'anno successivo esce \"Total Devo\", che contiene brani che compariranno in alcuni b movie come \"Slaughterhouse Rock\" e \"The Tapeheads\", con John Cusack e Tim Robbins.\nNel 1990 esce \"Smooth Noodle Maps\", che non raccoglie grandi consensi di pubblico e critica, e l'anno successivo il gruppo si scioglie nuovamente. Successivamente, Mark Mothersbaugh fonda uno studio di registrazione per produzioni musicali commerciali, il Mutato Muzika, insieme col fratello Bob e Bob Casale. Lo studio lavora principalmente per produzioni televisive come sigle, programmi, cartoni animati, videogame e film, tra cui alcuni di Wes Anderson. Nel frattempo, Gerald Casale intraprende una carriera come regista di spot pubblicitari e video musicali, per gruppi come Rush, Silverchair e Foo Fighters.\nNel 1995 il gruppo appare nella colonna sonora del film \"Tank Girl\", e l'anno successivo si esibisce al Sundance Film Festival e al Lollapalooza proponendo alcuni classici del periodo tra il 1978 e il 1982.\nPur non pubblicando album fino al 2010, il gruppo produce una serie di singoli per compilation, produzioni televisive, spot pubblicitari per aziende come Dell e la multinazionale Target.\nNel 2006 collaborano con la Disney per un progetto chiamato \"Devo 2.0\", un gruppo composto da bambini che suonano classici dei Devo.\nNel 2008 l'azienda McDonald's propone un personaggio in omaggio che indossa l\"Energy dome\", il tipico copricapo dei Devo in plastica rossa a forma di ziqqurat circolare. Il gruppo intenter\u00e0 una causa alla multinazionale, che successivamente alcuni blog riporteranno come \"amichevolmente risolta\".\nNel 2010 esce il loro ultimo album \"Something for Everybody\", a vent'anni dal precedente.\nNel 2013 il loro ex batterista Alan Myers muore a causa di un tumore cerebrale.\nIl 17 febbraio 2014 muore improvvisamente Bob Casale, membro fondatore del gruppo, per arresto cardiaco.\nStile musicale.\nDistintisi con un caratteristico repertorio post punk e art punk, due stili strettamente connessi al fenomeno new wave degli anni settanta e ottanta, i Devo hanno avvicinato fra loro il punk e la musica dei Kraftwerk citando MC5, Stooges, Brian Eno e Frank Zappa. Con le loro sonorit\u00e0 meccaniche e il cantato \"che procede a scatti, scandito da balbettii, tic nervosi, spasimi subnormali\", la band critica la devoluzione causata dalla societ\u00e0 del progresso, che porterebbe secondo loro a una regressione mentale e infantile. Queste caratteristiche, entrambe condivise nei due primi album \"Q: Are We Not Men? A: We Are Devo!\" (1978) e \"Duty Now for the Future\" (1979), verranno meno nelle pubblicazioni seguenti, dove il loro sound isterico e robotico \u00e8 stato rimpiazzato da una musica pi\u00f9 dance pop. In qualche occasione, il gruppo si \u00e8 cimentato nella muzak come confermano alcune loro registrazioni su cassetta. Sebbene il gruppo non ami classificare la propria musica, il cantante Mothersbaugh ha definito il gruppo \"una versione dell'Ohio della Magic Band\". Oltre a essere classificati pi\u00f9 genericamente un gruppo new wave, vengono citati fra le formazioni dance rock e college rock da \"AllMusic\".\nFormazione attuale.\nEx membri"}
{"id": "277849", "revid": "2050127", "url": "https://it.wikipedia.org/wiki?curid=277849", "title": "Commissione Hallstein I", "text": "La Commissione Hallstein I fu la prima Commissione europea. Rimase in carica dal 10 gennaio 1958 al 1\u00ba settembre 1962.\nComponenti della Commissione.\nLegenda: \u00a0 [\u00a0\u00a0\u00a0\u00a0\u00a0]\u00a0Sinistra/Socialisti [\u00a0\u00a0\u00a0\u00a0\u00a0]\u00a0Democratici Cristiani [\u00a0\u00a0\u00a0\u00a0\u00a0]\u00a0Liberali"}
{"id": "277853", "revid": "57342", "url": "https://it.wikipedia.org/wiki?curid=277853", "title": "Bruno Modugno", "text": "Biografia.\nEsordisce nel giornalismo come volontario in cronaca nel quotidiano \"Il Globo\", durante la direzione di Italo Zingarelli, per poi essere chiamato a collaborare nella critica d'arte come \"vice\" di Cipriano Efisio Oppo. Dopo otto mesi, entra come praticante nella cronaca de \"Il Giornale d'Italia\", diretto da Santi Savarino: ne esce con la carica di capocronista per andare a ricoprire lo stesso ruolo nel quotidiano \"Telesera\", diretto da Ugo Zatterin. Dopo un anno, diventa inviato per la rivista \"Le Ore\".\nNel 1964 ha cominciato a collaborare con la RAI. Per pi\u00f9 di trent'anni \u00e8 stato autore e conduttore di programmi culturali come \"Racconti dal vero\", \"Pianeta\", \"Due per sette\" e \"La parola e l'immagine\". Nel 1975 \u00e8 coautore con Folco Quilici e Carlo Alberto Pinelli della serie documentaristica \"L'alba dell'uomo\" e autore e conduttore di \"Giorno di festa\" e di contenitori quotidiani come \"Arcobaleno\", \"L'estate \u00e8 un'avventura\". \u00c8 stato coautore con Michele Guard\u00ec e conduttore del bisettimanale di Rai 2 \"Mattina 2\". Negli anni Sessanta era il conduttore e autore della trasmissione \"Avventura\". \nHa condotto il TG1 delle 13:30 durante i cosiddetti anni di piombo.\nHa scritto soggetti e sceneggiature per il cinema e la TV, il copione del musical di Gianfranco Reverberi liberamente tratto dalla commedia \"La Presidentessa\", e i testi di numerose canzoni.\nHa diretto 21 telefilm per la RAI, e il film \"Re di macchia\" tratto da un suo romanzo.\nHa avuto un ruolo marginale nel film di Luciano Salce \"Il... Belpaese\" del 1977."}
{"id": "277859", "revid": "228587", "url": "https://it.wikipedia.org/wiki?curid=277859", "title": "Tom\u00e1s de Torquemada", "text": "Biografia.\nTorquemada discende da una famiglia di ebrei convertiti ed era imparentato con il grande ecclesiastico Juan de Torquemada. Giovanissimo, divenne frate domenicano e priore del convento Santa Cruz a Segovia. Nell'ottobre 1483 fra Tom\u00e1s viene nominato dai re cattolici inquisitore generale per la Castiglia, l'Aragona, il Le\u00f3n, la Catalogna e Valencia, in base all'autonomia nella scelta dei giudici che i sovrani di Spagna avevano ottenuto da papa Sisto IV, che tuttavia non voleva farsi sfuggire il controllo di tale istituzione.\nEgli riorganizz\u00f2 e centralizz\u00f2 (con le famose \"Istructiones\" redatte periodicamente dal 1484 al 1498) l'inquisizione spagnola che fu isituita nel 1480 e il cui inizio (in Spagna come altrove) era stato tumultuoso, violento e prevaricatorio, stabilendo tribunali a Siviglia, Ja\u00e9n, Cordova, Ciudad Real, e in altre citt\u00e0 come Saragozza e Barcellona, in cui peraltro incontr\u00f2 resistenza. Gli fu successivamente confermata la nomina da Innocenzo VIII, poich\u00e9 \u2014 bench\u00e9 i sovrani fossero infatti autonomi nella scelta dei giudici \u2014 il papa si riservava il diritto di controfirmare le nomine.\nTorquemada, con l'aiuto degli inquisitori a lui sottoposti (era infatti inquisitore generale di tutta la Spagna e le colonie), istitu\u00ec processi molto rigorosi nei confronti di quegli ebrei convertiti al cattolicesimo (\"marranos\") che fossero sospettati di falsa conversione. Nel 1492 il nuovo pontefice Alessandro VI convinse Torquemada a ritirarsi nel convento di Avila, ma anche da l\u00ec riusc\u00ec a ottenere dai sovrani spagnoli Isabella di Castiglia e Ferdinando II di Aragona, di cui era stato il fidato confessore, l'espulsione degli ebrei dal regno di Spagna.\nDopo tale espulsione si dedic\u00f2, con lo stesso rigore, ai processi nei confronti dei musulmani convertiti al cattolicesimo (\"moriscos\") che fossero sospetti di falsa conversione. Come inquisitore generale (nominato dal re in nome del papa che doveva tuttavia ratificarlo) era a capo del \"Consejo Supremo de la Santa Inquisici\u00f3n\" (detto la Suprema) formato da sette membri. La Suprema aveva autorit\u00e0 su 22 tribunali inquisitoriali: 14 in Spagna, 3 in Portogallo, 3 nell'America spagnola, 2 in Italia (Sicilia e Sardegna). Tra gli studiosi si ritiene generalmente che nei quindici anni della sua gestione del tribunale i processi furono 100.000 (18 al giorno) e le condanne a morte 2.000.\nMor\u00ec nel 1498 e le sue spoglie vennero inumate nel Real Monasterio de Santo Tom\u00e1s ad Avila."}
{"id": "277869", "revid": "110157", "url": "https://it.wikipedia.org/wiki?curid=277869", "title": "Ofelia (astronomia)", "text": "Ofelia \u00e8 un satellite di Urano. A parte il suo raggio orbitale e le dimensioni, praticamente nulla \u00e8 conosciuto di questa luna. Prende il suo nome dalla figlia di Polonio nell'\"Amleto\" di William Shakespeare.\n\u00c8 stato scoperto dalle immagini riprese dalla sonda spaziale Voyager 2 il 20 gennaio 1986. \u00c8 anche stato designato come Urano\u00a0VII.\nOfelia \u00e8 un satellite pastore dell'anello Epsilon di Urano. L'orbita di Ofelia \u00e8 all'interno del raggio orbitale sincrono di Urano; il satellite \u00e8 quindi destinato a schiantarsi contro il pianeta, perch\u00e9 la sua orbita sta lentamente decadendo."}
{"id": "277876", "revid": "729019", "url": "https://it.wikipedia.org/wiki?curid=277876", "title": "Ehud Barak", "text": "Carriera.\nDopo essersi laureato in Fisica e Matematica all'Universit\u00e0 di Gerusalemme nel 1976, ha ottenuto un master sui sistemi economici nel 1978 alla Stanford University in California. Per gran parte della sua vita ha servito nei corpi d'\u00e9lite dell'esercito israeliano portando a termine con successo varie operazioni di commando. \u00c8 stato il militare pi\u00f9 decorato della storia di Israele. Al culmine della sua carriera militare ha assunto la carica di capo di stato maggiore.\nDopo l'assassinio del premier Rabin ha guidato il ministero degli esteri nel governo di Shimon Peres. Nel 1996 il Partito Laburista viene sconfitto dal Likud di Netanyahu e Barak ha guidato l'opposizione parlamentare al governo conservatore. Nel 1999 egli \u00e8 stato eletto primo ministro, carica che ha conservato sino al 2001.\nNel 1999, Barak aveva promesso di porre fine entro un anno all'occupazione israeliana del Libano meridionale, in corso da 22 anni. Il 24 maggio 2000, Israele si ritir\u00f2 dal Libano meridionale. Il 7 ottobre dello stesso anno, tre soldati israeliani furono uccisi in un raid di frontiera da Hezbollah. Le salme, trattenute dai miliziani (assieme a Elhanan Tenenbaum, un imprenditore di Tel Aviv, vivo) furono riconsegnate ad Israele in cambio della liberazione di prigionieri libanesi nel 2004.\nIl governo Barak riprese i negoziati di pace con l'OLP, affermando: \"Ogni tentativo [da parte dello stato di Israele] di mantenere il controllo di questa regione [Gaza e West Bank] come entit\u00e0 politica unitaria condurr\u00e0 inevitabilmente o ad uno stato non-democratico o ad uno stato non-ebraico. Infatti, se i Palestinesi voteranno, sar\u00e0 uno stato binazionale; se non voteranno, sar\u00e0 uno stato segregazionista\".. Nell'ambito di questi negoziati, Barak prese parte al summit di Camp David del 2000, tenuto con l'obiettivo di risolvere definitivamente la questione israelo-palestinese. Ehud Barak, in seguito alle pressioni del presidente Bill Clinton, offr\u00ec a Y\u0101sser \u02bfAraf\u0101t uno Stato palestinese nella Cisgiordania e nella Striscia di Gaza con capitale Gerusalemme est, il ritorno di un limitato numero di profughi e un indennizzo per gli altri. Con una mossa estremamente criticata, \u02bfAraf\u0101t rifiut\u00f2 l'offerta di Barak senza peraltro presentare delle controproposte. Il summit, quindi, non ebbe successo.\nBarak si candid\u00f2 nuovamente alla presidenza nel 2001, ma venne sconfitto da Ariel Sharon. Dopo la sconfitta elettorale, si ritir\u00f2 a vita privata.\nNel 2005 ritorn\u00f2 sulla scena politica, dapprima tentando di candidarsi alla guida del Partito Laburista. Tuttavia, resosi conto di non disporre di un seguito sufficiente ad essere eletto, decise alla fine di sostenere la candidatura di Shimon Peres, sconfitto da Amir Peretz. Nonostante i rapporti non buoni con il neoeletto presidente del partito, Barak decise di rimanere nel Partito Laburista. Il 13 giugno 2007 Barak vinse le primarie del Partito Laburista, tornando cos\u00ec a esserne presidente. La sua vittoria lo ha visto imporsi con uno stretto margine di vantaggio sull'ex direttore dello Shabak (noto anche come Shin Bet), Ami Ayalon.\nDue giorni dopo, il 15 giugno 2007, il primo ministro Ehud Olmert lo fece succedere ad Amir Peretz alla carica di ministro della Difesa. Verso la fine del 2008 il governo di Gaza guidato da Hamas decise di rompere la tregua riprendendo su larga scala gli attacchi missilistici contro le citt\u00e0 meridionali di Israele. Pertanto dal mese di dicembre del 2008 al gennaio del 2009 Ehud Barak, in qualit\u00e0 di ministro della Difesa, guid\u00f2 l'operazione contro Gaza passata alla storia come Operazione Piombo Fuso.\nNonostante il largo consenso che l'operazione suscit\u00f2 nell'opinione pubblica, le elezioni del 2009 registrarono un pessimo risultato per i laburisti che vennero sorpassati sia dal Likud che dal partito nazionalista guidato da Lieberman. Per la prima volta nella loro storia i laburisti si dovettero accontentare del quarto posto. Nella nuova Knesset i centristi di Kadima furono ancora il gruppo parlamentare di maggioranza relativa ma non riuscirono a dar vita ad una coalizione di governo e furono costretti a passare all'opposizione.\nL'incarico di formare il nuovo governo venne quindi conferito a Netanyahu, leader della seconda forza politica israeliana, il quale chiese ai laburisti di Barak di abbandonare l'alleanza con Kadima e di entrare a far parte del nuovo governo di centro destra guidato dal Likud. Tra mille polemiche Barak accett\u00f2 la proposta di Netanyahu e conserv\u00f2 la carica di Ministro della difesa.\nLa decisione di Barak non venne condivisa da parte del suo partito che nel mese di gennaio del 2011 deliber\u00f2 a maggioranza di passare all'opposizione e di ricostruire l'alleanza con i centristi di Kadima. Per non essere costretto ad abbandonare la coalizione di governo e a dimettersi da ministro della Difesa, il 17 gennaio 2011 Ehud Barak fond\u00f2 il Partito dell'Indipendenza, una nuova formazione politica nelle cui file confluirono cinque parlamentari fuoriusciti dal gruppo parlamentare laburista, che ader\u00ec alla maggioranza parlamentare di centro destra.\nIl 27 novembre 2012 il ministro della difesa decise di ritirarsi dalla politica, per via dell'insuccesso nell'operazione colonna di fumo.\nNell'aprile 2015 Barak invest\u00ec 1 milione di dollari nell'azienda Reporty Homeland Security, un'azienda attiva nell'ambito della sicurezza e dei servizi di emergenza."}
{"id": "277877", "revid": "180559", "url": "https://it.wikipedia.org/wiki?curid=277877", "title": "Scarabeo (gioco)", "text": "Scarabeo \u00e8 una variante italiana del pi\u00f9 famoso gioco da tavolo \"Scrabble\", pubblicato alla fine degli anni cinquanta da Aldo Pasetti e successivamente dalla Editrice Giochi..\nPasetti venne accusato di violazione del diritto d'autore, ma venne prosciolto il 17 marzo 1961 dalla Corte di appello di Milano e cedette, successivamente, il gioco alla Editrice Giochi.\nIl gioco \u00e8 sostanzialmente analogo allo \"Scrabble\", ma con alcune differenze caratterizzanti:\n\"Scarabeo\" \u00e8 un marchio registrato Editrice Giochi."}
{"id": "277879", "revid": "709565", "url": "https://it.wikipedia.org/wiki?curid=277879", "title": "Teorema di Modigliani-Miller", "text": "In finanza, il teorema di Modigliani-Miller (dagli economisti Franco Modigliani e Merton Miller che ne proposero la formulazione originale) costituisce la base della moderna teoria della struttura del capitale. Nella sua formulazione pi\u00f9 semplice, il teorema afferma che, in assenza di tasse, costi di fallimento, asimmetrie informative, in un mercato efficiente il valore di un'impresa non \u00e8 affetto dalla modalit\u00e0 con cui l'impresa si finanzia. Non importa dunque se l'impresa ottiene il proprio capitale raccogliendo finanziamenti tramite l'emissione di azioni o tramite debito; allo stesso modo la politica di dividendo non ha effetti sul valore dell'impresa. Il teorema \u00e8 costituito da due proposizioni distinte, che possono essere estese a una situazione che prevede la presenza di tassazione.\nIl teorema di Modigliani-Miller rappresenta inoltre un importante contributo alla teoria della finanza aziendale, o \"corporate finance\", dal punto di vista \"metodologico\"; con il lavoro di Modigliani e Miller del 1958 si introducono infatti per la prima volta gli strumenti analitici formali dell'economia politica nell'analisi di un problema di finanza aziendale .\nProposizioni del teorema di Modigliani-Miller.\nSi considerino due imprese, identiche in tutto salvo la struttura del capitale. La prima impresa, detta U, \u00e8 \"unlevered\", ossia il suo capitale \u00e8 interamente costituito da capitale di rischio (cio\u00e8 \u00e8 interamente versato dagli azionisti nel caso di una societ\u00e0 per azioni). L'altra impresa, detta L, \u00e8 \"levered\", ossia il suo capitale \u00e8 in parte costituito da \"equity\" o capitale di rischio, in parte da debito. La prima proposizione del teorema di Modigliani-Miller afferma che il valore delle due imprese \u00e8 il medesimo:\ndove formula_2 \u00e8 il valore dell'impresa U, formula_3 quello dell'impresa L. formula_2 \u00e8 pari al costo di acquistare tutte le azioni dell'impresa U, formula_3 al costo di acquistare tutte le azioni dell'impresa L e di ripagarne il debito per intero.\nIl ragionamento alla base del risultato \u00e8 brevemente illustrato: si consideri il caso di un investitore che intende acquistare l'impresa U o l'impresa L. Invece di acquistare tutte le azioni dell'impresa U, potrebbe acquistare le azioni dell'impresa L e indebitarsi per un ammontare pari al debito di L. I rendimenti da entrambi gli investimenti sarebbero identici. Dunque il valore di tutte le azioni di L (o \"equity\" di L) deve essere uguale a quello di tutte le azioni di U, meno il debito di L.\nQuesta discussione chiarifica alcune delle ipotesi del teorema. Si \u00e8 infatti implicitamente ipotizzato che il costo del debito per l'investitore sia lo stesso che per l'impresa L; ci\u00f2 non \u00e8 necessariamente verificato in caso di mercati inefficienti o asimmetrie informative.\nQuanto alla seconda proposizione, essa stabilisce la seguente relazione tra costo del capitale dell\"'equity\", o capitale di rischio, formula_6, per un'impresa indebitata, il costo del capitale per un'impresa il cui capitale \u00e8 costituito esclusivamente da \"equity\", formula_7, il costo del debito formula_8 e il rapporto debito-\"equity\" (o leva finanziaria, a seconda delle definizioni) formula_9:\nLa proposizione afferma dunque che il costo del capitale dell\"'equity\" \u00e8 una funzione lineare della leva finanziaria dell'impresa. Una maggiore leva finanziaria (ovvero pi\u00f9 debito rispetto al capitale) implica un pi\u00f9 alto costo del capitale proprio, a causa del maggiore rischio (ad es., di insolvenza) a carico degli azionisti dell'impresa.\nEntrambe le proposizioni sono valide sotto l'ipotesi che non sussistano imposizione fiscale e costi di transazione, nonch\u00e9 che investitori e imprese possano indebitarsi allo stesso tasso. Se da un lato queste condizioni non sono in genere verificate nei mercati reali, come fatto rilevare dagli stessi Modigliani e Miller nel loro contributo originale, l'importanza del teorema sta nel fatto che la struttura del capitale ha rilevanza precisamente perch\u00e9 una delle condizioni \u00e8 violata. Il teorema fornisce dunque delle indicazioni circa quali fattori possano determinare la struttura del capitale.\nEstensioni.\nRisultato di Modigliani-Miller in presenza di tassazione.\nIn presenza di tassazione, le espressioni presentate sopra sono leggermente modificate. Denotando tramite formula_11 l'aliquota d'imposta e tramite formula_12 il valore del debito, la prima proposizione del teorema diventa:\nIl significato dell'espressione sopra \u00e8 che le imprese possono trarre vantaggio dall'indebitamento, dal momento che possono dedurre dal pagamento delle imposte sugli utili i pagamenti di interessi, cos\u00ec che l'indebitamento riduce il livello di tassazione; per contro, i pagamenti di dividendi agli azionisti, che costituiscono interamente il costo del capitale per un'impresa che non ha debito, non sono di norma deducibili ai fini fiscali.\nL'espressione sopra si presta inoltre a un'interpretazione intuitiva: si ipotizzi che il debito dell'impresa abbia maturit\u00e0 \u00abinfinita\u00bb, sicch\u00e9 l'impresa versa in perpetuo, ogni anno, ai suoi creditori, un interesse pari a formula_14; il beneficio in termini di tassazione (il pagamento di interessi \u00e8 infatti deducibile) sar\u00e0 allora formula_15. Il valore attuale di una rendita perpetua con rata formula_16 \u00e8, per un tasso d'interesse pari a formula_17:\nappunto l'ammontare per cui formula_19 eccede formula_20. In altre parole: la presenza di debito incrementa il valore dell'impresa per un ammontare pari al valore attuale dei vantaggi fiscali che l'impresa deriva dal debito.\nLa seconda proposizione diventa inoltre:\ncon analoga interpretazione al caso precedente.\nRisultato di Modigliani-Miller e CAPM.\nSi ipotizzi inoltre che il CAPM sia valido; ci\u00f2 implica che il rendimento di qualunque attivit\u00e0 finanziaria formula_22 si esprime come:\ndove formula_24 denota il rendimento privo di rischio, formula_25 il rendimento atteso del mercato, e:\nSostituendo nell'espressione per il rendimento della \"levered company\", si ha:\nossia:\nSotto l'ipotesi (comunemente effettuata nei libri di testo) che il debito sia privo di rischio, formula_29, cos\u00ec che l'espressione per il beta del capitale di rischio (\"equity\") della \"levered company\" si riduce a:\nUn'applicazione: riacquisto di azioni proprie finanziato tramite emissione di debito.\nSi consideri un'impresa inizialmente priva di debito. Il \"business\" dell'impresa genera in perpetuo un flusso di cassa pari a euro ogni anno, al netto delle imposte; le azioni dell'impresa hanno un beta formula_31, il tasso d'interesse privo di rischio \u00e8 formula_32 e il rendimento atteso del mercato \u00e8 formula_33. Ipotizzando che il CAPM sia valido, il tasso di rendimento richiesto dall'investitore rappresentativo al fine di detenere azioni dell'impresa sar\u00e0:\nIl valore dell'impresa pu\u00f2 essere allora calcolato utilizzando il metodo del WACC la formula per una rendita perpetua: dal momento che l'impresa genera una rendita perpetua con cedola pari a euro ogni anno, scontando la rendita al tasso formula_35 si ottiene:\nil valore dell'impresa priva di debito.\nSi ipotizzi a questo punto che il reddito dell'impresa sia soggetto a un'aliquota d'imposta formula_37, e che l'impresa intenda riacquistare euro di azioni proprie, emettendo contestualmente euro di debito. In assenza di tassazione, quest'operazione lascerebbe inalterato il valore dell'impresa: si tratterebbe semplicemente di rimpiazzare una fonte di finanziamento (il capitale proprio) con una alternativa (il debito). Dal momento che vi \u00e8 imposizione fiscale, tuttavia, l'operazione crea valore; nello specifico, il valore dell'impresa diviene:\nutilizzando la proposizione di Modigliani-Miller in presenza di tassazione.\nStruttura ottimale del capitale e costi attesi d'insolvenza.\nLa conclusione dell'estensione del teorema originario all'ipotesi di un'economia con tasse \u00e8 che le imprese traggono un vantaggio, in termini di imposizione fiscale, dal debito. In assenza di svantaggi a controbilanciare il guadagno fiscale derivante dal debito, le imprese dovrebbero finanziare i loro investimenti esclusivamente tramite debito.\nNaturalmente quest'ultima conclusione non \u00e8 realistica, da un punto di vista positivo \u2014 in genere, le imprese fanno anche ricorso al capitale di rischio, o \"equity\" \u2014 n\u00e9 da un punto di vista normativo \u2014 sarebbe rischioso per le imprese indebitarsi oltre misura. Modigliani e Miller mettono le mani avanti, consci del fatto che il loro elegante modello presta il fianco a tali critiche; nello stesso lavoro in cui sviluppano le due proposizioni in presenza di tassazione, sottolineano come un aumento del debito innescher\u00e0 inevitabilmente dei \"costi\", derivanti ad esempio da un aumento parallelo della probabilit\u00e0 di insolvenza dell'impresa, che andranno a bilanciare i vantaggi fiscali. La soluzione del \"trade-off\" tra vantaggio fiscale e svantaggio derivante dalla probabilit\u00e0 di insolvenza determiner\u00e0 una struttura ottimale del capitale. Questo risultato altro non \u00e8 che la prima espressione di una serie di teorie della struttura ottimale del capitale che vanno sotto il nome comune di \"teorie del trade-off\"."}
{"id": "277880", "revid": "2165956", "url": "https://it.wikipedia.org/wiki?curid=277880", "title": "Benjamin Netanyahu", "text": "Biografia.\nNato nel 1949 a Tel Aviv da genitori ebrei laici: il padre \u00e8 Benzion Mileikowsky (1910-2012), aschenazita polacco, di Varsavia, e di origini sefardite; la madre \u00e8 Tzila Segal (1912-2000), di origini lituane, bielorusse e polacche. \u00c8 secondo di tre fratelli, il pi\u00f9 grande dei quali era Yonatan Netanyahu (1946-1976), detto Yoni, che rimarr\u00e0 poi ucciso durante un conflitto a fuoco nell'Operazione Entebbe in Uganda. Il padre era professore emerito di storia e filosofia dapprima all'Universit\u00e0 di Denver e poi alla Cornell University, in cui teneva la cattedra di studi ebraici. Il nonno paterno, il rabbino Nathan Mileikowsky (nato a Kr\u0117va, in Bielorussia nel 1879), fu un fervente sionista e oppositore del progetto Madagascar per gli ebrei.\nNetanyahu crebbe sia a Gerusalemme che negli USA. Dal 1956 al 1958, e poi di nuovo dal 1963 al 1968, si trasfer\u00ec con la famiglia in Pennsylvania. Ritorn\u00f2 in Israele subito dopo essersi diplomato nel 1967 per arruolarsi nelle Forze di difesa israeliane, poco dopo la Guerra dei Sei Giorni. Netanyahu divenne 'team leader' nell'unit\u00e0 di forze speciali Sayeret Matkal e prese parte a molte missioni, incluse l'Operazione Regalo (1968) e l'Operazione Isotopo (1972), per salvare i passeggeri di un volo dirottato da terroristi palestinesi, durante la quale fu ferito alla spalla. Netanyahu combatt\u00e9 in prima linea nella Guerra d'attrito e nella Guerra dello Yom Kippur nel 1973, prendendo parte ai raid delle forze speciali sul Canale di Suez e poi guidando in profondit\u00e0 un commando d'assalto all'interno del territorio siriano. Netanyahu raggiunse il grado di capitano prima del ritiro dall'attivit\u00e0 militare. \nSi laure\u00f2 al MIT col titolo di \"Bachelor of Science\" (SB) e \"Master of Science\" (SM); Netanyahu divenne un consulente economico per il \"Boston Consulting Group\". Termina la formazione accademica con il dottorato in scienze politiche presso l'Universit\u00e0 di Harvard.\nTorn\u00f2 in Israele nel 1978 per fondare l\"'Istituto Anti-Terrore Yonatan Netanyahu\", intitolato al fratello, morto due anni prima.\nNel 1984, Netanyahu fu nominato Rappresentante Permanente di Israele alle Nazioni Unite dal Primo Ministro Yitzhak Shamir, incarico che mantenne sino al 1988. Fu eletto poi alla Knesset prima di diventare il leader del partito conservatore Likud nel 1993, portando il partito alla vittoria alle elezioni del 1996, per diventare il pi\u00f9 giovane Primo ministro dal 1948. A quelle elezioni, per la prima volta, gli Israeliani elessero in maniera diretta il loro Primo Ministro e Netanyahu fu eletto dopo un'ondata di attacchi terroristici contro i civili israeliani. Shimon Peres, Primo Ministro laburista dopo la morte di Yitzhak Rabin, assassinato da un fanatico ebreo dell'estrema destra israeliana, era inizialmente favorito nei sondaggi ma, non essendo riuscito a fermare gli attacchi terroristici, perse rapidamente la fiducia dell'elettorato. Il 3 e il 4 marzo 1996, terroristi palestinesi organizzarono due bombardamenti suicidi in cui 32 cittadini israeliani vennero uccisi. Questi due attentati funsero da principale catalizzatore per la caduta di Peres. Netanyahu fece campagna contro gli accordi stretti dal Governo Laburista con Yasser Arafat: pose come condizione per ogni progresso nelle trattative di pace che l'Autorit\u00e0 Nazionale Palestinese rispettasse i suoi obblighi, principalmente al riguardo della lotta al terrorismo. Lo slogan della sua campagna fu: \"Netanyahu - Per costruire una pace sicura\". In ragione della sua educazione e della lunga esperienza americana, Netanyahu assunse il responsabile politico del Partito Repubblicano Arthur Finkelstein per gestire la sua campagna. Nonostante lo stile all'americana della campagna avesse provocato forti critiche all'interno di Israele, esso si prov\u00f2 vincente e il Partito del Likud ottenne il governo. Nel 1999 Ehud Barak segu\u00ec uno stile simile e assunse numerosi tecnici americani per sfidare lo stesso Netanyahu. Eletto Primo Ministro il 18 giugno 1996, Netanyahu negozi\u00f2 con Yasser Arafat giungendo agli accordi di Wye River. Nonostante il suo approccio alle negoziazioni di pace fosse popolare, fu accusato di tentare di porre in condizione di stallo ogni trattativa. Non ci fu infatti nessun progresso nelle trattative di pace con i palestinesi e Netanyahu non riusc\u00ec a mettere in atto le tappe che erano state decise negli Accordi di Oslo.\nNel 1996 Netanyahu e il Sindaco di Gerusalemme Ehud Olmert decisero di aprire un varco per il tunnel del Muro Occidentale. Questo caus\u00f2 tre giorni di rivolte da parte dei palestinesi che causarono perdite sia israeliane che palestinesi. Netanyahu fu contrastato dalla sinistra israeliana e perse il supporto della destra a causa delle sue concessioni ai palestinesi a Hebron e per le sue negoziazioni con Arafat. Dopo una lunga serie di scandali e un'inchiesta che lo accusava di corruzione, in seguito archiviata, Netanyahu perse il favore del pubblico israeliano, la sua coalizione and\u00f2 in frantumi e fu costretto ad indire elezioni anticipate nel 1999.\nDopo esser stato sconfitto alle elezioni del 1999, Netanyahu lasci\u00f2 la politica, lavorando nel settore privato. Tornato in politica nel 2002, ricopr\u00ec prima la carica di Ministro degli Esteri (2002-2003) e poi quella di Ministro delle Finanze (2003-2005), ma rassegn\u00f2 le dimissioni il 9 aprile 2005 in segno di protesta contro il piano di ritiro da Gaza. Come Ministro delle Finanze, Netanyahu inizi\u00f2 profonde riforme economiche che promossero la crescita.\nNetanyahu riottenne la guida del Likud il 20 dicembre 2005, dopo che Sharon usc\u00ec dal Likud per fondare il nuovo partito Kadima. Nel dicembre 2006 diventa il portavoce ufficiale dell'opposizione nella Knesset ed \u00e8 Presidente del Likud.\nIl ritorno nel 2009.\nAlle elezioni israeliane del 2009, il partito centrista di Kadima arriva primo, ma di solo un seggio; la sua leader, Tzipi Livni, manca la maggioranza necessaria in Parlamento. Netanyahu, arrivato secondo col Likud, si accorda con il capo di un partito di destra, Avigdor Lieberman, riuscendo ad assicurarsi la maggioranza. Ridiventa per la seconda volta Primo ministro dal 31 marzo 2009 con una coalizione di partiti di destra, entrato in carica il 31 marzo.\nAlle elezioni del 2013 il cartello elettorale di destra tra Likud e Beytenu ottiene il primo posto con 31 seggi ma la Knesset si divide in due schieramenti di pari forza (60 seggi ai partiti di destra e confessionali ebrei e 60 a quelli di centrosinistra, laburisti e arabi). Netanyahu riceve cos\u00ec nuovamente dal presidente Shimon Peres l'incarico di formare il governo, ma l'assenza di una maggioranza lo costringe a intavolare trattative con i partiti che non facevano parte della precedente coalizione, in particolare con i centristi dello Yesh Atid, il partito di Yair Lapid, outsider delle elezioni israeliane. La difficolt\u00e0 delle trattative politiche induce il presidente Peres a concedere a Netanyahu una proroga di ulteriori due settimane dopo l'infruttuoso decorso del termine ordinario di 28 giorni previsto per la formazione del governo. Alla fine il tentativo di Netanyahu riesce e il nuovo governo israeliano, sostenuto - oltre che dal Likud-Beitenu - anche da Yesh Atid, Focolare Ebraico e Hatnua, presta giuramento il 18 marzo 2013, potendo contare su una maggioranza di 68 parlamentari su 120.\nPochi giorni dopo il giuramento, il 22 marzo 2013, Netanyahu riceve la visita del Presidente degli Stati Uniti Barack Obama. Dall'8 luglio al 26 agosto 2014, il governo israeliano impegna il proprio esercito nella campagna militare denominata \"Operazione Margine di protezione\" contro le forze di Hamas nella Striscia di Gaza, ennesimo capitolo del conflitto arabo-israeliano in quel territorio.\nLe elezioni anticipate del 17 marzo 2015 segnano un'ulteriore conferma della leadership di Netanyahu, questa volta a sorpresa, visto che i sondaggi della vigilia lo davano sconfitto a vantaggio dell'avversario laburista Isaac Herzog. Invece il Likud mantiene il primo posto tra i partiti concorrenti e conquista 30 seggi alla Knesset. Cos\u00ec Netanyahu pu\u00f2 essere confermato Primo ministro di una coalizione con gli ultraortodossi di Shas e Giudaismo Unito nella Torah, col partito di centrodestra Kulanu, coi nazionalisti religiosi di La Casa Ebraica e, a partire da maggio 2015, con la destra nazionalista di Israel Beytenu, guidata, come nel 2009, da Avigdor Lieberman, per un totale di 66 seggi su 120.\nNel 2019 si svolgono due elezioni nazionali, il 9 aprile e il 17 settembre, nelle quali il Likud e i suoi alleati non riescono ad ottenere la maggioranza sufficiente in Parlamento per riformare nuovamente la coalizione di Governo, vista la defezione e opposizione di Avigdor Lieberman, leader di un partito di destra. Netanyahu rimane intanto premier ad interim e il 25 settembre 2019 riceve l'incarico di formare il governo dal presidente Rivlin dicendosi disposto a formare un governo di coalizione con Benny Gantz, leader del partito Blu-Bianco, emerso nel frattempo come importante forza nel Paese. Ma lo stallo politico \u00e8 continuato, impedendo il protrarsi della legislatura.\nAnche una nuova elezione nazionale nel 2020, non ha portato lunga stabilit\u00e0: dopo la formazione di un Governo con Gantz, che prevedeva la rotazione dei premier, Netanyahu ha gestito la pandemia del Covid-19 e siglato i cosiddetti \"Accordi di Abramo\" che hanno portato, con la mediazione degli Stati Uniti, alla normalizzazione delle relazioni diplomatiche con Emirati Arabi Uniti e Bahrein. Ciononostante la sua coalizione \u00e8 collassata nel dicembre 2020. Nuove elezioni anticipate, le quarte in meno di due anni, sono state fissate per il 23 marzo 2021. Anche a questa tornata elettorale Netanyahu si presenta come candidato premier, col Likud ancora primo nei sondaggi, con circa il 30%. Frattanto, si trova ad affrontare nuovi avversari politici, stanchi della sua lunga permanenza al potere, come Gideon Sa'ar, che con altri deputati ha abbandonato il Likud fondando un nuovo partito, proponendosi come alternativa.\nAlle elezioni del marzo 2021 ottiene 52 seggi, non sufficienti per garantirgli una maggioranza all\u2019interno della Knesset. Il 6 aprile 2021 il Presidente d\u2019Israele Reuven Rivlin gli affida l\u2019incarico di formare il nuovo governo. Netanyahu avr\u00e0 a disposizione 28 giorni per raggiungere la maggioranza dei 61 seggi all\u2019interno del Parlamento nazionale. Il 4 maggio rimette il mandato a Rivlin, in quanto non \u00e8 riuscito a trovare un accordo con Naftali Bennett, leader del partito di estrema destra Yamina. Il Presidente Rivlin ha dunque affidato il mandato di formare il governo a Yair Lapid.\nControversie.\nOltre che per la sua linea dura nel conflitto Israele-Striscia di Gaza, Netanyahu ha attirato critiche in alcune occasioni.\nA seguito delle sue elezioni del 1996, \u00e8 venuto a mancare l'accordo di Oslo per la pace tra Israele e Palestina portando una volta eletto, all'aumento delle tensioni tra i due stati e alla perdita di stabilit\u00e0.\nFecero scalpore le sue dichiarazioni del 2015, secondo cui Adolf Hitler, bench\u00e9 antisemita, non aveva alcuna intenzione di sterminare gli ebrei, voleva solo espellerli e mandarli in Madagascar o farli emigrare a forza in Israele, ma fu convinto dal Gran Mufti di Gerusalemme Amin al-Husseini, capo palestinese e zio di Yasser Arafat, che non voleva l'emigrazione sionista, a mettere in pratica la soluzione finale della questione ebraica. Il leader dell'opposizione Herzog ha accusato Netanyahu di fare il gioco dei negazionisti dell'Olocausto.\nNel 2019 viene formalmente incriminato di corruzione, frode e abuso d'ufficio per modifiche legislative effettuate al fine di favorire aziende di comunicazione ed importanti uomini d'affari."}
{"id": "277885", "revid": "125960867", "url": "https://it.wikipedia.org/wiki?curid=277885", "title": "Michael Parks", "text": "Partecip\u00f2 ad oltre 100 tra film e serie televisive, ma \u00e8 noto soprattutto per i suoi lavori negli ultimi anni di carriera con Quentin Tarantino e Robert Rodriguez.\nBiografia.\nFiglio del giocatore di baseball Harry Parks, nella sua adolescenza Michael Parks esercit\u00f2 svariati mestieri. Nel 1968 suo fratello Jimmy mor\u00ec annegato. A 21 anni entr\u00f2 sotto contratto con l'Universal Studio recitando in vari show televisivi e film. Fu il protagonista di \"Seme selvaggio\" (1965), prodotto da Marlon Brando, e \"La strada sbagliata\" (1966), in cui recit\u00f2 anche Jennifer Jones, e interpret\u00f2 Adamo nel film \"La Bibbia\" (1966) di John Huston. \nI primi riconoscimenti come star giunsero a Parks grazie alla serie televisiva \"Dove vai Bronson?\" dal 1969-1970. Fu anche interprete del motivo conduttore della serie, \"Long Lonesome Highway\", che divenne una Top 40 hit nel 1970, oltre a produrre diversi albums (\"Blue\", \"Closing the Gap\", \"Cooling Soup\"). Interpret\u00f2 il ruolo di un poliziotto nel film per la TV \"The China Lake Murders\" (1990) e \"Stranger by Night\" (1994). Ebbe il ruolo di Philip Colby durante la seconda stagione de \"I Colby\", spin-off della serie tv \"Dynasty\". Interpret\u00f2 inoltre il personaggio di Jean Renault in \"I segreti di Twin Peaks\".\nApparve come il boss irlandese Tommy O'Shea in \"Il giustiziere della notte 5\" (1994). Interpret\u00f2 lo scrittore Ambrose Bierce nel prequel \"Dal tramonto all'alba 3 - La figlia del boia\" (2000), prodotto da Robert Rodriguez. Quentin Tarantino, che considera Parks il migliore attore americano contemporaneo, gli affid\u00f2 i personaggi di Earl McGraw in ' (2003), e di Esteban Vihaio, un pappone ottantenne, in ' (2004). Il ruolo di Earl McGraw verr\u00e0 ripreso in tutti e due i film del progetto \"Grindhouse\" del tandem Tarantino/Rodriguez. Parks partecip\u00f2 inoltre alla celebre serie televisiva \"Walker Texas Ranger\" nel ruolo di Caleb Hooks, uno dei principali nemici del protagonista.\nNel 2011 ottenne brillanti recensioni al Sundance Film Festival per il film \"Red State\", nel ruolo del pastore estremista Abin Cooper, scritto appositamente per lui dal regista cult Kevin Smith, che considera Parks l'attore pi\u00f9 incredibile con il quale abbia mai lavorato. Smith scrisse un altro ruolo per Parks nel film \"Tusk\" (2014), in cui recitarono Justin Long e Johnny Depp e grazie al quale Parks ricevette il plauso della critica.\nVita privata.\nMichael Parks si spos\u00f2 quattro volte; l'ultima nel 1997 con Oriana Parks, con la quale rimase fino alla morte. Ebbe due figli, Kimberly (dalla prima moglie) e James (dalla terza), e adott\u00f2 due bambine. \nMor\u00ec il 9 maggio 2017 a 77 anni. La causa della morte non \u00e8 stata dichiarata e Parks, per sua richiesta, ricevette sepoltura in mare."}
{"id": "277889", "revid": "124260504", "url": "https://it.wikipedia.org/wiki?curid=277889", "title": "Yitzhak Shamir", "text": "\u00c8 stato Primo ministro di Israele due volte, dal 1983 al 1984 e dal 1986 al 1992.\nBiografia.\nEbreo di origine polacca (il suo nome di nascita era \"Icchak Jaziernicki\"), studi\u00f2 in Polonia ed emigr\u00f2 in Palestina nel 1935.\nFu un importante esponente della Banda Stern, responsabile di atti come l'assassinio del negoziatore ONU Folke Bernadotte e di Lord Moyne. Successivamente fu reclutato dal Mossad per varie operazioni ad hoc (in particolare assassinii mirati) e lavor\u00f2 all'Operazione Damocle in Egitto. \nMembro del partito conservatore Likud fin dalla fondazione (1977), di cui fu leader dal 1983 al 1992, fu deputato alla Knesset, ministro degli esteri e primo ministro.\nLasci\u00f2 la politica attiva nel 1996.\nMalato da tempo, \u00e8 deceduto il 30 giugno 2012 a Tel Aviv."}
{"id": "277890", "revid": "1522738", "url": "https://it.wikipedia.org/wiki?curid=277890", "title": "Julio Borges", "text": "\u00c8 il coordinatore del partito Primero Justicia, da lui fondato nel 2000 con Henrique Capriles Radonski e Leopoldo Lopez.\nBorges \u00e8 stato deputato per lo Stato di Miranda dal 2000 al 2005 caratterizzandosi per la ferma opposizione al governo del presidente Hugo Ch\u00e1vez.\nBorges ha poi partecipato alla corsa per le elezioni presidenziali in Venezuela del 2006, fin quando il 9 agosto si \u00e8 ritirato appoggiando la candidatura di Manuel Rosales, il governatore dello Stato di Zulia.\nNella sua campagna promise di costruire la guida necessaria per rendere dignitoso il lavoro basato sul progresso di tutta la popolazione. Chiese ai venezuelani di rimanere fiduciosi: \nNel 2017 ha ricevuto in rappresentanza dell'opposizione democratica in Venezuela il Premio Sakharov per la libert\u00e0 di pensiero."}
{"id": "277893", "revid": "842", "url": "https://it.wikipedia.org/wiki?curid=277893", "title": "Apple II+", "text": ""}
{"id": "277905", "revid": "842", "url": "https://it.wikipedia.org/wiki?curid=277905", "title": "Apple IIc/IIc+", "text": ""}
{"id": "277907", "revid": "5456", "url": "https://it.wikipedia.org/wiki?curid=277907", "title": "Chu En-Lai", "text": ""}
{"id": "277908", "revid": "5456", "url": "https://it.wikipedia.org/wiki?curid=277908", "title": "Ciu Enlai", "text": ""}
{"id": "277909", "revid": "5456", "url": "https://it.wikipedia.org/wiki?curid=277909", "title": "Enlai Zhou", "text": ""}
{"id": "277910", "revid": "112299214", "url": "https://it.wikipedia.org/wiki?curid=277910", "title": "Squaneto", "text": ""}
{"id": "277920", "revid": "1791", "url": "https://it.wikipedia.org/wiki?curid=277920", "title": "Tatuaggi", "text": ""}
{"id": "277925", "revid": "287204", "url": "https://it.wikipedia.org/wiki?curid=277925", "title": "Tsugumi", "text": "Tsugumi (\"Tugumi\") \u00e8 il quarto romanzo dell'autrice giapponese Banana Yoshimoto, scritto nel 1989 ed edito in Italia da Feltrinelli.\nLa trama.\nTsugumi parla di un'estate che un gruppo di ragazzi trascorrer\u00e0 per l'ultima volta perch\u00e9 la pensione dove abitavano verr\u00e0 chiusa a causa della costruzione di un nuovo albergo del padre di Kyoichi, il nuovo amico, e cos\u00ec Tsugumi, Yoko e tutta la famiglia si trasferiranno alla fine dell'estate.\nLa protagonista del romanzo \u00e8 Maria, una ragazza candida e semplice, che ritorna al suo paese nat\u00eco da Tokyo. Durante il soggiorno estivo nella localit\u00e0 marittima trascorre il suo tempo nell'albergo degli zii con le sue due cugine: Tsugumi e Yoko.\nTsugumi \u00e8 una ragazza particolare, di salute molto cagionevole, e ha un carattere impossibile: appare cattiva e viziata, ma anche terribilmente intelligente. Maria \u00e8 una delle poche persone che riesce a penetrare nella sua scorza e ad arrivare al suo cuore e alla sua anima, che si rivela sensibile e forte. \nNel romanzo accadono diverse vicende che coinvolgono le tre cugine e il cane dei loro vicini, Pochi, oltre ad un nuovo abitante del paese.\nPubblicazione.\nApparso per la prima volta a puntate nell'edizione giapponese di \"Marie Claire\", fu raccolto in volume nel 1989. \u00c8 considerato uno dei pi\u00f9 grandi successi di Banana Yoshimoto con oltre due milioni di copie vendute. In Italia il libro \u00e8 stato pubblicato da Feltrinelli nella prima edizione in lingua occidentale nel 1994, con traduzione curata da Alessandro Giovanni Gerevini. Alla fine del romanzo c'\u00e8 una postfazione a cura dell'Autrice stessa e una nota per i lettori italiani."}
{"id": "277932", "revid": "484362", "url": "https://it.wikipedia.org/wiki?curid=277932", "title": "Ferdinando Galli da Bibbiena", "text": "Biografia.\nFormatosi a Bologna, studi\u00f2 prima pittura poi quadratura e prospettiva, eseguendo, tra il 1674 e il 1675, sotto la guida di Giacomo Torelli, la scenografia per il teatro della Fortuna di Fano. \nAttivo come decoratore gi\u00e0 dal 1676, insieme al fratello Francesco lavor\u00f2 a Mirandola, Modena e Novellara, eseguendo una serie di cicli ad affreschi tutti distrutti. Tra il 1678 e il 1684, realizz\u00f2 le decorazioni del salone da ballo di Palazzo Fantuzzi a Bologna, con sulle pareti un loggiato, aperto verso un giardino, visto, su tre lati in prospettiva normale, mentre nel quarto improvvisamente scivola in una direzione angolata, come a ricollegare la sala con il monumentale scalone di Paolo Canali in corso d'opera.\nPer ventotto anni, dal 1685 fino al 1708, fu al servizio di Ranuccio II e Francesco Farnese a Parma, dal 1687 come pittore e dal 1697 come \u00abprimo architetto ducale\u00bb. Tra il 1685-87 esegu\u00ec gli affreschi e forse anche l'architettura dell'Oratorio della Beata Vergine del Serraglio di San Secondo e tra il 1687-90 la decorazione dell'Oratorio della Morte a Piacenza. Tra il 1687 e il 1700 costru\u00ec l'altare Buratti per Santa Maria degli Alamanni a Bologna e, a Soragna, progett\u00f2 il teatro ed esegu\u00ec col fratello la decorazione di alcune sale della rocca Meli Lupi; nel 1687 e nel 1703 intervenne nella villa Paveri Fontana di Collecchio, ove decor\u00f2 con l'aiuto di Francesco gli interni, ricostru\u00ec la facciata e progett\u00f2 la monumentale fontana dei Tritoni.\nNel 1688, prese parte ai lavori di abbellimento e di riorganizzazione del teatro ducale parmense e di quello della Pilotta. Nel 1690 ristruttur\u00f2 il collegio dei Nobili a Parma e progett\u00f2 la facciata del Palazzo Rangoni Farnese. Negli stessi anni collabor\u00f2 con Simone Moschino per l'ampliamento del Palazzo del Giardino. Tra il 1693-97 lavor\u00f2 nel Palazzo Costa a Piacenza. Dal 1699 al 1708 diresse i lavori di ammodernamento della reggia e del giardino di Colorno, portati a termine da Giuliano Mozzani.\nNel 1708 si rec\u00f2 a Barcellona per sovrintendere agli spettacoli per le nozze di Carlo III d'Austria, il futuro imperatore Carlo VI, rientrando a Parma alla fine del 1711. L'anno successivo diede i disegni per la doppia volta del coro della chiesa di Sant'Antonio Abate, realizzando la volta inferiore forata da cui si pu\u00f2 scorgere la decorazione della volta superiore. Dal 1712 al 1717 fu a Vienna, dapprima affiancando il fratello Francesco, che torner\u00e0 in patria nel 1714. Qui, insieme al figlio Giuseppe, realizz\u00f2 presso la corte imperiale memorabili scenografie come quella per la festa teatrale di Johann Joseph Fux su libretto di Pietro Pariati, \"Angelica vincitrice di Alcina\", rappresentata all'aperto nel settembre del 1716 sulla peschiera della Favorita.\nNel 1717, a causa di una malattia agli occhi, rientr\u00f2 a Bologna, dove realizz\u00f2 i progetti per la specola dell'Istituto delle Scienze, nel 1720 quelli per lo scalone di palazzo Malvezzi, per la sala delle feste in palazzo Ranuzzi e per l'appartamento del gonfaloniere nel Palazzo pubblico. Nel 1726 forn\u00ec i disegni per il campanile di Santa Cristina della Fondazza. Dal 1719 esegu\u00ec, assieme al figlio Antonio, i lavori di restauro del teatro della Fortuna di Fano e tra il 1719-22 o restauri alla chiesa di San Giovanni Evangelista a Rimini e lavorando, sempre in quest'ultima citt\u00e0, tra il 1723-24 alla chiesa dei Teatini.\nNel 1727 progett\u00f2 l'altare della chiesa del Rosario a Cento, del 1734, sono le coperture della chiesa parrocchiale di Villa Pasquali e in una cappella di Santa Maria Assunta a Sabbioneta, consistenti in grate curvilinee attraverso le quali si scopre il cielo dipinto.\nAlla sua attivit\u00e0 sono anche sa riferire sia l'ammodernamento, in stile barocco, del castello di Lisignano che, secondo alcune fonti, la progettazione della parrocchiale di Cadeo.\n\u00c8 autore di tre trattati di architettura e prospettiva tra cui \"L'architettura civile preparata su la geometria e ridotta alle prospettive\", del 1711, dove \u00e8 teorizzata la veduta per angolo, espediente usato per la prima volta a Bologna da Marcantonio Chiarini nel 1694, che permette una visione della scena teatrale diversa da quella dell'epoca barocca in cui la scena del fondale era costruita secondo un punto di fuga su un asse centrale, che se permetteva la continuit\u00e0 spaziale tra scena finta e sala reale, rendeva la veduta ormai insoddisfacente per le valutazioni estetiche della prima met\u00e0 del Settecento. Il nuovo sistema rendeva possibile creare un fondale teatrale, costruito attraverso una serie di direttrici prospettiche, indipendenti da quelle della sala, e inclinate rispetto ad esso, secondo un angolo variabile definito da linee diagonali, con al centro la visione per angolo di un edificio, da cui partono gli assi prospettici, verso due fuochi laterali ed esterni alla scena: in questo modo si riusciva ad avere sia una migliore visibilit\u00e0 da ogni punto della sala che una maggiore possibilit\u00e0 di elaborazione fantastica data dalla creazione di uno spazio infinito, al di l\u00e0 del proscenio, divenuto una semplice premessa, e non pi\u00f9 parte integrante della scena teatrale."}
{"id": "277934", "revid": "767487", "url": "https://it.wikipedia.org/wiki?curid=277934", "title": "Aurensan (Alti Pirenei)", "text": "Aurensan \u00e8 un comune francese di 771 abitanti situato nel dipartimento degli Alti Pirenei, nella regione dell'Occitania."}
{"id": "277935", "revid": "34222", "url": "https://it.wikipedia.org/wiki?curid=277935", "title": "Ferdinando Bibiena", "text": ""}
{"id": "277938", "revid": "106456", "url": "https://it.wikipedia.org/wiki?curid=277938", "title": "Benqu\u00e9", "text": "Benqu\u00e9 \u00e8 un ex comune francese di 73 abitanti situato nel dipartimento degli Alti Pirenei nella regione dell'Occitania. Dal 1 gennaio 2017 il comune di Benqu\u00e9 \u00e8 stato accorpato a quello di Mol\u00e8re per formare il nuovo comune di Benqu\u00e9-Mol\u00e8re del quale \u00e8 comune ddelegato."}
{"id": "277953", "revid": "1437722", "url": "https://it.wikipedia.org/wiki?curid=277953", "title": "Anime in gioco", "text": "Anime in gioco \u00e8 il primo album cover di Claudio Baglioni, pubblicato nel 1997 dalla Columbia.\nIl titolo prende spunto dalla trasmissione televisiva \"Anima mia\", trasmessa su Rai 2 e condotta da Fabio Fazio, nella quale Baglioni era ospite fisso ed ha eseguito tutte le canzoni presenti nel disco, insieme ad altre non pubblicate.\nIl disco.\nL'album rappresenta una autentica rottura con la precedente discografia del cantautore romano. Non solo prima di allora non aveva inciso nessuna cover, ma in questo album sono presenti numerose canzoni del genere pi\u00f9 corrivo, quasi tutte degli anni settanta, che erano l'argomento principale della trasmissione, perlopi\u00f9 molto lontane dallo stile proprio di Baglioni, per il quale l'artista aveva conquistato il vasto pubblico. Il team di musicisti che lo accompagna \u00e8 pressoch\u00e9 immutato, mantenendo dunque il suono dei suoi ultimi lavori.\nMolti dei brani vengono interpretati in duetto con altri artisti, che spesso prestano la loro voce all'interno di brani atipici rispetto ai rispettivi standard musicali dei loro repertori. Nel complesso la maggior parte dei brani risente dell'atmosfera semiseria con la quale sono stati ripercorsi dieci anni di storia e di costume, con numerosissime citazioni disseminate qua e l\u00e0 tra gli arrangiamenti, non sempre pertinenti al tema della trasmissione. L'album ha venduto oltre 350.000 copie.\nTracce.\nI titoli qui riportati sono stati riscritti nel rispettivo titolo originale, correggendo quelli riportati erroneamente sulla copertina del CD."}
{"id": "277958", "revid": "1516566", "url": "https://it.wikipedia.org/wiki?curid=277958", "title": "Cerchi concentrici", "text": "In araldica il termine cerchi concentrici indica degli anelli posti l'uno dentro l'altro in numero di due o tre.\nPossono simboleggiare i braccialetti portati nel medioevo. Tali oggetti sono chiamati anche \"armille\", dal nome dei bracciali che nell'esercito romano venivano dati ai soldati pi\u00f9 valorosi.\nSono definiti anche \"circoli\"."}
{"id": "277959", "revid": "242434", "url": "https://it.wikipedia.org/wiki?curid=277959", "title": "Armille", "text": ""}
{"id": "277961", "revid": "22475", "url": "https://it.wikipedia.org/wiki?curid=277961", "title": "Circoli (araldica)", "text": ""}
{"id": "277962", "revid": "54253", "url": "https://it.wikipedia.org/wiki?curid=277962", "title": "Ishida Mitsunari", "text": "Le prime campagne.\nIshida Mitsunari nacque nella provincia di \u014cmi nel 1559, figlio di Ishida Masatsugu, samurai che adempiva mansioni logistiche e serviva come medico sotto la famiglia Azai. Mitsunari era il terzogenito, dopo Yajirou (primogenito morto in tenera et\u00e0) e Masazumi; aveva forse anche una sorella e un fratellastro, che il padre aveva avuto da una concubina. Nel 1573, quando il generale Toyotomi Hideyoshi (che all'epoca si chiamava Hashiba) sconfisse la famiglia Asai, Masatsugu si ritir\u00f2 a vita privata. Mitsunari fu presto notato dal nuovo signore per le sue capacit\u00e0 di calcolo e per la destrezza nella cerimonia del t\u00e8 (una leggenda nata nel primo periodo Edo lo vuole monaco buddista, ma tale supposizione si \u00e8 rivelata infondata). Hideyoshi gli affid\u00f2 il comando delle salmerie e lo port\u00f2 con s\u00e9 nelle sue campagne fino al 1580.\nMitsunari nel frattempo si spos\u00f2 ed ebbe sei figli dalla moglie: una primogenita (1578) e una secondogenita (1582) di cui si ignora il nome, Shigeie (1583), Shigenari (1588, adottato Gengo Sugiyama), Tatsuko (1591) e Sakichi (1594), pi\u00f9 un altro figlio avuto da una concubina. Quando Nobunaga fu assassinato, Ishida segu\u00ec Hideyoshi alla battaglia di Yamazaki contro Akechi Mitsuhide. Mitsunari combatt\u00e9 anche a Shizugatake nel 1583, epoca a cui probabilmente risale il suo astio nei confronti di Kat\u014d Kiyomasa e Masanori Fukushima, prestando servizio in prima linea. Dal 1585 divenne amministratore della citt\u00e0 di Sakai, riformando il sistema finanziario e spezzando il monopolio dell'\u00e9lite dei mercanti. Nel 1587 Hideyoshi affid\u00f2 a Masazumi Sakai e diede l'amministrazione di Hakate a Mitsunari. Ishida partecip\u00f2 alla campagna di Odawara nel 1590 contro gli H\u014dj\u014d, con alterne fortune visto che non riusc\u00ec a conquistare il castello di Oshi.\nDaimy\u014d.\nHideyoshi fece Mitsunari daimy\u014d nel 1591, affidandogli la provincia di \u014cmi come feudo, assieme al castello di Sawayama. Mitsunari volle come suo ufficiale Shima Sakon, all'epoca ronin, a cui diede ben met\u00e0 del suo feudo. Ishida partecip\u00f2 alla campagna di Corea come supervisore delle truppe. Amico di Konishi Yukinaga, si attir\u00f2 le ire e il disprezzo di Kat\u014d, che lo defin\u00ec \"un civile immischiato in un'armatura\". Ishida critic\u00f2 la condotta indolente di Kobayakawa Hideaki, nipote del Taiko, alienandosi le simpatie di molti. Tornato in Giappone nel 1593, cerc\u00f2 di avviare una trattativa di pace con l'esercito cinese, intervenuto nella guerra coreana, tuttavia l'indifferenza di Hideyoshi fece fallire i negoziati. Tornato in Corea nell'inverno del 1597, vi rest\u00f2 fino al disastro, per poi tornare in patria nel 1598, quando si cap\u00ec che la malattia stava portando Hideyoshi alla tomba. Ishida fu nominato come uno dei Go-Bugy\u014d del Giappone da Hideyoshi morente, affiancandolo ai cinque reggenti che avrebbero aiutato il governo dell'infante Toyotomi Hideyori. Preoccupato dalle ambizioni di Tokugawa Ieyasu, Hideyoshi affid\u00f2 segretamente a Mitsunari il compito di vigilare su Hideyori e la concubina Yodogimi (di cui si diceva Mitsunari fosse amante).\nDalla morte di Hideyoshi a Sekigahara.\nHideyoshi mor\u00ec il 18 agosto 1598, lasciando il Giappone nell'incertezza pi\u00f9 totale. L'anno 1599 trascorse relativamente tranquillo, con Mitsunari che teneva d'occhio Ieyasu tramite l'amicizia con uno dei cinque reggenti, Maeda Toshiie. Alla morte di quest'ultimo e con l'entrata di Mitsunari nel consiglio di reggenza, i rapporti con Ieyasu si inasprirono sempre di pi\u00f9. Cominciarono scaramucce che si tramutarono in guerra aperta nella primavera del 1600, nonostante Mitsunari cercasse di evitarlo. Parecchi daimy\u014d si unirono a Ieyasu per l'astio contro Mitsunari, che pot\u00e9 invece contare sull'aiuto dei feudatari fedeli alla casa dei Toyotomi. \u00c8 noto l'episodio a causa di cui Hosokawa Tadaoki serv\u00ec la causa di Tokugawa: pare che Mitsunari volesse prendere la moglie di quest'ultimo, Tamako o Grazia secondo il nome cristiano, come ostaggio. Ma la dama prefer\u00ec uccidersi, in segno di fedelt\u00e0 al marito. Le dinamiche dell'accaduto restano ancora per lo pi\u00f9 oscure.\nLa guerra sembrava sorridere alla fazione dei Toyotomi, con la vittoria di Mitsunari al castello di Fushimi. Tuttavia, all'interno dell'armata, la leadership di Mitsunari venne pi\u00f9 volte messa in dubbio, soprattutto da Mori Hidemoto, che sosteneva di avere maggiormente diritto al comando supremo. Fu cos\u00ec che alla battaglia nel villaggio di Sekigahara la sorte tir\u00f2 un brutto tiro a Ishida. Fino a mezzogiorno sembrava che la giornata gli fosse favorevole, nonostante l'inattivit\u00e0 dei M\u014dri e di Kobayakawa. Tuttavia, nel primo pomeriggio, le truppe di Kobayakawa disertarono e attaccarono alle spalle \u014ctani Yoshitsugu, daimy\u014d alleato di Ishida e suo personale amico.\nLe truppe dei Toyotomi si trovarono presto circondate e attaccate su pi\u00f9 fronti. Shima Sakon mor\u00ec sul campo per permettere la fuga di Mitsunari, che cerc\u00f2 di ricongiungersi con le truppe lasciate al castello di Sawayama sotto il comando di Masazumi. Tuttavia vi giunse troppo tardi: i Tokugawa avevano gi\u00e0 cinto d'assedio il castello. Vi mor\u00ec l'intera famiglia di Mitsunari, con l'unica eccezione dei figli, che furono risparmiati dal generale Ii Naomasa, fedelissimo di Ieyasu.\nMitsunari si nascose per una settimana sui monti vicino a Hikone, quando fu trovato sempre da Ii e vi si consegn\u00f2 quasi spontaneamente. Nonostante la maggior parte dei fedeli a Tokugawa Ieyasu lo volessero morto, questi gli offr\u00ec la grazia, che tuttavia Mitsunari rifiut\u00f2. Si oppose anche a fare seppuku, ma chiese che i suoi figli fossero risparmiati (cosa che avvenne). Ishida fu portato a Kyoto assieme ai suoi due alleati Yukinaga Konishi (catturato durante la battaglia di Sekigahara) e Ekei Ankokuji (consigliere dei M\u014dri), per essere decapitato. Sul palco dell'esecuzione Ieyasu gli offr\u00ec un caco, che tuttavia Mitsunari rifiut\u00f2 poich\u00e9 lo avrebbe fatto star male di stomaco (fedele alla filosofia Zen, si comportava come se non fosse affatto sul punto di morire). Fu decapitato da Masanori Fukushima in persona e il suo corpo fu gettato nel fiume vicino.\nConsiderazioni.\nLa figura di Ishida \u00e8 stata rivalutata solo recentemente, poich\u00e9 nei secoli precedenti \u00e8 sempre stato messo in cattiva luce e demonizzato dalla propaganda dei Tokugawa. Si dice che avesse un carattere brusco e che molti lo snobbassero per questo ma anche a causa delle sue modeste origini. I favori che Hideyoshi gli rivolgeva rendevano gli altri daimy\u014d gelosi all'inverosimile, come Fukushima e Kobayakawa. Si suppone che Ishida, da buddista zen, detestasse i cristiani, tuttavia fra i suoi migliori amici figurava Konishi, famoso daimy\u014d di religione cattolica. La sua figura resta ancora per lo pi\u00f9 controversa."}
{"id": "277972", "revid": "78273", "url": "https://it.wikipedia.org/wiki?curid=277972", "title": "Madame Royale", "text": ""}
{"id": "277982", "revid": "122722362", "url": "https://it.wikipedia.org/wiki?curid=277982", "title": "Fabbrica Italiana Lapis ed Affini", "text": "F.I.L.A. - Fabbrica Italiana Lapis ed Affini S.p.A. \u00e8 un\u2019azienda multinazionale di articoli per le arti visive e plastiche, la creativit\u00e0 e il disegno. Controllata dalla famiglia Candela, ha la sede a Pero (MI). Il gruppo possiede diciannove filiali in cinque continenti. \u00c8 presente in cinquanta Stati, con undici stabilimenti e venti marchi.\nLa societ\u00e0 \u00e8 quotata alla Borsa di Milano, nell'MTA. L'approdo in Borsa avviene il 1\u00ba giugno 2015 quando si fonde per incorporazione con la SPAC (Special Purpose Acquisition Company) \"Space\"; quest'ultima quotata dal 18 dicembre 2013 al MIV, il mercato di Borsa Italiana dedicato ai veicoli di investimento. Dal 12 novembre 2015 \u00e8 quotata nell'indice FTSE Italia STAR e dal 1\u00ba aprile 2016 anche in quello FTSE Italia Mid Cap.\nStoria.\nLa F.I.L.A. fu fondata nel 1920 a Firenze da due discendenti delle famiglie degli Antinori e della Gherardesca. La scelta del giglio quale marchio, la cui stilizzazione \u00e8 affidata a Severo Pozzati, in arte \"Sepo\", \u00e8 giustificata dal fatto che esso \u00e8 il simbolo di Firenze.\nNel 1956 l'azienda viene rilevata da un gruppo di dipendenti capitanati da Renato Candela. Successivamente, nel 1959, la sede dell'attivit\u00e0 si sposta a Milano e contemporaneamente, in collaborazione con Lyra, incomincia la produzione della penna a sfera \"Lyretta\".\nNel 1964 Alberto Candela succede al padre Renato. Nascono sotto la sua direzione nuovi prodotti come \"Giotto Fibra\" e la linea \"Tiziano\". Nel 1973 il \"pennarello da scrittura\" viene lanciato sul mercato, col nome Tratto-Pen. Questo nuovo modello riceve il premio Compasso d'Oro 1979 e in seguito \u00e8 esposto al MoMA di New York.\nNel 1992 Massimo Candela, figlio di Alberto, subentra al padre e diventa amministratore delegato. A partire dal 1994 F.I.L.A. comincia una politica di acquisizioni che comprendono Adica Pongo, storica azienda nel settore delle paste per modellare; Compania de Lapices y Afines Ltda, Papeleria Mediterranea SL., Giotto be-b\u00e8, l'americana Dixon Ticonderoga, una delle aziende storiche delle matite presente anche in Canada, Cina e Messico; la francese Canson (fondata nel 1557 dalla famiglia Montgolfier), Lyra, Lapicera Mexicana; Lycin e una quota di minoranza dell'indiana Writefine Products Private Limited (2011).\nNel 2015 c'\u00e8 tensione al vertice della societ\u00e0 tra i due fratelli Candela, Massimo e Simona, soci di controllo dell'azienda con il 52,2% attraverso la holding Pencil. Motivo: la gestione societaria. Cosa che spinge Simona a vendere le sue azioni facendo entrare nel capitale il fondo londinese Blue Skye che in questa operazione agisce in stretta partnership con il fondo americano Elliott. La vicenda finisce in tribunale in seguito al ricorso di Massimo Candela per il mancato rispetto del diritto di prelazione.\nNel maggio 2018 continua l'internazionalizzazione dell'azienda: Fila compra per 340 milioni di dollari in contanti (325 milioni di enterprise value e 15 milioni di benefici fiscali) l'americana Pacon Holding, fondata nel 1951, sede a Appleton, nel Wisconsin, specializzata nella carta e nel materiale per la scuola, 10 stabilimenti (8 in Usa, uno in Gran Bretagna, uno in Canada) e 2.000 dipendenti.\nNell'agosto 2019 cambio al vertice della societ\u00e0: Giovanni Gorno Tempini, ex responsabile di Cassa Depositi e Prestiti, \u00e8 nominato presidente in sostituzione di Gianni Mion dimessosi alla fine di luglio.\nDati economici.\nNel 2017 la societ\u00e0 ha registrato un fatturato di 528 milioni (con un aumento del 19,5% rispetto al 2016), utile di 15,7 milioni (un calo del 24,9% dai 20,99 milioni di profitti del 2016), Mol di 73 milioni (+28,7%). Crescita in Asia del 15% (in particolare in India) e nel Centro-Sud America del 15,7% (in particolare in Messico). Nel 2018 i ricavi hanno raggiunto i 602,9 milioni di euro (aumento del 18,5%), il Mol \u00e8 stato pari a 96,7 milioni (+20,2%), l'utile di 27,3 milioni. Cresciuto l'indebitamento in seguito all'acquisizione dell'americana Pacon Holding: da 239 milioni a 452."}
{"id": "277987", "revid": "15756", "url": "https://it.wikipedia.org/wiki?curid=277987", "title": "Metastasi", "text": "Per metastasi (dal greco \"meta\" = al di l\u00e0, e \"stasis\" = stato, posizione, quindi trasposizione, cambiamento di sede di una materia morbosa) si intende la disseminazione di un processo evolutivo dalla sua sede di origine ad altri organi dell'individuo.\nDescrizione.\nLe metastasi possono essere:\nLa capacit\u00e0 di dare metastasi (molto diversa da tumore a tumore) \u00e8 la principale peculiarit\u00e0 che hanno i tumori maligni rispetto ai tumori benigni, e quasi sempre sono proprio le metastasi quelle che provocano la morte dell'organismo, raramente il tumore primitivo. Ci\u00f2 \u00e8 dovuto anche al fatto che le metastasi sono formate da cellule molto pi\u00f9 resistenti, aggressive ed efficienti di quelle presenti nel tumore primitivo. Esse si presentano inoltre molto spesso \"a gruppi\", pi\u00f9 raramente sono isolate.\nLa gran parte delle neoplasie maligne si accresce, invade i tessuti circostanti e si dissemina nell'organismo ospite dando origine ad altre formazioni neoplastiche, separate e distanti dal tumore primario. Questo processo \u00e8 noto come \"metastatizzazione\", e le formazioni neoplastiche secondarie sono dette metastasi.\nModalit\u00e0 di diffusione.\nUn tumore si diffonde per diffusione continua o locale oppure per propagazione a distanza. Entrambe le modalit\u00e0 possono coesistere, ma la seconda implica la presenza di discontinuit\u00e0 fra la sede primitiva e i focolai secondari. Quindi le neoplasie metastatizzano allorquando alcune cellule neoplastiche abbandonano il sito di origine e si diffondono nell'organismo attraverso i canali preesistenti (vasi ematici e linfatici), gli spazi connettivali e le grandi cavit\u00e0.\nDisseminazione per via ematica.\nLa disseminazione per via ematica \u00e8 caratteristica di molti sarcomi, di qualche carcinoma (renale, prostatico, tiroideo ed epatico), del corioepitelioma e di tumori che insorgono in distretti privi di vasi linfatici. Per la crescita metastatica \u00e8 fondamentale il contributo della rete vascolare formata da neoangiogenesi che circonda il tessuto neoplastico e si spinge al suo interno: le pareti di questa rete vascolare sono strutturate male (sono povere di periciti e di cellule muscolari lisce) e relativamente permeabili, rappresentando quindi un facile accesso al circolo ematico per cellule che rilasciano enzimi proteolitici in grado di lisare la membrana basale periendoteliale, quindi ottimo terreno per la diffusione di cellule tumorali aggressive e ricche di questi enzimi. La formazione di nuovi vasi comporta l'attivazione di un processo proliferativo e differenziativo nelle cellule endoteliali dei capillari dell'ospite, dai quali originano gettoni cellulari solidi che successivamente si canalizzano e si strutturano in formazioni vasali pi\u00f9 o meno regolari.\nPer l'innesco e il mantenimento di questo processo \u00e8 necessario che una sottopopolazione delle cellule neoplastiche del tumore primitivo assuma il fenotipo angiogenico. Le cellule tumorali con questo fenotipo possono attivare la secrezione di uno o pi\u00f9 fattori positivi, oppure mobilizzarli dalla matrice extracellulare o, anche, reclutare cellule dell'ospite (come ad esempio i macrofagi, i quali producono proprie proteine angiogeniche). I fattori angiogenici pi\u00f9 comunemente presenti nei tumori sono il \"basic fibroblast growth factor\" (bFGF) e il \"vascular endotelial growth factor\" (VEGF). Dal punto di vista morfologico, la vascolarizzazione tumorale \u00e8 composta da vasi di tipo capillare e precapillare che originano dalle venule dell'ospite; pu\u00f2 assumere un aspetto periferico (vasi di maggior calibro che circondano il focolaio e che inviano capillari verso il centro della neoplasia), oppure un aspetto centrale (vaso centrale maggiore al centro del tumore con ramificazioni alla periferia). Una volta penetrate all'interno di un vaso ematico, le cellule neoplastiche circolano sotto forma di aggregati omotipici o eterotipici (emboli neoplastici) e vengono intrappolate nei principali distretti capillari, dove si arrestano, permeano gli endoteli e si riversano nei tessuti extravascolari dando luogo alla formazione di focolai metastatici seguendo il meccanismo qui descritto:\nSebbene alcune cellule neoplastiche possano invadere i tessuti passivamente, cio\u00e8 attraverso un meccanismo di crescita ed espansione cellulare, il ruolo principale dell'invasione locale \u00e8 giocato dalla motilit\u00e0 cellulare: alcune cellule tumorali secernono esse stesse fattori di motilit\u00e0 autocrini, ma in generale il movimento \u00e8 stimolato da fattori esogeni paracrini solubili (chemiotattici) e insolubili (aptotattici).\nIl numero delle cellule neoplastiche che si riversano nel torrente circolatorio (per grammo di tumore) \u00e8 di gran lunga superiore a quello delle cellule in grado di formare focolai metastatici.\nLa scarsa differenziazione (anaplasia) del tumore primario e la presenza di fenomeni necrotici al suo interno sono le caratteristiche che sembrano favorire maggiormente il passaggio in circolo di emboli neoplastici. In ogni caso l'indice di mortalit\u00e0 tra le cellule neoplastiche \u00e8 molto elevato: di tutti gli elementi neoplastici che penetrano nel torrente circolatorio, meno dello 0,01% \u00e8 in grado di dare luogo allo sviluppo di focolai metastatici.\nDisseminazione per via linfatica.\nLa disseminazione per via linfatica \u00e8 caratteristica dei carcinomi, molti dei quali sintetizzano e secernono fattori, come il VEGF-C e il VEGF-D, che promuovono la formazione di nuovi capillari (linfangiogenesi), o incrementano il diametro di quelli esistenti, interagendo con specifici recettori (VEGF-R3). Le cellule neoplastiche penetrano nei vasi linfatici, ove assumono un aspetto a cordoni solidi (permeazione) o ad aggregati cellulari (embolizzazione), con meccanismi identici a quelli adoperati per l'ingresso nel circolo ematico. La diffusione sotto forma di emboli \u00e8 la principale modalit\u00e0 di disseminazione dei tumori primari nei linfonodi regionali e, via via, lungo le altre stazioni linfatiche. Una volta che le cellule neoplastiche siano giunte nei linfonodi regionali possono verificarsi varie evenienze:\nLa tendenza al superamento pi\u00f9 o meno precoce della capsula linfonodale dipende essenzialmente dall'istotipo, ma quando l'adenopatia supera la dimensione di circa 5 cm la rottura capsulare con estrinsecazione delle cellule tumorali \u00e8 praticamente costante per tutte le neoplasie.\nLa funzione barriera dei linfonodi regionali \u00e8 quindi parziale e pu\u00f2 essere ulteriormente compromessa in seguito a procedimenti diagnostici (linfoangiografia) o terapeutici (irradiazione locale, trattamento con steroidi).\nDisseminazione per contiguit\u00e0.\nLa disseminazione per contiguit\u00e0 o per cavit\u00e0 non \u00e8 inconsueta: i carcinomi dello stomaco, del colon e dell'ovaio possono metastatizzare in cavit\u00e0 peritoneale; i carcinomi della mammella, del polmone e dell'esofago diffondono nella cavit\u00e0 pleurica e/o pericardica; i tumori del plesso corioideo, gli ependimomi, i pinealomi e i medulloblastomi possono diffondere lungo la cavit\u00e0 cerebro-spinale, anche se la formazione di metastasi al di fuori del sistema nervoso centrale \u00e8 di eccezionale riscontro.\nMeccanismi del processo metastatico.\nLa composizione cellulare delle neoplasie maligne \u00e8 eterogenea e soltanto alcune cellule tumorali sono in grado di formare metastasi. La comparsa di focolai metastatici \u00e8 quindi il risultato di un drastico processo di selezione che interviene nelle varie tappe del processo di disseminazione neoplastica:\nLe cellule che sono in grado di superare tutti i passaggi elencati hanno il fenotipo metastatico e costituiscono una sottopopolazione del tumore primitivo emergente accanto ad altre sottopopolazioni di cellule incapaci di generare metastasi (fenotipo non metastatico). La comparsa del fenotipo metastatico \u00e8 un caso particolare del processo di diversificazione prodotto dall'instabilit\u00e0 genetica. Infatti, malgrado l'origine monoclonale, ampiamente accettata per la maggioranza dei tumori e le loro metastasi, la popolazione neoplastica diviene notevolmente eterogenea a causa di un'intrinseca instabilit\u00e0 genetica delle sue cellule. Mentre fenotipicamente emergono le molteplici propriet\u00e0 cellulari necessarie per produrre metastasi in molti tipi diversi di tumore, genotipicamente non sembra esservi un singolo gene specifico (gene metastatico) che regola tali propriet\u00e0 in tutti i tumori. In ogni caso \u00e8 certo che il fenotipo metastatico \u00e8 indipendente dal fenotipo tumorale e appare verosimile che il processo metastatico venga regolato mediante l'attivazione e/o la disattivazione di molti geni specifici. Si ritiene che ogni fase della cascata metastatica possa essere regolata da cambiamenti transitori o permanenti a livello del DNA o RNA in geni differenti, e differenti geni regolatori potrebbero essere coinvolti nei diversi tipi di tumori.\nTra i numerosi fattori che intervengono nel processo metastatico, spicca il ruolo dei geni NM23, la cui ridotta espressione in cellule di varie neoplasie umane, si associa a un loro comportamento particolarmente aggressivo. Sono stati finora caratterizzati due di questi geni: lo H1 e lo H2, che codificano, rispettivamente, per la subunit\u00e0 A e B della nucleoside difosfato chinasi, enzima che controlla importanti processi cellulari: regolazione della trascrizione genica, assemblaggio dei microtubuli, trasmissione di segnali proliferativi e/o differenziativi, adesivit\u00e0 al substrato. Il gene NM23-H1, localizzato nella banda q22 del cromosoma 17, \u00e8 quello maggiormente implicato nella cancerogenesi, essendo da molti considerato un oncosoppressore con specifica funzione anti-metastatica.\nAltrettanto rilevante \u00e8 il ruolo di un altro presunto oncosoppressore, il KAI-1, la cui espressione \u00e8 promossa dalla p53. Questo gene codifica la sintesi della CD82, una proteina integrale di membrana appartenente alla superfamiglia delle tetraspanine. Le tetraspanine, e presumibilmente anche la CD82, controllano l'adesivit\u00e0 e la crescita cellulare.\nUn altro gene umano anti-metastatico, il KiSS-1, \u00e8 stato recentemente localizzato nella regione cromosomica 1q32-41. Esso codifica per una proteina, presumibilmente coinvolta nella trasmissione di segnali membranari e/o nell'organizzazione delle strutture citoscheletriche, che \u00e8 presente nei melanociti normali e nelle cellule di melanomi a basso potenziale metastatico ed \u00e8 invece assente nelle cellule melanomiche invasive e metastatizzanti.\nUna funzione anti-metastatica/anti-invasiva \u00e8 svolta anche dall'oncosoppressore DCC (\"Deleted in Colorectal Cancer\"), il cui prodotto, un recettore, invia alle cellule che lo esprimono segnali pro o anti-apoptici a seconda che i suoi siti di legame siano liberi od occupati dallo specifico ligando: la netrina-1. Si presume che ci\u00f2 impedisca alle cellule carcinomatose del colon-retto, finch\u00e9 provviste di questo recettore, di diffondere e invadere distretti tissutali ove la netrina-1 non \u00e8 presente.\nMeccanismi di difesa dell'ospite.\nLe cellule tumorali, una volta penetrate nel circolo sanguigno, ricevono un attacco da parte del sistema immunitario dell'ospite: infatti solo una piccolissima parte delle cellule tumorali sopravvive ed \u00e8 in grado poi di creare tumori secondari. I possibili meccanismi di morte cellulare includono: stress meccanici in vasi sanguigni di piccolo calibro, cattiva nutrizione, tossicit\u00e0 dovuta agli elevati livelli di ossigeno nel sangue, azione di cellule effettrici immunitarie specifiche o aspecifiche come linfociti T, polimorfonucleati, macrofagi o cellule \"natural killer\" (NK), le quali sembrano essere molto efficaci contro le cellule tumorali veicolate dal sangue mentre mostrano un effetto limitato contro cellule tumorali che hanno gi\u00e0 formato piccoli focolai metastatici. \nMigrazione e crescita.\nUna volta uscite dal torrente ematico, le cellule neoplastiche isolate evidenziano un fenomeno migratorio intraparenchimale che le porta ad addossarsi al sistema arterioso dell'ospite. Invece il sistema venoso e le vie linfatiche portano un flusso di sangue verso il cuore, organo che \u00e8 molto raramente oggetto di tumori maligni. La successiva evoluzione proliferativa interessa una minoranza delle cellule migrate, molte delle quali rimangono isolate. \u00c8 verosimile che una quota di queste ultime sia destinata a morire e che altre restino quiescenti per periodi di tempo indeterminati. Le cellule neoplastiche che proliferano danno luogo a localizzazioni microscopiche che si dispongono a guisa di manicotto intorno ai vasi o di sottile superficie tra i vasi contigui vicini.\nLa maggior parte di tali formazioni, in assenza di fenomeni angiogenici, raggiunge presto una dimensione limite di qualche centinaio di micron e cessa di crescere volumetricamente. Un'analisi cinetica di queste micrometastasi avascolari mette in evidenza la presenza di un equilibrio dinamico in cui proliferazione e morte cellulare per apoptosi sono equivalenti. Questo stato micrometastatico pu\u00f2 essere considerato di \u201cquiescenza clinica\u201d, essendo le dimensioni interessate decisamente al di sotto di quelle clinicamente significative.\nLa proliferazione delle singole cellule insediate nell'organo bersaglio avviene in risposta a fattori di crescita paracrini che possono essere espressi in modo differente nei vari organi. \"Epidermal growth factor\" (EGF), IGF, trasformino \"growth factor\" \\beta (TGF-\\beta) sono alcuni dei fattori identificati. Vi sono anche elementi che suggeriscono l'ipotesi che alcune neoplasie, soprattutto quelle con maggior capacit\u00e0 metastatizzante, posseggano meccanismi autocrini di sostegno della crescita. Una piccola percentuale delle micrometastasi ora descritte, in cui evidentemente vi sono cellule che esprimono il fenotipo angiogenico, mostra il fenomeno della neovascolarizzazione.\nNel momento in cui nuovi vasi vengono creati dalla proliferazione delle cellule endoteliali a partire dai vasi dell'ospite, si registra una drastica riduzione dell'apoptosi, mentre la proliferazione prosegue a livelli pressoch\u00e9 invariati, e la metastasi inizia a crescere per espansione della popolazione neoplastica e di quella endoteliale associata. Solo queste ultime metastasi raggiungono un livello dimensionale clinicamente significativo. La selettivit\u00e0 per specifiche sedi vascolari \u00e8 legata ai meccanismi di adesione alle pareti vasali, al tipo di enzimi degradativi prodotti dalla cellula neoplastica e di enzimi inibitori presenti nel tessuto invaso, ai fattori chemiotattici e aptotattici che guidano l'insediamento della singola cellula nei siti ottimali per la proliferazione, ai fattori di crescita autocrini e paracrini e alla possibilit\u00e0 di iniziare e mantenere il processo angiogenico.\nLocalizzazione delle metastasi.\nNel 1889 Paget formul\u00f2 l'ipotesi del \u201cterreno e seme\u201d, in cui egli postul\u00f2 che possono verificarsi interazioni differenziali cellula tumorale/organismo ospite, con aspetti pi\u00f9 o meno favorevoli allo sviluppo metastatico. Un'ipotesi alternativa \u00e8 che la cosiddetta \u201corgano-preferenza\u201d si possa spiegare sulla base di considerazioni emodinamiche (il numero di metastasi che si sviluppano in un organo \u00e8 relativo al numero di cellule rilasciato all'organo dal flusso ematico e al numero di cellule che si arrestano nei capillari). Quindi per i tumori la cui rete vascolare drena nel circolo venoso sistemico, l'organo di primo passaggio dovrebbe essere il polmone; mentre per i tumori il cui drenaggio venoso avviene nel sistema portale (cancri gastrointestinali), questo dovrebbe essere il fegato.\nIn ogni caso le metastasi generalmente compaiono a livello dei linfonodi regionali o degli organi il cui letto capillare \u00e8 il filtro dei principali sistemi venosi: il polmone per il sistema delle cave, il fegato per quello portale. Alcune neoplasie, a causa della loro sede anatomica, metastatizzano di preferenza in determinati distretti. Il carcinoma polmonare, ad esempio, forma frequentemente metastasi cerebrali poich\u00e9 le sue cellule invadono le vene polmonari, raggiungendo il ventricolo sinistro e penetrano poi nelle arterie carotidi; i carcinomi della mammella, invece metastatizzano frequentemente in corrispondenza delle vertebre raggiunte attraverso il plesso o sistema venoso di Batson. L'organotropismo selettivo di alcune cellule metastatiche potrebbe anche essere dovuto alla propriet\u00e0 di queste cellule di sopravvivere e di moltiplicarsi esclusivamente o preferenzialmente in un dato distretto anatomico.\nLo sviluppo di un focolaio metastatico richiede la formazione di uno stroma di supporto, che deve essere necessariamente costruito a spese della matrice extracellulare dell'organo sede della colonizzazione neoplastica. La composizione di questa matrice varia da tessuto a tessuto: il polmone \u00e8 ricco di collageno di tipo IV, laminina ed elastina; il fegato di eparan solfato; l'encefalo di mielina e di glicoproteine mielina-associate. \u00c8 quindi possibile che la selettivit\u00e0 d'impianto delle metastasi di alcune neoplasie umane in determinati organi sia in parte condizionata dal tipo di enzimi idrolitici che la cellula metastatica \u00e8 in grado di sintetizzare e rilasciare nel mezzo esterno, e dal tipo di molecole che la matrice interstiziale esprime: se capaci o meno di fungere da ligandi per le integrine neoplastiche promuovendo, nel primo caso, o impedendo, nel secondo, la sopravvivenza delle cellule metastatiche.\nMetastasi ossee.\nLe metastasi ossee meritano una trattazione a parte rispetto alle altre in quanto oltre a essere molto comuni hanno loro peculiarit\u00e0 cliniche e terapeutiche.\nPatogenesi.\nQuesto tipo di metastasi sono causate da cellule tumorali che, partendo da organi distanti, colonizzano il tessuto osseo. Per far ci\u00f2 queste causano rimaneggiamento del tessuto ospite favorendo l'azione degli osteoclasti; i quali distruggendo l'osso liberano a loro volta fattori che promuovono la crescita tumorale formando cos\u00ec un circolo vizioso che si auto alimenta. Esistono due tipi di metastasi ossee: osteolitiche e osteoaddensanti. Nelle prime prevale l'azione demolitrice osteoclastica mentre nelle seconde prevale l'azione costruttrice degli osteoblasti. Il risultato di quest'ultima azione \u00e8 un osso pi\u00f9 denso ma rimaneggiato in maniera molto disordinata e quindi pi\u00f9 fragile. Un esempio di metastasi di quest'ultimo tipo sono quelle del carcinoma prostatico.\nSedi.\nLa sede pi\u00f9 frequente di queste metastasi \u00e8 la colonna vertebrale, specie nel tratto toracico. Nel carcinoma mammario e in quello prostatico spesso gli interessamenti sono multipli.\nDiagnosi.\nI principali strumenti diagnostici per scovare queste forme tumorali sono la scintigrafia ossea, che evidenzia le zone di rimaneggiamento mediante l'uso di un tracciante radioattivo; prima ancora che l'osso venga visibilmente danneggiato; la TAC, che \u00e8 molto utile per vedere se le metastasi invadono tessuti adiacenti a quello osseo e la risonanza magnetica che evidenzia bene l'interessamento del midollo spinale. La FDG-PET nei carcinomi mammario e prostatico \u00e8 inferiore alla scintigrafia; ma si \u00e8 rivelata pi\u00f9 efficace nel rilevare le lesioni da mieloma multiplo.\nClinica.\nLe metastasi ossee sono tra quelle che possono dare pi\u00f9 problemi ai pazienti che ne sono portatori. I principali sintomi e segni della loro presenza includono il dolore osseo, le fratture patologiche (molto importanti fra queste sono i crolli vertebrali); l'interessamento per compressione del midollo e delle radici dei nervi spinali (con conseguente forte dolore neurogenico accompagnato da disturbi sensitivo-motori); L'impossibilit\u00e0 a muovere la zona colpita, disturbi dell'emopoiesi per infiltrazione del midollo osseo rosso e ipercalcemia causata dall'accelerata demolizione del tessuto osseo con conseguente liberazione di grandi quantit\u00e0 di calcio in circolo. Sia l'ipercalcemia sia la pancitopenia causate da questi stati clinici si configurano nelle sindromi paraneoplastiche.\nPrognosi.\nLa sopravvivenza dei pazienti con solo metastasi ossee generalmente \u00e8 migliore rispetto a chi ha metastasi anche in altri organi; ma l'insorgenza delle complicanze scheletriche (SRE: Skeletal-related events) citate prima porta a un peggioramento di questo parametro e anche della qualit\u00e0 di vita. Per questi motivi \u00e8 bene attuare delle terapie atte a ridurre al minimo questo rischio.\nTerapia.\nGli obiettivi terapeutici su cui bisogna puntare sono: l'alleviare il dolore, prevenire le complicanze scheletriche, migliorare la qualit\u00e0 di vita, ridurre l'invalidit\u00e0, e migliorare la funzionalit\u00e0 delle zone colpite. Le terapie disponibili spaziano da quelle locoregionali (radioterapia, vertebroplastica e chirurgica) a quelle sistemiche tra cui la pi\u00f9 importante si avvale di farmaci specifici: i bifosfonati, associati alla classica chemioterapia, all'ormonoterapia e all'impiego di radioisotopi, tra cui il pi\u00f9 usato \u00e8 il samario-153. Questo trattamento inoltre \u00e8 ripetibile in quanto ha una tossicit\u00e0 contenuta.\nDolore.\nAffligge il 20-40% dei pazienti oncologici. Tendenzialmente tende ad aggravarsi nel tempo e non sempre \u00e8 influenzato dalla sede o da altre caratteristiche delle metastasi. Il dolore vertebrale pu\u00f2 avere due patogenesi differenti: o da crollo della vertebra con conseguente sintomatologia locale aggravata dai movimenti; o da compressione delle radici nervose che presenta una caratteristica disposizione \"a cintura\" (tipica delle vertebre toraciche ove segue i nervi colpiti nel loro decorso) e di aspetto costrittivo.\nFratture patologiche.\nCompaiono senza una causa traumatica scatenante. Oltre alla colonna colpiscono pi\u00f9 di frequente le teste di femore e omero.\nLa terapia nei casi operabili abbina chirurgia e radioterapia iperfrazionata successiva (30 Gy in 10 sedute) altrimenti solo radioterapia palliativa con dosi da 8 Gy al bisogno.\nCompressione midollare.\n\u00c8 un'emergenza oncologica a causa dei gravi deficit neurologici che pu\u00f2 comportare. \u00c8 caratterizzata da una clinica molto sfumata all'esordio (vaghi dolori, leggeri deficit sensitivo-motori) e debolezza degli arti distali alla lesione. Colpisce pi\u00f9 spesso le vertebre lombari ed \u00e8 causata dall'accrescimento della neoplasia entro il canale midollare. L'esame strumentale che consente di evidenziarla meglio \u00e8 la risonanza magnetica.\nLa radioterapia consigliata dalle linee guida \u00e8 quella a \"fasci esterni\" con una dose di 30 Gy in 10 frazioni per 2 settimane ed \u00e8 utilizzata per il controllo del dolore e nella compressione midollare; In quest'ultimo caso si associa anche desametazone per limitare lo stato infiammatorio che aggraverebbe il danno per pressione. Il trattamento chirurgico (laminectomia) pu\u00f2 essere usato solo in casi selezionati in quanto il rischio di recidiva locale \u00e8 elevato.\nCure.\nIl trattamento delle metastasi ossee si avvale di"}
{"id": "277998", "revid": "110157", "url": "https://it.wikipedia.org/wiki?curid=277998", "title": "Bianca (astronomia)", "text": "Bianca \u00e8 un satellite di Urano. \u00c8 stato scoperto dalle immagini riprese dalla sonda spaziale Voyager 2 il 23 gennaio 1986 ricevendo la designazione provvisoria S/1986\u00a0U\u00a09.\nPrende il suo nome dalla sorella di Caterina, nella commedia \"La bisbetica domata\" di William Shakespeare. Inizialmente era stato chiamato Peaseblossom, dal nome di una fata del Sogno di una notte di mezza estate di Shakespeare, ma a causa di un conflitto di nomenclatura tra USA e URSS il nome venne successivamente mutato dalla IAU in quello attuale di Bianca.\n\u00c8 anche designato come Urano\u00a0VIII.\nBianca appartiene al gruppo di satelliti Porzia, che include oltre alla stessa Porzia anche Cressida, Desdemona, Giulietta, Rosalinda, Cupido, Belinda e Perdita. Tutti questi satelliti hanno orbite e propriet\u00e0 fotometriche simili.\nDalle immagini del Voyager 2, Bianca appare come uno sferoide prolato, con l'asse maggiore puntato nella direzione di Urano e un rapporto tra gli assi di 0,7 \u00b1 0,2. Il colore della superficie \u00e8 grigio.\nA parte la sua orbita, il raggio orbitale di 27\u00a0km, le dimensioni e l'albedo, praticamente nient'altro \u00e8 conosciuto di questa luna."}
{"id": "278013", "revid": "1982", "url": "https://it.wikipedia.org/wiki?curid=278013", "title": "Gangga island", "text": ""}
{"id": "278025", "revid": "126257", "url": "https://it.wikipedia.org/wiki?curid=278025", "title": "Arrestato (araldica)", "text": ""}
{"id": "278026", "revid": "115350823", "url": "https://it.wikipedia.org/wiki?curid=278026", "title": "Quoridor", "text": "Quoridor \u00e8 un gioco da tavolo astratto pubblicato nel 1997 dalla Gigamic. \nIl gioco \u00e8 stato inventato nel 1995 da Mirko Marchesi con il nome \"Pinko Pallino\", con leggere differenze rispetto alla versione poi pubblicata: nelle dimensioni della tavola e nel numero di barriere.\nNel 2015 \u00e8 stata fondata un'associazione di giocatori italiani con l'obiettivo di promuovere la diffusione di Quoridor in Italia, la WQO Italian Division, che sul suo sito web ha pubblicato un tutorial su strategie e tattiche di gioco.\nIl gioco.\nOgni giocatore ha in dotazione una pedina e in una partita a due, dieci barriere, o \"muri\", in legno mentre in una partita a quattro, solo 5 \"muri\".\nIl tavoliere \u00e8 un quadrato di legno di 9\u00d79 caselle, con la particolarit\u00e0 che le linee che dividono e formano le caselle sono scanalate, per cui \u00e8 possibile inserirvi i \"muri\".\nAspetti matematici.\nIl gioco \u00e8 stato oggetto anche di trattazione matematiche, che coinvolgono il Processo markoviano.\nRegole.\nOgni giocatore parte dal centro della sua linea perimetrale, e l'obiettivo \u00e8 arrivare con la propria pedina alla linea perimetrale opposta. Vince chi consegue per primo l'obiettivo.\nAl proprio turno il giocatore pu\u00f2 scegliere se muovere orizzontalmente o verticalmente la propria pedina, oppure se inserire un muro. Il muro non pu\u00f2 essere scavalcato ma deve essere aggirato.\nSe due pedine si trovano faccia a faccia, colui che ha il tratto pu\u00f2 scavalcare l'avversario e porsi alle sue spalle.\nNon \u00e8 possibile \"chiudere\" un giocatore con l'aiuto dei muri; bisogna sempre lasciargli la possibilit\u00e0 di arrivare alla meta.\nPremi e riconoscimenti.\nLa versione originale del gioco (\"Pinko Pallino\") ha ricevuto importanti riconoscimenti:"}
{"id": "278030", "revid": "126257", "url": "https://it.wikipedia.org/wiki?curid=278030", "title": "Arricciato", "text": ""}
{"id": "278033", "revid": "394", "url": "https://it.wikipedia.org/wiki?curid=278033", "title": "Vicario generale per la diocesi di Roma", "text": "Il vicario generale di Sua Santit\u00e0 per la diocesi di Roma, chiamato anche cardinale vicario per la consuetudine che sia anche elevato alla porpora cardinalizia, \u00e8 il vescovo a cui il papa delega il governo della porzione della diocesi di Roma che si trova in territorio italiano. Esercita \"de facto\" le funzioni di vescovo di Roma pur non portandone il titolo, che rimane prerogativa esclusiva del papa.\nDal 26 maggio 2017 il vicario generale per la diocesi di Roma \u00e8 il cardinale Angelo De Donatis.\nStoria.\nAnnibale Ilari scrive che \u00abil Sommo Pontefice, Vescovo di Roma, ha avuto da tempo remoto dei \"Vicarii in Spiritualibus\" per la diocesi romana, generalmente insigniti del carattere episcopale. La memoria pi\u00f9 antica si ha in una lettera di Innocenzo III, del giugno-ottobre 1198, indirizzata \"Octaviano Hostiensi episcopo, Vicario Nostro\"\u00bb.\nIl 28 novembre 1558 Paolo IV stabil\u00ec con decreto concistoriale che la carica spettasse a un cardinale. Qualora il prescelto non fosse un cardinale, pur ricoprendo la stessa carica ed esercitando le stesse funzioni, il titolo usato era \"pro-vicario\". Tale prassi \u00e8 decaduta quando papa Francesco ha nominato con titolo pieno di vicario l'arcivescovo Angelo De Donatis, pur non essendo questi cardinale.\nPrecedentemente, il titolo era \"vicario generale di Sua Santit\u00e0 per la citt\u00e0 di Roma e distretto\", dove per distretto (\"districtus\") si intendeva l'ambito di giurisdizione territoriale del \"Praefectus Urbis\" della Roma Imperiale, istituto giuridico fatto proprio - come anche altri - dal romano pontefice per il governo della Chiesa di Roma. Esso comprendeva il territorio \"infra centum milia ab Urbe lapide\", il cui conteggio iniziava dal Foro Romano.\nPoich\u00e9 la diocesi di Roma si estende anche sullo Stato della Citt\u00e0 del Vaticano, dal 1929 esiste anche un vicario generale per la Citt\u00e0 del Vaticano, che si occupa della cura spirituale dei fedeli residenti nel territorio delle due parrocchie vaticane, San Pietro in Vaticano e Sant'Anna dei Palafrenieri, le quali quindi non ricadono nella giurisdizione del vicario per la diocesi di Roma.\nPer consuetudine il vicario generale per la diocesi di Roma \u00e8 contestualmente anche arciprete della papale arcibasilica di San Giovanni in Laterano, amministratore apostolico della sede suburbicaria di Ostia e gran cancelliere della Pontificia Universit\u00e0 Lateranense.\nNormativa.\nLe funzioni e le competenze del vicario generale sono esplicitate dalla costituzione apostolica \"Ecclesia in Urbe\" pubblicata da papa Giovanni Paolo II il 1\u00ba gennaio 1998, con la quale il pontefice ha riformato il vicariato di Roma.\nCronotassi.\n\"Vicarii in spiritualibus\".\nIl seguente elenco \u00e8 riportato da Ambrogio M. Brambilla, \"Origine ed evoluzione dell'ufficio del cardinale vicario di Roma fino all'anno 1558\", pp. 224-226."}
{"id": "278035", "revid": "2108263", "url": "https://it.wikipedia.org/wiki?curid=278035", "title": "Rohan (Terra di Mezzo)", "text": "Rohan \u00e8 una nazione di Arda, l'universo immaginario fantasy creato dallo scrittore inglese J. R. R. Tolkien.\nRohan, originariamente \"Rochand\" (\"terra dei cavalli\"), dai suoi abitanti chiamato \"Mark dei Cavalieri\" o \"il Mark\" (\"Riddermark\") \u00e8 un territorio dei Rohirrim (\"signori dei cavalli\"), che chiamano s\u00e9 stessi \"Eorlingas\", cio\u00e8 \"figli di Eorl\", un popolo principalmente di pastori e agricoltori, situato sul confine nord di Gondor nella Terra di Mezzo. Conosciuto per i suoi cavalli e per la sua cavalleria, \u00e8 il pi\u00f9 importante alleato di Gondor.\nIdeati come \"Signori dei cavalli di Rohan\" alleati con Gondor nella prima bozza del 1939, i Rohirrim prendono la loro forma finale nel 1942 quando il testo de \"Il Signore degli Anelli\" era completo per circa un terzo.\nIspirazione.\nDiversi aspetti della storia e della cultura di Rohan sembrano essere ispirati sia dai Goti o dai popoli scandinavi che dagli anglosassoni medioevali.Proprio come gli Ostrogoti che dopo essersi separati dai popoli del nord si sistemarono ai confini dell'impero bizantino, cos\u00ec i Rohirrim si sistemarono vicino a Gondor. Ancora pi\u00f9 notevoli sono gli elementi di somiglianza con l'altro ramo del popolo gotico, i Visigoti: questi furono infatti accolti dal cadente impero romano nella provincia di Aquitania come foederati, con l'obbligo di venire in aiuto, se richiesti, dell'esercito imperiale. Tale obbligo fu adempiuto nel 451, quando i Visigoti parteciparono alla battaglia dei Campi Catalaunici contro gli Unni di Attila, ed il loro re Teodorico I fu ucciso, proprio come Th\u00e9oden, mentre inseguiva il nemico in fuga nella battaglia dei Campi del Pelennor.\nAltri elementi fanno trasparire una possibile ispirazione ai popoli Mongoli, popolo delle pianure che viveva a stretto contatto con i cavalli tanto che i loro reggimenti erano unicamente composti da cavalieri, tuttavia va sottolineata una profonda differenza tra l'organizzazione militare di Rohan, composta da una milizia irregolare, e quella apportata da Gengis Khan con l'unificazione delle trib\u00f9, che vedeva i reggimenti divisi per decine (aravt), centinaia (zuut), migliaia (mingghan) e decine di migliaia (tumen) di soldati.\nStoria.\nNell'undicesimo secolo della Terza Era, i re di Gondor strinsero patti di alleanza con gli uomini del nord di Rhovanion, un popolo dello stesso sangue degli Edain della Prima Era, discendente di quelli della Casa di Hador che mai aveva completato il viaggio verso il Beleriand.\nGli uomini del Rhovanion erano un grande e forte popolo, governati da valorosi sovrani, e servirono pi\u00f9 volte Gondor come alleati in guerra, come ad esempio nella guerra di re Romendacil II contro gli Esterling. Per cementare l'alleanza con gli Uomini del Nord, R\u00f3mendacil II mand\u00f2 suo figlio Valacar come ambasciatore. Valacar durante la missione spos\u00f2 Vidumavi, la figlia di Vidugavia, Re del Rhovanion, che avrebbe portato negli anni seguenti alla disastrosa e sanguinosa Lotta delle Stirpi a Gondor.\nNegli anni 2000, una trib\u00f9 di uomini di Rhovanion, gli \u00c9oth\u00e9od, si spost\u00f2 dalle valli dell'Anduin al nord ovest del Bosco Atro a quelle ad est delle Montagne Nebbiose, spazzando via ci\u00f2 che restava del regno appena sconfitto di Angmar e stabilendosi al confine con Gondor. Questo perch\u00e9 lentamente i carrieri, una popolazione di Esterling arrivata dall'Est, aveva preso possesso dei loro terreni e delle loro case.\nNel 2509, Cirion, il sovrintendente di Gondor, mand\u00f2 agli \u00c9oth\u00e9od richieste d'aiuto per sventare un'invasione combinata di Uomini dal nord-est della Terra di Mezzo, e di Orchi da Mordor.\nEorl il Giovane, re degli \u00c9oth\u00e9od, rispose alle richieste, ed arriv\u00f2 inaspettato a una battaglia decisiva al Campo di Celebrant, assicurando cos\u00ec la vittoria a Gondor.\nCome premio, ad Eorl furono donati i territori di Calenardhon in cui i Dunedain avevano costruito due grandi fortezze, Isengard e il futuro Fosso di Helm, ed egli spost\u00f2 l\u00ec il suo regno. Questo sarebbe stato chiamato in seguito Rohan, ed Eorl divenne quindi il primo re di Rohan. Subito dopo aver ristabilito l\u00ec il suo regno, Eorl e il suo successore Brego fecero costruire la capitale Edoras, sede del Palazzo d'Oro di Meduseld, la Casa reale.\nLa prima dinastia dei re di Rohan dur\u00f2 249 anni, fino alla morte dell'ultimo re, Helm Mandimartello. I suoi figli erano stati uccisi e suo nipote, Fr\u00e9al\u00e1f Hildeson cominci\u00f2 la seconda linea di re, che dur\u00f2 fino alla fine della Terza Era. .\nNel 2758, Rohan fu invasa dai dunlandiani sotto Wulf, figlio di Freca, di sangue misto di Dunland e Rohan. Il re, Helm Mandimartello, si rifugi\u00f2 nel Fosso di Helm fino all'arrivo degli aiuti da Gondor e da Dunclivo (un rifugio dei Rohirrim) che giunsero dopo un anno e sconfissero gli avversari.\nFu poco tempo dopo che Saruman arriv\u00f2 e si impadron\u00ec di Isengard, e fu salutato come un forte alleato, dato che a Rohan sarebbero serviti quasi 200 anni per recuperare le proprie forze dopo l'invasione.\nNel 3014, Saruman cominci\u00f2 ad usare la sua influenza per indebolire il re, Th\u00e9oden, come parte della sua campagna di invasione e conquista del regno. Nel 3019, diede inizio ad un'invasione su vasta scala di Rohan, vincendo le prime due battaglie ai guadi dell'Isen (il figlio di Th\u00e9oden, Th\u00e9odred, fu ucciso durante uno di questi attacchi) e venendo sconfitto nella battaglia del Fosso di Helm, dove gli Ent vennero in aiuto dei Rohirrim.\nIn seguito a questa vittoria, Th\u00e9oden cavalc\u00f2 con l'esercito verso Minas Tirith e aiut\u00f2 i gondoriani a rompere l'assedio di Sauron nella battaglia dei Campi del Pelennor, dove fu ucciso. Cos\u00ec \u00c9omer, il nipote del re, eredit\u00f2 il regno e diede inizio alla terza dinastia. \u00c9omer cavalc\u00f2 con gli eserciti di Gondor ai cancelli di Mordor e partecip\u00f2 all'ultima battaglia contro le forze di Sauron, che fu sconfitto quando l'Unico Anello venne distrutto.\nDopo la sconfitta di Sauron, Re \u00c9omer e il nuovo re di Gondor, Elessar (Aragorn), rinnovarono il giuramento di alleanza.\nCronologia dei re.\nTutte le date si riferiscono alla Terza Era, eccetto dove evidenziato. Tutti i Re fanno parte della medesima dinastia, la Casa di Eorl, divisa in tre linee, quando un Re non \u00e8 stato succeduto dal suo diretto discendente (in entrambi i casi fu il nipote del re ad ascendere al trono).\nDescrizioni.\nGeografia di Rohan.\nLa capitale di Rohan \u00e8 il forte di Edoras che si trova sulle pendici dei Monti Bianchi. Un'altra grande citt\u00e0 di Rohan \u00e8 Aldburg, capitale dell'Estfalda e prima capitale del regno, fondata da Eorl il Giovane, dopo aver pronunciato il suo giuramento a Gondor.\nIl punto di raccolta di tutti i cavalieri Rohirrim \u00e8 Dunclivo, nei Monti Bianchi.\nUn altro dei luoghi pi\u00f9 importanti di Rohan \u00e8 il Trombatorrione, una grande fortezza che \u00e8 parte di una catena di fortificazioni nel Fosso di Helm; esso \u00e8 la principale linea di difesa del Fosso.\nI confini di Rohan sono: \nDurante la guerra dell'Anello, alla fine della Terza Era, Rohan si estendeva per circa un terzo dell'estensione di Gondor, i cui confini erano andati riducendosi col passare dei decenni.\nRegioni di Rohan.\nIl territorio di Rohan \u00e8 suddiviso in diverse regioni:\nClima e campagna.\nLa campagna di Rohan \u00e8 prevalentemente una terra da pascolo dall'erba molto alta. Assomiglia molto alla steppa dell'Asia centrale o alle grandi pianure Nord-Africane, e il suo clima \u00e8 simile a quello di questi posti. Spesso Tolkien fa affermare ai suoi personaggi che le terre di Rohan assomigliano ad un grande \"mare d'erba\".\nI Rohirrim e i loro cavalli.\nI Rohirrim sono discendenti di alcuni Edain della Prima Era. Essi (al contrario di quegli Edain che furono poi ricompensati con l'isola di N\u00famenor dai Valar) non andarono in Beleriand. Gli antenati dei Rohirrim erano conosciuti come gli \u00c9oth\u00e9od e ad essi fu data la provincia di Calenardhon da Gondor dopo la battaglia dei Campi del Celebrant.\nNe \"Le due torri\", vengono descritti come uomini estremamente alti e robusti come i Beorniani, molto chiari di carnagione, con lunghi capelli biondi dai volti severi e gli sguardi penetranti. Indossano elmi leggeri, e lunghe cotte di maglia brunite che li coprono fino alle ginocchia. Come armi posseggono lance di frassino dalle punte scintillanti, una grande spada legata alla cinta, e portano legati alle spalle degli scudi dipinti. Alcuni posseggono anche archi, con frecce dalle piume grigie. Le due sentinelle a guardia del palazzo d'oro di Meduseld invece, si differenziano leggermente: oltre ad essere pi\u00f9 alti dei comuni Rohirrim, brandiscono lunghe spade con incastonate sulle else gemme verdi e portano scudi verdi con sopra inciso un sole.\nAragorn li descrive come orgogliosi, volitivi, temerari, saggi, generosi dal cuore sincero e grandi oratori di molte canzoni. \nSicuramente erano pi\u00f9 imparentati con la Casa di Hador, anche se si differenziano da questi ultimi per essere pi\u00f9 selvaggi dei loro antichi parenti hadoriani. Le donne Rohirrim, cos\u00ec come le antiche donne hadoriane, imparano a combattere alla pari dei maschi, e scendono in battaglia se ce n'\u00e8 bisogno o se lo desiderano ardentemente. \nNella Terza Era sono rispettati dagli alleati di Gondor e temuti dai nemici, vista la loro ferocia in combattimento.\nI Rohirrim sono famosi per essere abili cavalieri, padroni e allevatori di cavalli. Tra i cavalli dei Rohirrim sono piuttosto conosciuti i Mearas, i cavalli pi\u00f9 nobili e pi\u00f9 veloci che abbiano mai cavalcato su Arda; di questi, Ombromanto \u00e8 il pi\u00f9 grande; ne esistono solo in due o tre famiglie, in quanto sono di propriet\u00e0 e vengono cavalcati esclusivamente dalla famiglia reale. Tengono ai loro cavalli quasi come ai loro stretti congiunti, e questi forti e belli animali costituiscono per loro un'importante risorsa economica: tuttavia li cedono solo a Uomini o Elfi fidati, mai ai loro nemici.\nGli eserciti di Rohan sono formati quasi esclusivamente da cavalleria, divisa in unit\u00e0 irregolari chiamate \"\u00e9ored\". Le armate di Rohan non erano niente pi\u00f9 che una milizia ben allenata chiamata solo in tempo di guerra, con un vero spiegamento di forze relativamente piccolo. La carriera professionale di soldato poteva essere limitata alle guardie del corpo reali ad Edoras.\n\u00c8 a causa di questa grande affiliazione con i cavalli, sia in guerra sia in pace, che ricevettero il loro nome. \"Rohirrim\" (o pi\u00f9 giustamente \"Rochirrim\") \u00e8 una parola Sindarin che significa \"signori dei cavalli,\" e \"Rohan\" (o \"Rochand\") significava \"terra dei signori dei cavalli\". Questi nomi furono ideati da Hallas, figlio di Cirion il Sovrintendente.\nIl rohirric.\nIl rohirric ha una relazione con la Lingua Corrente della Terra di Mezzo e l'Ad\u00fbnaico di N\u00famenor come quella dell'Inglese Antico con il moderno Inglese, e cos\u00ec Tolkien rende i nomi e le frasi in Rohirric con l'Inglese Antico (Anglosassone), proprio come la Lingua Corrente \u00e8 tradotta con l'Inglese. Tolkien usa molti nomi e desinenze scandinavi e dell'antico inglese per rendere i nomi dei suoi personaggi, tra cui la desinenza \"-as\", presente in \"Eorlingas\", nome con cui solevano chiamarsi i Rohirrim. Gli esempi includono parole come \"Mearas\" (Antico Arcaico per \"cavalli\") e \"\u00e9ored\". Tolkien era un filologo, con un interesse particolare per i linguaggi germanici.\nMolti nomi dei Rohirrim derivano dall'antico inglese e principalmente sono:\nCi sono alcuni soprannomi o aggettivi in Rohirric attribuiti ai loro sovrani:\nI Rohirrim chiamano la loro patria \"Ridenna-mearc\", il \"riddermark\" o \"\u00c9omarc\", la \"marca dei cavalli\", oppure semplicemente la \"Marca\" e chiamano s\u00e9 stessi \"Eorlingas\", i figli di Eorl.\nIn Rohirric originale il nome per la loro terra era \"L\u00f4grad\", con l'elemento \"l\u00f4-/loh-\" che corrisponde all'Anglosassone \"\u00e9o\", \"cavallo\".\nMolti nomi hobbit arcaici presentano similitudini con il Rohirric, poich\u00e9 gli antenati degli Hobbit della Contea vivevano sulle rive superiori dell'Anduin, vicino agli antenati dei Rohirrim. Lo stesso lemma \"Hobbit\" richiama il Rohirric \"Holbytlan\", \"scavatori di buchi\". Naturalmente, questi nomi sono anche traduzioni degli originali Ovestron \"Kuduk\" \"Hobbit\" e Rohirric \"k\u00fbd-d\u00fbkan\" \"abitatori di buchi\".\nPolitica.\nL'alleanza con Gondor.\nL'alleanza tra Rohan e Gondor ebbe inizio nell'anno 2150 della Terza Era. In quell'anno gli Esterling lanciarono una massiccia invasione di Gondor. L'armata di Gondor fu sconfitta ed intrappolata fra il fiume Limterso e il Campo del Celebrant. Gondor, che era sempre stata in rapporti amichevoli con le varie trib\u00f9 degli Uomini del Nord, invi\u00f2 dei messaggeri a quella pi\u00f9 vicina, gli \u00c9oth\u00e9od, e sebbene sembrasse improbabile che la richiesta d'aiuto venisse ascoltata, Eorl il Giovane e i suoi fieri cavalieri sopraggiunsero durante la battaglia del Celebrant volgendo l'esito in favore di Gondor. Come ricompensa Cirion, dodicesimo sovrintendente di Gondor, cedette ad Eorl la provincia disabitata di Calenardhon per farvi stabilire la sua gente, soddisfacendo allo stesso tempo il bisogno di potenti alleati da parte di Gondor. Il Giuramento di Eorl fu fatto sia da Cirion sia da Eorl. Nessuna nazione ha mai rotto l'alleanza da allora. Rohan ha fatto molto per tener fede al trattato, compreso il sacrificare due dei suoi eredi quando Gondor era sotto l'oppressione degli Haradrim nel 2885, quando Fastred e Folcred, i figli gemelli di re Folcwine, furono uccisi durante la battaglia dell'attraversamento del Poros. Re Th\u00e9oden onor\u00f2 ancora una volta l'alleanza nella battaglia dei Campi del Pelennor.\nLa guerra con i Dunlandiani.\nQuando i Rohirrim si trasferirono nel Calenardhon, respinsero a occidente le bande di Dunlandiani che si erano insediate nel paese approfittando della scarsa sorveglianza di Gondor. Questo popolo matur\u00f2 allora un risentimento profondo per coloro che chiamavano \"forgoil\" (\"teste di paglia\", in riferimento al colore biondo dei loro capelli), destinato a durare per molto tempo. Sotto il regno di D\u00e9or i Dunlandiani tornarono a filtrare a oriente con la complicit\u00e0 di Isengard, i cui legami con Gondor erano ormai allentati, e compirono numerose scorribande. Nel 2710 T.E. occuparono Isengard stessa.\nNel 2754 T.E. Freca, un nobile rohirrim per met\u00e0 di sangue dunlandiano, progett\u00f2 un matrimonio fra suo figlio Wulf e la figlia di Helm, Re di Rohan. La sua proposta venne tuttavia rifiutata ed egli reag\u00ec insultando il sovrano. Furente, Helm uccise Freca con un pugno e band\u00ec dal regno la sua famiglia, provocando la fuga di questa nel Dunland.\nQuattro anni dopo un esercito di Dunlandiani guidati da Wulf, in alleanza con gli Esterling, invase Rohan e mise il paese in ginocchio. Edoras venne espugnata, Haleth figlio di Helm fu ucciso e Wulf si autoproclam\u00f2 sovrano del paese. I Rohirrim trovarono rifugio nelle loro fortificazioni montane, quali il Trombatorrione e Dunclivo, e vennero qui assediati.\nQuell'anno il paese fu flagellato dal Lungo Inverno, che provoc\u00f2 numerose vittime su entrambi i fronti del conflitto. Infine Fr\u00e9alaf, nipote di Helm, comp\u00ec una sortita su Edoras riuscendo a uccidere Wulf; Gondor pot\u00e9 finalmente inviare dei rinforzi e i Dunlandiani furono cacciati fuori da Rohan e da Isengard.\nVoci di tributi pagati a Sauron.\nDurante i primi giorni della Guerra dell'Anello, si udirono voci che i Rohirrim avessero fornito di cavalli le armate di Sauron. Queste voci erano ovviamente false; i Rohirrim tenevano ai loro cavalli pi\u00f9 di qualunque altra cosa, e non li avrebbero mai dati via, nemmeno come tributo. Queste voci trassero origini dal fatto che gli Orchi di Sauron depredarono Rohan, rubando i cavalli per usarli nell'esercito di Sauron, ma fu proprio questo furto che mise i Rohirrim contro Sauron.\nL'influenza di Grima Vermilinguo.\nQuando Re Th\u00e9oden inizi\u00f2 ad invecchiare, prese come consigliere Grima, pi\u00f9 tardi chiamato Vermilinguo. Grima divenne velocemente il consigliere capo di Th\u00e9oden, ma in gran segreto egli lavorava per Saruman. Grima ag\u00ec sulle paure di Th\u00e9oden per indebolire in seguito la forza del re e di tutti a Rohan, consigliando sempre la ritirata quando c'era bisogno di un attacco. Nello stesso periodo egli inizi\u00f2 ad avvelenare la mente del re. Questo si dimostr\u00f2 disastroso per Rohan, e di conseguenza anche per Gondor, derubato del suo alleato pi\u00f9 forte nel nord. I piani di Grima Vermilinguo non furono scoperti fino a quando Gandalf arriv\u00f2 ad Edoras durante la guerra dell'Anello."}
{"id": "278040", "revid": "126257", "url": "https://it.wikipedia.org/wiki?curid=278040", "title": "Assicellato", "text": ""}
{"id": "278046", "revid": "1516566", "url": "https://it.wikipedia.org/wiki?curid=278046", "title": "Asino (araldica)", "text": "In araldica l'asino \u00e8 ritenuto un animale nobile e degno di onore.\nSimboleggia \"sobriet\u00e0\" ed \"umilt\u00e0\" ed era assunto anche come emblema del popolo ebreo e della prelatura personale cattolica Opus Dei.\nDell'asino pu\u00f2 essere raffigurata anche solo la testa, frequentemente posta di fronte.\nPosizione araldica ordinaria.\nL'asino si rappresenta, di norma, passante."}
{"id": "278047", "revid": "219355", "url": "https://it.wikipedia.org/wiki?curid=278047", "title": "Confessione religiosa", "text": "Una confessione religiosa \u00e8 un soggetto collettivo nel quale si sviluppa e concretizza una determinata fenomenologia religiosa.\nNella Costituzione italiana.\nLa figura giuridica delle \"confessioni religiose\" \u00e8 stata istituita dall'articolo 8, comma 1\u00b0 della Costituzione. I commi successivi attribuiscono alle \"confessioni religiose diverse dalla cattolica\" la libert\u00e0 di esistere e di organizzarsi con propri statuti, purch\u00e9 non contrastino con l'ordinamento giuridico italiano e gli garantiscono rapporti con lo Stato regolati per legge sulla base di intese con le relative rappresentanze.\nQuesta disciplina tende a compensare le confessioni \"diverse dalla cattolica\", imitando, ma con notevoli differenze, il regime dei rapporti fra Chiesa cattolica e Stato italiano, quale era stato instaurato dal regime fascista con la stipula dei \"Patti lateranensi\" del 1929.\nBench\u00e9 alcune leggi e una parte della dottrina abbiano parlato di \"confessioni religiose senza intesa\", questa dizione non \u00e8 corrispondente alla parola e allo spirito del testo costituzionale, che distingue le \"forme sociali della religiosit\u00e0\", categoria generale delle forme di socialit\u00e0 religiosa, protetta nell'articolo 19, le \"associazioni o istituzioni a carattere ecclesiastico e con fine di religione o di culto, protette nell'articolo 20 da discriminazioni provenienti da pubblici poteri e le \"confessioni religiose\", categoria pi\u00f9 ristretta numericamente, ma pi\u00f9 significativa, dal punto di vista del rilievo sociale. L'appartenenza di una formazione sociale religiosa alla categoria delle confessioni religiose \u00e8 stabilita dal Governo, nel momento in cui accetta di avviare la trattativa con la rappresentanza del soggetto religioso per la stipula dell'intesa ed \u00e8 sanzionata dal Parlamento, nel momento in cui approva la legge riproduttiva dell'intesa.\nPer l'attuale permanenza in vigore della legge n. 1159 del 1929, cd. \"sui culti ammessi nello Stato\", le uniche altre forme associative della religiosit\u00e0 oggi riconosciute dallo Stato, oltre alle confessioni che hanno l'intesa, sono appunto i \"culti ammessi\", cio\u00e8 che hanno avuto riconoscimento di personalit\u00e0 giuridica in base a questa legge.\nNelle intese, le Confessioni religiose hanno specifica garanzia di costituzione, organizzazione, qualificazione del personale, tutela delle attivit\u00e0 religiose e di potere avere luoghi fisici deputati allo svolgimento delle attivit\u00e0 (chiese, templi, sinagoghe, etc), sono abilitate allo svolgimento di attivit\u00e0 di proselitismo (se lo vogliono) e servizi di tipo pastorale (assistenza religiosa, istruzione religiosa, etc,). Possono celebrare matrimoni religiosi che scaturiscono anche effetti nello Stato. Partecipano a molte forme di intervento promozionale dello Stato in favore dalla religione (8x100, detassazione delle liberalit\u00e0 in loro favore in modesta misura, contributi finanziari per l'edilizia di culto, etc)\nTipi di tutela.\nConfessione di fatto.\nPoich\u00e9 l'articolo 2 della Costituzione tutela tutte le \"formazioni sociali nelle quali si svolge la personalit\u00e0 dell'uomo\" come diritto inviolabile e l'articolo 19 garantisce la \"professione di fede religiosa\" anche in forma associata, ne consegue che ogni organizzazione della religiosit\u00e0 collettiva, anche se ha caratteri e struttura che le consentirebbero di ottenere la qualificazione giuridica di confessione religiosa, pu\u00f2 esistere anche di fatto. Cio\u00e8 senza istituzionalizzare nel sistema giuridico la propria esistenza. A questo tipo di confessione spettano i diritti comuni a tutte le formazioni sociali religiose, il diritto all'eguale libert\u00e0 religiosa e la possibilit\u00e0 di chiedere all'autorit\u00e0 amministrativa il riconoscimento.\nConfessione riconosciuta.\nUna confessione religiosa riconosciuta \u00e8 una confessione che ha chiesto il riconoscimento civile secondo lo schema previsto dall'ordinamento: presentazione di un'istanza al Ministero dell'Interno, con allegata una copia autentica dello Statuto, oltre ad altri documenti che l'istante ritenga idonei per far conoscere la propria natura. La Direzione degli affari dei culti del Ministero indaga sulla veridicit\u00e0 dello Statuto e dei documenti, controlla la non contrariet\u00e0 di questi con l'ordinamento giuridico e, eventualmente, concede la personalit\u00e0 giuridica civile come \"culto ammesso nello Stato\", ai sensi della legge n.1159 del 1929.\nLe confessioni riconosciute godono di molti diritti in pi\u00f9 delle confessioni di fatto, potendo avviare trattative con lo Stato per stipulare un'Intesa.\nIl regio decreto n.289 del 1930, di attuazione della predetta legge, consentiva all'autorit\u00e0 amministrativa penetranti ingerenze negli enti dei culti ammessi (visite e ispezioni, annullamento di atti interni, in certi casi persino lo scioglimento temporaneo dell'amministrazione dell'ente); tuttavia il governo non si avvale mai di tali poteri, poich\u00e9 sono aboliti per incompatibilit\u00e0 con gli articoli 8, 19 e 20 della Costituzione, che impediscono speciali limitazioni e ingerenze statali nei confronti delle confessioni religiose: \u00e8 un classico caso di abrogazione tacita per incompatibilit\u00e0 con una legge successiva.\nL'intesa con lo Stato.\nLa libert\u00e0 religiosa prevista dall'articolo 8 della Costituzione (commi 1 e 2), \u00e8 riconosciuta e garantita a qualsivoglia formazione sociale religiosa che abbia i caratteri che le consentano la ricomprensione nella categoria delle Confessioni religiose; ed i rapporti tra le confessioni religiose riconosciute e lo Stato Italiano sono regolati dalle specifiche Intese stipulate con le rispettive rappresentanze (art. 8 c. 3).\nL'iter per le Intese prevede l'inoltro, da parte della Confessione interessata, di un'istanza al Presidente del Consiglio dei Ministri; se l'istanza \u00e8 accolta (potere discrezionale), il Segretario del Consiglio dei Ministri, coadiuvato dalla Commissione interministeriale per le intese con le Confessioni religiose, conduce le specifiche trattative con gli esponenti del movimento richiedente.\nRaggiunto l'accordo sulla redazione di una bozza d'Intesa, la Commissione consultiva per la libert\u00e0 religiosa esprime parere sul testo, poi, l'atto \u00e8 sottoposto all'esame del Consiglio dei Ministri al fine di ottenere l'autorizzazione alla firma da parte del Presidente del Consiglio.\nFirmata l'intesa tra il Presidente del Consiglio ed il Rappresentante della Confessione religiosa, l'Intesa viene trasmessa al Parlamento sotto forma di proposta di legge per l'eventuale approvazione, che le d\u00e0 efficacia legale.\nConfessioni religiose riconosciute dalla Repubblica Italiana.\ndi seguito l'elenco delle Confessioni religiose riconosciute che hanno accordi o intese con la Repubblica Italiana:\nCollegamenti esterni.\nTesto della Legge numero 1159 del 1929"}
{"id": "278053", "revid": "599013", "url": "https://it.wikipedia.org/wiki?curid=278053", "title": "Chiave per bussole", "text": "La chiave per bussole \u00e8 un tipo di chiave usata per ruotare le bussole ed \u00e8 anche detta \"chiave a bussole intercambiabili\".\nEsempi di chiavi per bussole sono i cricchetti e le chiavi dinamometriche.\nStoria.\nFu inventata da Jo Johnson, impiegato presso un'azienda di utensileria meccanica di Milwaukee, Wisconsin (USA). Egli costitu\u00ec assieme al collega William Seidemann la Snap-on Wrench Company per commercializzare la sua invenzione ed ebbe notevole successo. Oggi l'azienda si chiama Snap-on Inc. ha sede a Kenosha, Wisconsin (USA) ed \u00e8 fra le pi\u00f9 importanti del settore manifatturiero americano di utensileria meccanica.\nDescrizione.\nDi solito ha forma di barra con impugnatura metallica o plastica alla cui estremit\u00e0 v'\u00e8 l'attacco quadro ove s'innesta il corrispondente codolo della bussola. L'attacco \u00e8 unificato nelle dimensioni di 1 pollice, 3/4\", 1/2\", 3/8\", 1/4\" e spesso dispone di una sferetta laterale a molla per trattenere la bussola."}
{"id": "278055", "revid": "108459409", "url": "https://it.wikipedia.org/wiki?curid=278055", "title": "Non-Uniform Memory Access", "text": "Non-Uniform Memory Access (NUMA) \u00e8 un'architettura di memoria sviluppata per i sistemi multiprocessore dove i tempi di accesso dipendono dalla posizione della memoria rispetto al processore. Nelle architetture NUMA un processore pu\u00f2 accedere rapidamente alla propria memoria locale, pi\u00f9 lentamente alle memorie degli altri processori o alla memoria condivisa.\nL'architettura NUMA \u00e8 il logico passo successivo delle architetture SMP. Uno dei primi sistemi con questo tipologia di architettura fu l' della Honeywell Information Systems Italia negli anni 80 e fu poi anche sviluppata da Sequent e Data General durante gli anni novanta. Queste tecnologie vennero in seguito adottate da VMS e da molti sistemi Unix, parzialmente anche nell'architettura di Windows NT Server dopo la ver. 5.6 e successivi.\nConcetti basilari.\nLe moderne CPU sono molto pi\u00f9 veloci delle memorie a cui accedono. All'inizio degli anni settanta quando iniziarono a diffondersi i primi supercomputer le memorie erano molto pi\u00f9 veloci dei processori e quindi problemi di accesso alla memoria non si ponevano. Con il rapido incremento della frequenza di funzionamento delle CPU i tempi di accesso alla memoria divennero un problema sempre pi\u00f9 impellente fino a diventare uno dei principali problemi delle attuali generazioni di processori. Molti sistemi sviluppati alla fine degli anni 80 e 90 si concentravano sull'ottenere sistemi di accesso alla memoria molto veloci piuttosto che unit\u00e0 di calcolo veloci dato che l'obiettivo dei sistemi era quello di poter trattare elevate quantit\u00e0 di dati.\nLa chiave per ottenere elevate prestazioni con i moderni supercomputer \u00e8 quello di limitare l'accesso alla memoria a una limitata quantit\u00e0 di memoria molto veloce. Per realizzare questo vengono utilizzate cache di dimensioni sempre crescente all'interno dei processori che mantengono i dati utilizzati di frequente. Queste cache vengono aggiornate con algoritmi sempre pi\u00f9 avanzati al fine di mantenere solo le informazioni utilizzate effettivamente di frequente. Questi metodi non sono in grado di compensare completamente il continuo aumento di memoria e di dimensione dei programmi e sistemi operativi che riducono le prestazioni delle cache. Nei sistemi multiprocessore questo diventa ancora pi\u00f9 evidente dato che solo un processore pu\u00f2 accedere alla memoria mentre gli altri processori se devono accedere alla memoria sono costretti ad attendere il loro turno.\nL'architettura NUMA cerca di porre rimedio a questo problema fornendo a ogni processore una piccola zona di memoria ad accesso esclusivo e veloce in modo da evitare la creazione di colli di bottiglia. Nel caso di applicazioni che richiedono la condivisione di dati come nel caso di server e simili l'architettura NUMA migliora le prestazioni se si suddivide la memoria centrale in diversi banchi e si assegna ad ogni banco un numero ridotto di processori.\nNaturalmente i dati non sono realmente separati nelle memorie dei singoli processori e se dei dati devono essere elaborati da pi\u00f9 processori questo \u00e8 possibile. In questo caso l'architettura NUMA prevede che il software o dei dispositivi hardware provvedano a spostare i dati da un banco a un altro. Questa copia dei dati rallenta i processori e quindi l'efficienza delle architetture NUMA dipende molto dai compiti svolti dal sistema.\nCoerenza delle cache e NUMA (ccNUMA).\nOramai qualsiasi processore \u00e8 dotato di una piccola zona di memoria molto veloce e ad accesso esclusivo chiamata cache. Queste memorie migliorano notevolmente le prestazioni del sistema perch\u00e9 sfruttano il principio di localit\u00e0 dei programmi, ma la loro gestione introduce un notevole carico di lavoro aggiuntivo all'architettura NUMA.\nSebbene semplice da progettare, un'architettura NUMA senza cache non viene normalmente implementata, date le scarse prestazioni del sistema. Un'architettura NUMA che non mantenga le cache coerenti sarebbe anch'essa semplice da progettare ma la sua programmazione sarebbe praticamente impossibile. Quindi tutte le architetture NUMA hanno al loro interno dei meccanismi hardware che provvedono a gestire la coerenza delle cache; queste architetture sono chiamate ccNUMA.\nQuesti sistemi normalmente utilizzano comunicazioni interprocesso tra i gestori delle cache che tengono traccia del fatto che pi\u00f9 processori abbiano copie della stessa zona di memoria e questi provvedono a invalidare le cache se uno dei processori modifica una di queste zone di memoria controllate.\nPer questa ragione le architetture NUMA forniscono delle prestazioni scarse se i processori accedono alle stesse zone di memoria in rapida successione.\nI sistemi operativi che sopportano le architetture NUMA cercano di ridurre il problema allocando i processi in modo da sfruttare la divisione dell'architettura e fornendo algoritmi di gestione e di bloccaggio della memoria in modo da ridurre gli accessi contemporanei alla stessa zona di memoria.\nNUMA e cluster.\nL'architettura NUMA pu\u00f2 essere vista come una versione ridotta di cluster di computer. L'aggiunta della paginazione della memoria virtuale a un sistema a cluster permette di emulare un'architettura NUMA anche se questa non esiste in hardware. Tuttavia questa soluzione \u00e8 molto pi\u00f9 lenta: la comunicazione interprocesso in un'architettura NUMA software \u00e8 diversi ordini di grandezza pi\u00f9 lenta di una comunicazione interprocesso in un'architettura NUMA hardware."}
{"id": "278056", "revid": "125792347", "url": "https://it.wikipedia.org/wiki?curid=278056", "title": "Mr. Satan", "text": " \u00e8 un personaggio del manga \"Dragon Ball\" di Akira Toriyama. Egli compare anche nelle varie opere derivate, tra cui le serie televisive anime \"Dragon Ball Z\", \"Dragon Ball GT\" e \"Dragon Ball Super\", i film, gli OAV e numerosi videogiochi. In un'intervista, Toriyama afferm\u00f2 che se dovesse ridisegnare \"Dragon Ball\", sceglierebbe come personaggio principale Mr. Satan, per la sua comicit\u00e0.\nHa inoltre rivelato che il vero nome del personaggio \u00e8 , anagramma di \"akuma\" (\"demone\", \"diavolo\"). Nell'adattamento dell'anime degli Stati Uniti, per via delle presunte implicazioni sataniche del nome del personaggio, fu ribattezzato \"Hercule\".\nIl personaggio.\nL'aspetto di Mr. Satan cambia molto a seconda della situazione: quando deve mettersi in mostra o in previsione di un combattimento in cui pu\u00f2 dare prova della sua forza, \u00e8 alto e con un fisico possente; quando invece \u00e8 spaventato o quando comunque riveste un ruolo comico diventa molto pi\u00f9 basso e con una testa enorme, caricaturale; con un'espressione sbalordita in volto.\nLa personalit\u00e0 di Mr. Satan tende a cambiare nel corso della storia: durante il Cell game era molto sicuro di s\u00e9 e particolarmente arrogante. Nonostante ci\u00f2, quando il campione si trova a fronteggiare nemici come Cell e Majin Bu fa la figura del vigliacco e simula malesseri per evitare il confronto con mostri troppo superiori alle sue capacit\u00e0.\nCi\u00f2 nonostante, ha un senso dell'onore e di guerriero combattente, dimostrato nell'avere aiutato Numero 16 ad avvicinarsi a Cell consapevole che avrebbe potuto rischiare di morire.\nDi seguito, nell'arco di Majin Bu, prende atto della forza superiore dei guerrieri e comincia a rivestire ruoli pi\u00f9 comici. Diventa anche molto disponibile e se prima cercava ogni tipo di scusa per non partecipare alla lotta contro i pi\u00f9 forti, invece ora collabora nel suo piccolo: va a lui il merito di aver \"educato\" Fat Bu, che prima era incontrollabile e seminava distruzione, e dopo l'esperienza con Mr. Satan diventa pi\u00f9 buono e tranquillo, diventando peraltro grande amico del combattente. Inoltre quando Kid Bu espelle Good Bu ha inizio un feroce scontro fra i due, nel quale Mr. Satan cerca in ogni modo di aiutare l'amico in difficolt\u00e0, rischiando di venire ucciso dal perfido demone. Va poi a lui il merito di aver esortato i terrestri a donare la loro energia spirituale per formare la sfera Genkidama che servir\u00e0 a sconfiggere Kid Bu, e alla fine sposter\u00e0 Vegeta (impossibilitato a muoversi a causa delle ferite inflittegli da Kid Bu) dalla traiettoria della sfera, salvandogli di fatto la vita.\nVuole molto bene a sua figlia Videl, ma come la maggior parte dei padri \u00e8 molto geloso ed obbliga la figlia ad uscire solo con ragazzi pi\u00f9 forti di suo padre (conscio del fatto che, essendo campione del mondo, nessuno \u00e8 pi\u00f9 forte di lui).\nSimilmente prova un affetto totale e incondizionato verso la nipotina Pan, arrivando ad essere iperprotettivo. Stringe anche un rapporto di amicizia con Fat Bu, alla fine di \"Dragon Ball Z\", che durer\u00e0 fino alla scomparsa di quest'ultimo, durante la lotta contro Baby.\nNella puntata d'esordio sul campo di battaglia del Cell Game, solo nell'anime, egli si avvale di due suoi discepoli: Karoni e Piroshiki, che per\u00f2 verranno ovviamente sconfitti con facilit\u00e0. Sono tutti accompagnati da Pizza, la manager di Mr. Satan.\nStoria.\n\"Dragon Ball\".\nMr. Satan era campione mondiale di wrestling all'epoca del Cell Game, e questo titolo lo rese famoso in tutto il mondo. Partecipa al torneo dove \u00e8 il primo ad affrontare nel manga (nell'anime \u00e8 il terzo, in quanto scendono in campo prima i suoi allievi), ma viene sconfitto facilmente da Cell che lo colpisce scaraventandolo in una montagna. Durante lo scontro tra Gohan e Cell, Satan rischia di essere colpito da Cell pur di raccogliere la testa di Numero 16, dopo che quest'ultimo lo aveva implorato, per poi portarla a Gohan; in questo modo il ragazzo, tramite le parole del cyborg, si trasforma in Super Saiyan 2. Dopo la sconfitta di Cell, Satan, approfittando del fatto che l'energia sprigionata dai combattenti fosse stata cos\u00ec forte da danneggiare gravemente ogni mezzo con cui gli operatori televisivi cercavano di trasmettere il torneo in diretta mondiale, appena il collegamento si ripristina racconta ai mass media di aver ucciso il mostro e di aver salvato il mondo: cos\u00ec fa sorgere il mito della sua invincibilit\u00e0.\nDopo la falsa vittoria su Cell, Mr. Satan \u00e8 diventato l'eroe della Terra e in suo onore Orange City, una citt\u00e0 nei pressi dello scontro avvenuto con Cell, viene ribattezzata Satan City. Mr. Satan partecipa al torneo di arti marziali, dove affronta prima Trunks (il vincitore del torneo dei giovani), che lo sconfigge con un solo colpo. Tuttavia fa finta di aver perso di proposito per darla vinta ad un bambino. Nel torneo degli adulti, dopo il ritiro di gran parte dei lottatori, viene indetta una battle royal, nel quale gli atleti combattono contemporaneamente. Dopo la sconfitta di tre dei lottatori, Mr. Satan affronta Numero 18, la quale lo lascia vincere di proposito in cambio di 20.000.000 di zeni, ovvero il doppio del premio originale.\nQuando Majin Bu fa la sua comparsa e inizia a distruggere le varie citt\u00e0 sulla Terra, Mr. Satan si reca nella residenza del demone per eliminarlo attraverso vari stratagemmi, per ripetere il mito di quando sconfisse Cell. In questa occasione riesce a rabbonire il demone rosa, divenendone amico, ma dopo che egli viene quasi ucciso da un folle, Majin Bu si divide in due (una parte buona e l'altra malvagia), ritornando ad essere malvagio. Nonostante ci\u00f2, il nuovo Majin Bu mantiene un po' della sua vecchia personalit\u00e0 e proprio per questo decide di risparmiare Satan e il suo cagnolino. Inoltre salva Satan anche dallo sterminio dei terrestri.\nIn seguito, Satan viene salvato da Goku dall'esplosione della Terra e teletrasportato sul pianeta dei Kaiohshin. Tuttavia, in questa occasione, Satan crede di trovarsi in un sogno, finch\u00e9 non si trova a dover affrontare sul serio Kid Bu. Ed \u00e8 proprio il suo intervento a far fuoriuscire Majin Bu grasso dal corpo di Kid Bu. Quando Goku si trova a dover caricare la \"Genkidama\" (\"Energia Sferica\" nella versione italiana) per sconfiggere Kid Bu, Mr. Satan si rende utile, prima incitando gli abitanti della Terra a prestare la loro energia a Goku e poi salvando Vegeta, che era svenuto e che rischiava di venire travolto dall'energia di Goku.\nAlla fine, Mr. Satan rimane amico di Majin Bu anche in seguito, e si offre di ospitarlo a casa sua.\n\"Dragon Ball Super\".\nIn \"Dragon Ball Super\", ambientata quattro anni dopo la sconfitta di Majin Bu, come promesso ospita a casa sua Good Bu e riceve un premio di 100 milioni di zeni per aver mantenuto la pace nel mondo. Mr. Satan si reca da Goku per regalargli il denaro come premio per aver sconfitto Majin Bu. Successivamente viene invitato alla festa di compleanno di Bulma sulla sua nave. Assiste poi allo scontro tra Goku, trasformato in Super Saiyan God, contro il Dio della distruzione Beerus. Tempo dopo, gli effetti dello scontro tra il Saiyan e la divinit\u00e0 hanno avuto ripercussioni su tutta la Terra e Mr. Satan, ancora una volta, fa credere agli abitanti del pianeta di essere stato lui a combattere contro la divinit\u00e0.\nSar\u00e0 lui ad avvertire Goku e i suoi amici che Majin Bu non prender\u00e0 parte al Torneo del Potere dato che \u00e8 entrato in un letargo dal quale non si risveglier\u00e0 entro un paio di mesi, inoltre propone di prendere il suo posto nel team bench\u00e9 tale possibilit\u00e0 viene subito scartata in quanto non sarebbe lontanamente all'altezza degli sfidanti provenienti dagli altri universi.\nQuando Merus e la Pattuglia Galattica prenderanno Majin Bu in custodia approfittando del suo letargo, Mr. Satan cercher\u00e0 inutilmente di fermarli, salvo poi doversi arrendere lasciando il suo amico alle loro cure, infine, dopo qualche mese, gli restituiscono Majin Bu con sua felicit\u00e0.\n\"Dragon Ball GT\".\nIn \"Dragon Ball GT\" vive ancora con Fat Bu finch\u00e9 questi non si unisce a Ub, ed \u00e8 uno dei pochi a non essere controllato da Baby in quanto aveva chiesto a Bu (che aveva espulso l'ovulo) di assorbirlo per nascondersi dentro il suo corpo.\nIn seguito, Satan decide di indire un torneo, il cui vincitore sar\u00e0 proclamato suo successore. Alla fine giunge in finale con Ub, il quale lo lascia vincere sotto esortazione di Majin Bu, ancora presente nel corpo del ragazzo.\nNegli scontri con i guerrieri usciti dal Regno degli Inferi, viene salvato da Pan dalla furia del Generale Lilde.\nAlla fine della serie, assiste alla partenza di Goku con il drago Shenron, dopo la sconfitta dei draghi malvagi.\nAbilit\u00e0.\nMr. Satan non ha una forza paragonabile a quella di Goku e dei suoi compagni, ma \u00e8 molto pi\u00f9 forte rispetto ai normali terrestri. Infatti, durante le sue apparizioni, riesce a distruggere molte mattonelle impilate a mani nude, con un colpo solo e trascina quattro pullman legati insieme con la sola forza fisica, riuscendo anche a perforarne la fiancata con un pugno.\nEgli \u00e8 molto abile nelle arti marziali e dispone di una forza e di una velocit\u00e0 notevole. Tuttavia non \u00e8 in grado di utilizzare il ki, e quindi nemmeno di volare. Sua figlia, invece, riuscir\u00e0 a raggiungere questo obiettivo tramite un allenamento con Gohan. La tecnica leggendaria utilizzata da Mr. Satan nei suoi scontri \u00e8 il \"Calcio Dinamite\", ovvero un semplice calcio volante che colpisce il volto dell'avversario. Questa tecnica viene utilizzata per la prima volta da Satan durante lo scontro con Cell, rivelandosi per\u00f2 completamente inutile contro il cyborg. Durante la sua prima apparizione si \u00e8 rifiutato di credere nelle reali capacit\u00e0 dei Guerrieri Z (come volare, lanciare sfere di energia, spostarsi a velocit\u00e0 supersoniche), rivelando ai media che quelle abilit\u00e0 fossero semplicemente dei trucchi.\nLe sue abilit\u00e0 possono essere collegate a un grado di \"toonforce\" piuttosto elevato, visto che le sue azioni, per quanto comiche, lo rendono piuttosto resistente: cade da altezze elevate, \u00e8 stato scaraventato a lunghe distanze, \u00e8 stato travolto da esplosioni causate da sfere energetiche (come Bojack quando distrugge la sua navicella, solo OAV) e, se non con qualche bruciatura o qualche graffio, \u00e8 sempre riuscito a cavarsela nonostante abbia rischiato la vita pi\u00f9 volte. Paradossalmente, va vicino alla morte solo quando viene colpito da una pallottola nella saga di Majin Bu.\nBee.\n \u00e8 il cane di Mr. Satan, che avr\u00e0 un ruolo decisivo nell'arco di Majin Bu. Viene trovato in fin di vita quando era ancora un cucciolo da Satan e Bu e quest'ultimo decide di curarlo, affezionandocisi molto, tanto che questo fatto contribuir\u00e0 al risveglio dell'animo buono del demone. In seguito un folle che, inebriato del fatto di essere uno dei pochi sopravvissuti sulla Terra, per semplice divertimento gli spar\u00f2. Inizialmente il cagnolino sembra ucciso e Majin Bu, anche se riesce a curarlo in tempo, si infuria talmente tanto da espellere in un colpo solo la sua parte malvagia, con la quale ingaggia un aspro duello. Nelle successive apparizioni, Bee rimane tra le braccia di Satan, che cerca di proteggerlo dall'infuriare delle varie battaglie.\nDopo la vittoria contro Kid Bu viene rivisto anni dopo al 28\u00ba Torneo Tenkaichi, molto pi\u00f9 grosso e cresciuto, mentre abita insieme a Mr. Satan.\nIn \"Dragon Ball GT\" compare solo in un ricordo di Bu, il che fa pensare ad una sua morte (probabilmente di vecchiaia) piuttosto che ad una svista degli autori; tuttavia fa un'apparizione in una delle sigle finali giapponesi.\nDoppiaggio.\nNella versione originale giapponese, Mr. Satan \u00e8 stato doppiato da Daisuke Gouri dalla sua prima apparizione nella serie \"Z\" fino al 2010 (anno di morte del doppiatore). Successivamente viene doppiato da Unshou Ishizuka a partire da \"Dragon Ball Kai\", fino alla morte, avvenuta nel 2018. Dal 2019 \u00e8 doppiato da Masashi Ebara che lo doppia per la prima volta a partire dal videogioco \".\nPer la versione italiana, \u00e8 invece stato scelto Riccardo Lombardo come voce del personaggio, che lo ha doppiato in tutte le sue apparizioni per conto della Mediaset.\nInvece, nei film doppiati da Dynit, Satan ha la voce di Saverio Indrio e in \" \u00e8 doppiato da Francesco Pannofino."}
{"id": "278058", "revid": "1745361", "url": "https://it.wikipedia.org/wiki?curid=278058", "title": "Numa", "text": ""}
{"id": "278060", "revid": "181699", "url": "https://it.wikipedia.org/wiki?curid=278060", "title": "Chitarra 12 corde", "text": ""}
{"id": "278066", "revid": "7", "url": "https://it.wikipedia.org/wiki?curid=278066", "title": "Folg\u00f3re di San Gimignano", "text": ""}
{"id": "278069", "revid": "124630641", "url": "https://it.wikipedia.org/wiki?curid=278069", "title": "Ordoviciano", "text": "LOrdoviciano \u00e8 il secondo dei sei (sette in Nord America) periodi geologici in cui \u00e8 suddivisa l'era geologica paleozoica e copre il periodo di tempo tra 485,4\u00b11,9 e 443,8\u00b11,5 milioni di anni fa. Segue il periodo Cambriano ed \u00e8 seguito dal periodo Siluriano.\nL'Ordoviciano, il cui nome deriva da una trib\u00f9 gallese (gli Ordovici), fu definito da Charles Lapworth nel 1879 per risolvere una disputa tra i seguaci di Adam Sedgwick e di Roderick Murchison che avevano attribuito le stesse rocce del nord del Galles rispettivamente al Cambriano ed al Siluriano. Lapworth risolse la contesa proponendo un nuovo periodo, perch\u00e9 aveva riconosciuto che la fauna fossile negli strati oggetto della disputa era diversa sia da quella del Cambriano che da quella del Siluriano.\nNel Regno Unito l'adozione del nuovo periodo fu lenta, mentre nelle altre parti del mondo l'Ordoviciano fu accettato velocemente. Esso ricevette il riconoscimento internazionale nel 1906, quando fu adottato ufficialmente come periodo del Paleozoico dal Congresso Internazionale di Geologia. I sedimenti dell'Ordoviciano contengono abbondanti fossili, in particolare: trilobiti, brachiopodi, cefalopodi, crinoidi, graptoliti, coralli. In talune regioni i sedimenti ordoviciani contengono giacimenti di idrocarburi.\nDatazione.\nL'Ordoviciano inizi\u00f2 con un evento minore di estinzione circa 485,4 milioni di anni fa. La fine dell'Ordoviciano, 443,8 milioni di anni fa, coincide con uno dei maggiori eventi di estinzione di massa, che port\u00f2 alla scomparsa di circa il 60% dei generi di animali marini.\nSuddivisione.\nLa Commissione Internazionale di Stratigrafia riconosce per l'Ordoviciano una suddivisione in tre epoche e sette piani:\nDefinizioni stratigrafiche e GSSP.\nLa base dell'Ordoviciano, che coincide anche con quella dell'Ordoviciano inferiore, nonch\u00e9 del suo primo piano, il Tremadociano, \u00e8 data dalla prima comparsa negli orizzonti stratigrafici dei conodonti della specie \"Iapetognathus fluctivagus\". Questo limite inferiore \u00e8 posizionato appena sopra la prima comparsa della zona conodontica del \"Cordylodus lindstromi\" e appena al di sotto della comparsa dei primi graptoliti planctonici.\nIl limite superiore, che \u00e8 anche il limite dell'Ordoviciano superiore e del suo ultimo piano, l'Hirnantiano, nonch\u00e9 base del successivo Siluriano, \u00e8 dato dalla prima comparsa dei graptoliti della specie \"Akidograptus ascensus\", a poca distanza dalla prima comparsa del \"Parakidograptus acuminatus\".\nGSSP.\nIl GSSP, il profilo stratigrafico di riferimento della Commissione Internazionale di Stratigrafia, \u00e8 stato identificato nella sezione \"Green Point\", situata nel Parco nazionale Gros Morne, circa 70\u00a0km dall'aeroporto di Deer Lake e circa 10\u00a0km a nord di Rocky Harbour, nella parte occidentale dell'isola di Terranova, nel Canada.\nFauna.\nL'Ordoviciano fu caratterizzato da una radiazione adattativa molto importante, anche se meno famosa dell'esplosione cambriana; i generi della fauna marina in pratica si quadruplicarono, dando vita al 12% di tutta la fauna marina conosciuta del Fanerozoico. Ai Trilobiti, ai Brachiopodi non articolati, agli Archeociatidi e alla fauna eocrinoide del Cambriano, subentrarono le specie destinate a dominare il rimanente periodo del Paleozoico, come i brachiopodi articolati, i cefalopodi e i crinoidi. I brachiopodi articolati in particolare, rimpiazzarono i trilobiti nelle comunit\u00e0 di piattaforma continentale. Il loro successo \u00e8 esemplificativo della grande crescita registratasi nell'Ordoviciano da tutti gli organismi in grado di secernere una conchiglia di natura carbonatica.\nIn Nord America ed in Europa l'Ordoviciano fu caratterizzato da mari continentali poco profondi e ricchi di vita. Trilobiti e brachiopodi in particolare furono numerosi e differenziati. I primi Briozoi e le prime barriere coralline apparvero nel corso dell'Ordoviciano, incrementando la biodiversit\u00e0 delle comunit\u00e0 di piattaforma carbonatica. I Molluschi, che apparvero gi\u00e0 nel Cambriano come i coralli aermatipici (non biocostruttori), divennero comuni e differenziati, specialmente bivalvi, gasteropodi e nautiloidi cefalopodi. Fu a lungo ritenuto che il primo vero vertebrato (pesce - Ostracoderma) apparve nell'Ordoviciano ma recenti scoperte in Cina hanno rivelato che essi probabilmente si originarono all'inizio del Cambriano. Organismi marini ora estinti chiamati graptoliti prosperavano negli oceani e apparve qualche crinoide e cistoide.\nFlora.\nLe alghe verdi erano piuttosto comuni nel Tardo Cambriano e nell'Ordoviciano e dalla loro evoluzione ebbero origine le piante. Le piante terrestri si svilupparono dapprima come muschi non vascolari simili alle epatiche del tipo Marchantiophyta. Spore fossili di piante terrestri sono state identificate nei sedimenti dell'Ordoviciano superiore.\nLe prime forme di funghi terrestri erano del tipo micorriza arbuscolare e hanno giocato un ruolo importante nel facilitare la colonizzazione della terra da parte delle piante attraverso la simbiosi micorrizica, che mette i nutrienti del terreno a disposizione delle cellule vegetali. Sono stati ritrovati fossili di Ife e spore fungine dell'Ordoviciano risalenti a 460 milioni di anni fa, quando la flora terrestre doveva consistere essenzialmente di briofite non vascolari.\nPaleogeografia.\nDurante l'Ordoviciano il livello marino fu elevato, infatti durante il Tremadociano l'ingressione marina in tutto il mondo fu una delle maggiori mai registrate.\nI continenti meridionali erano uniti in un singolo supercontinente chiamato Gondwana. All'inizio del periodo la Gondwana si trovava ad una latitudine equatoriale: successivamente cominci\u00f2 man mano a migrare verso il Polo Sud. L'inizio dell'Ordoviciano \u00e8 ritenuto essere un periodo caldo, almeno ai tropici, mentre nella parte conclusiva i ghiacci furono largamente estesi. Durante l'Ordoviciano la Gondwana fu estesamente coperta da mari poco profondi che favorirono la crescita di organismi che fissavano il carbonato di calcio nei loro gusci (conchiglie) o nelle loro parti solide del corpo.\nLe rocce dell'Ordoviciano sono principalmente sedimentarie. A causa dell'area ristretta e della limitata elevazione delle terre emerse, caratteristiche che limitavano l'erosione, i sedimenti marini che compongono una gran parte dell'Ordoviciano consistono in calcari. Le argille e le arenarie sono meno rappresentate.\nUn rilevante episodio di sollevamento fu l'orogenesi taconiana che era gi\u00e0 in corso durante il Cambriano. All'inizio dell'Ordoviciano superiore, tra 460 e 450 milioni di anni fa, i vulcani lungo la costa dell'oceano Giapeto eruttarono nell'atmosfera enormi quantit\u00e0 di anidride carbonica, trasformando il pianeta in una serra caldissima. Quando le isole di questo arco vulcanico entrarono in collisione con il Nord America, diedero luogo alla catena dei Monti Appalachi. Alla fine dell'Ordoviciano superiore le emissioni vulcaniche si fermarono. Nel frattempo la Gondwana si era spostata verso il Polo sud e si era ricoperta di ghiaccio.\nNei mari la calcite a basso tenore di magnesio era la forma predominante nei precipitati di carbonato di calcio marino, permettendo lo sviluppo di fauna invertebrata dotata di scheletri calcitici.\nLa fine dell'Ordoviciano.\nL'Ordoviciano si concluse con una serie di estinzioni che, considerate collettivamente, compongono la seconda tra le cinque maggiori estinzioni della storia della Terra in termini di percentuale di specie scomparse. L'unica maggiore fu quella occorsa nel passaggio tra il Permiano ed il Triassico.\nL'estinzione avvenne circa fra 444-447 milioni di anni fa e segna la separazione tra l'Ordoviciano e il seguente periodo, il Siluriano. A quel tempo molti organismi complessi multicellulari che vivevano nel mare (circa il 49% delle specie della fauna) scomparirono per sempre; brachiopodi e briozoi furono decimati, insieme a molte famiglie di trilobiti, conodonti e graptoliti.\nLa teoria pi\u00f9 accettata \u00e8 che, a causa di imponenti glaciazioni, il livello marino si abbass\u00f2 drasticamente, la composizione chimica degli oceani mut\u00f2 e si ebbe l'estinzione di molte specie marine fra cui i graptoliti. Depositi glaciali di questo periodo sono stati trovati nel deserto del Sahara. Si pensa infatti che, a causa delle deriva dei continenti, il supercontinente Gondwana transitando vicino al Polo Sud abbia causato una prolungata glaciazione. Gli impulsi glaciali furono almeno due, separati da 500.000-1.000.000 di anni durante i quali il livello del mare risal\u00ec rapidamente.\nSecondo una ipotesi avanzata da A. Melott della Kansas University, questa estinzione di massa sarebbe stata causata da lampi di raggi gamma dovuti all'esplosione di una supernova \"vicina\" (qualche migliaio di anni luce) particolarmente massiccia.. In generale per\u00f2 si ritiene che gli eventi di estinzione abbiano una genesi piuttosto complessa e dipendano una elevata serie di concause. Una teoria prevede che la glaciazione sia stata causata dai primi muschi che colonizzarono la terraferma e che sottrassero CO\u2082 all'aria. Commenta Elizabeth Kolbert: \u00abSe cos\u00ec fosse, la prima estinzione di massa degli animali sarebbe stata causata dalle piante\u00bb.\nL'Ordoviciano in Italia.\nI terreni ordoviciani in Italia non sono molto diffusi. Sono rappresentati solo in Sardegna (metaconglomerati a matrice argillosa, detti \"puddinghe\", nella zona costiera dell'Iglesiente) e nelle Alpi Carniche (calcari marnosi, in quota).\nLe puddinghe sarde sono il risultato di una fase di continentalit\u00e0 dell'Iglesiente, limitata all'Ordoviciano medio, detta Fase Sarda, in cui si ebbe l'erosione di gran parte dei preesistenti depositi cambriani e la rideposizione dei prodotti erosi in una matrice argillosa, in discordanza stratigrafica sui depositi preesistenti."}
{"id": "278071", "revid": "339392", "url": "https://it.wikipedia.org/wiki?curid=278071", "title": "Drago Shenron", "text": ""}
{"id": "278072", "revid": "126257", "url": "https://it.wikipedia.org/wiki?curid=278072", "title": "Attorcigliato", "text": ""}
{"id": "278074", "revid": "339392", "url": "https://it.wikipedia.org/wiki?curid=278074", "title": "Torneo Tenkaichi", "text": ""}
{"id": "278075", "revid": "310175", "url": "https://it.wikipedia.org/wiki?curid=278075", "title": "Sferetta di trattenimento", "text": "La sferetta di ritegno, anche detta sferetta di trattenimento, \u00e8 una sfera metallica di piccolo diametro che pu\u00f2 scivolare in un pozzetto cilindrico e alla cui caduta si oppone la forza esercitata da una molla. Il pozzetto \u00e8 ostruito alla sommit\u00e0 da una ghiera di diametro inferiore a quello della sfera, che le permette di affacciarsi senza fuoriuscire.\nTrova impiego nelle valvole di ritegno o in generale nei meccanismi per trattenere un elemento mobile quando le due parti a contatto possono scorrere l'una rispetto all'altra. Una delle due dispone di un incavo di ritegno. Quando l'oggetto s'innesta, la sfera rientra nel pozzetto comprimendo la molla e lo lascia scorrere sin quando sopraggiunge l'incavo; a quel punto scivola nell'incavo premuta dalla molla e trattiene il pezzo. Esercitando la necessaria forza si pu\u00f2 costringere la sfera a rientrare nel pozzetto abbandonando la sede di ritegno, a quel punto l'oggetto si libera e pu\u00f2 estrarsi o muoversi in altra posizione. \u00c8 molto usata nelle chiavi a bussole intercambiabili, nei selettori scorrevoli dei cambi a ingranaggi e in numerosi altri meccanismi.\nAltro impiego \u00e8 in alcuni tipi di valvola di ritegno monodirezionale, dove ostruisce la luce d'ingresso del fluido."}
{"id": "278083", "revid": "287204", "url": "https://it.wikipedia.org/wiki?curid=278083", "title": "Attrattore di H\u00e8non", "text": ""}
{"id": "278086", "revid": "181699", "url": "https://it.wikipedia.org/wiki?curid=278086", "title": "Paese Valenciano", "text": ""}
{"id": "278087", "revid": "599013", "url": "https://it.wikipedia.org/wiki?curid=278087", "title": "Probiotico", "text": "Secondo la definizione ufficiale di FAO e OMS, i probiotici sono \u201cmicro-organismi vivi che, somministrati in quantit\u00e0 adeguata, apportano un beneficio alla salute dell'ospite\u201d.&lt;ref name=\"FAO/WHO\"&gt;&lt;/ref&gt;\nI batteri lattici (LAB, \"Lactic Acid Bacteria\"), per la maggior parte rappresentati dai lactobacilli, e i bifidobatteri sono i pi\u00f9 comuni tipi di microrganismi probiotici, anche alcuni lieviti e bacilli possono essere utili. I fermenti lattici vengono comunemente consumati insieme agli alimenti fermentati che li contengono, quali lo yogurt o lo yogurt di soia con aggiunta specifica di colture batteriche vive e attive, ma i due fermenti presenti all'interno di tali prodotti non svolgono alcun ruolo benefico per l'organismo umano, perch\u00e9 muoiono appena entrano in contatto con i succhi gastrici, dato che non ne sopportano l'acidit\u00e0. Secondo le linee guida della FAO e dell'OMS, sono definiti probiotici solo quei microrganismi che si dimostrano in grado, una volta ingeriti in adeguate quantit\u00e0, di esercitare funzioni benefiche per l'organismo.\nNessun tipo di prodotto contenente probiotici \u00e8 stato approvato dalla US Food and Drug Administration per indicazioni mediche.\nSono stati studiati integratori in diverse formulazioni come compresse, capsule, polveri, bustine e gocce contenenti i batteri. Tuttavia i probiotici assunti per via orale possono essere distrutti dalle condizioni acide dello stomaco. A partire dal 2010 sono state sviluppate diverse tecniche di microincapsulazione per superare questo problema e permettere a certe tipologie di probiotici di resistere agli acidi gastrici e biliari e di giungere integri e vitali nel colon, sopperendo efficacemente al deficit microbico, riequilibrando cos\u00ec la flora intestinale, in tutti i casi di disbiosi.\nDefinizione.\nDal punto di vista etimologico, il termine \u201cprobiotico\u201d deriva dall'unione della preposizione latina \"pro-\" (\u201ca favore di\u201d) e dell'aggettivo greco \u03b2\u03b9\u03c9\u03c4\u03b9\u03ba\u03cc\u03c2 (\"biotico\"), derivante a sua volta dal sostantivo \u03b2\u03af\u03bf\u03c2 (\"bios\", \u201cvita\u201d).\nLa definizione di consenso di \"probiotico\", secondo la ISAPP (International Scientific Association for Probiotics and Prebiotics), \u00e8: \u00abmicrorganismi vivi che, se somministrati in quantit\u00e0 adeguate, conferiscono un beneficio per la salute all'ospite\u00bb.\nIl documento FAO e OMS si riferisce a microrganismi non patogeni presenti negli alimenti o aggiunti ad essi, ed \u201cesclude riferimenti ad agenti bioterapeutici e a microrganismi benefici non utilizzati in ambito alimentare\u201d; questo distinguo \u00e8 importante per la sicurezza di utilizzo di batteri vitali.\nStoria.\nLe prime osservazioni sugli effetti positivi dei probiotici sulla salute dell'uomo risalgono all'inizio del XX secolo; il premio Nobel Eli Metchnikoff, che lavor\u00f2 all'Istituto Pasteur nei primi anni del Novecento, ipotizz\u00f2 che questi effetti derivassero da un miglioramento dell'equilibrio microbico intestinale tramite inibizione di batteri patogeni. Da allora le conoscenze sui probiotici si sono arricchite di studi scientifici e clinici in ampia numerica e con grande frequenza. Sono pertanto disponibili oggi dati su effetti specifici, come ad esempio attenuazione di malattie infiammatorie croniche intestinali, prevenzione e trattamento di diarrea indotta da patogeni, infezioni urogenitali, malattie atopiche\nSono stati e sono tuttora oggetti di studio anche le interazioni tra probiotici e sistema immunitario, il potenziale dei probiotici come antitumorali, gli effetti del loro utilizzo nei casi di diarrea associata agli antibiotici, diarrea del viaggiatore, diarrea in et\u00e0 pediatrica, malattia infiammatoria intestinale e sindrome del colon irritabile.\nRequisiti.\nUn microrganismo si pu\u00f2 dire probiotico se soddisfa i seguenti requisiti:\nLa colonizzazione intestinale da parte dei probiotici ha carattere temporaneo e termina alcuni giorni dopo la sospensione della loro assunzione.\nEffetti benefici ipotizzati del consumo di probiotici.\nI benefici descritti nei vari studi non sono sempre da intendersi come effetti generali dei probiotici: ogni effetto \u00e8 da attribuirsi solo al singolo ceppo o ai singoli ceppi testati a quel proposito. Se un integratore con probiotici ha dato risultati positivi in uno studio su un dato beneficio, ci\u00f2 non documenta quel beneficio per nessun altro ceppo, seppur della stessa specie di quello testato, n\u00e9 a maggior ragione per l'intero gruppo dei probiotici. Di conseguenza, tutte le affermazioni riportate di seguito dovranno essere intese in riferimento ad un ceppo o a un numero limitato di ceppi, ovvero quelli testati per quell'effetto.\nIntolleranza al lattosio.\nPoich\u00e9 i batteri lattici sono in grado di convertire il lattosio in acido lattico, l'assunzione di determinati ceppi attivi pu\u00f2 aiutare gli intolleranti al lattosio a digerirne pi\u00f9 di quanto riuscirebbero altrimenti. Questo effetto \u00e8 possibile grazie al rilascio da parte dei batteri dell'enzima beta-galattosidasi, capace di \u201crompere\u201d il lattosio nelle sue componenti glucosio e galattosio: ci\u00f2 avviene tramite lisi delle cellule batteriche che, in questa fase, non sono quindi pi\u00f9 metabolicamente attive. Anche i fermenti normalmente utilizzati per la produzione di yogurt sono in grado di operare questo percorso, ovvero \"S.\u00a0thermophilus\" e \"L.\u00a0delbrueckii\" subsp. \"bulgaricus\".\nDiarrea da assunzione di antibiotici.\nLa diarrea associata agli antibiotici (AAD, antibiotic-associated diarrhea) \u00e8 il risultato di uno squilibrio causato da una terapia antibiotica nel microbiota presente nel colon. L'alterazione del microbiota provoca cambiamenti a livello del metabolismo dei carboidrati, con ridotto assorbimento di acidi grassi a catena corta che porta a una diarrea osmotica. Un'altra conseguenza dell'antibioticoterapia che porta a diarrea \u00e8 la proliferazione di microrganismi potenzialmente patogeni come il \"Clostridium difficile\".\nIl trattamento con probiotici pu\u00f2 ridurre incidenza e severit\u00e0 della diarrea associata ad antibiotici come indicato in diverse meta-analisi. Su questo tipo di evidenze sono tuttavia necessari ulteriori dati da studi randomizzati, in doppio cieco, controllati.\nL'efficacia della prevenzione di diarrea da antibiotici tramite consumo di probiotici dipende dal ceppo o dai ceppi probiotici utilizzati e dal loro dosaggio.\nSi sono registrate riduzioni fino al 50% dei casi diarrea. In nessuno di questi studi si sono riportati effetti avversi.\nUno studio clinico condotto nel 2007 nel Regno Unito ha mostrato che il consumo preventivo di un prodotto commercialmente disponibile a base di latte fermentato col probiotico L. \"c\u00e0sei\" DN-114001, in aggiunta ai normali fermenti dello yogurt - L. \"bulgaricus\" e S. \"thermophilus\" \u2013 pu\u00f2 ridurre l'incidenza di diarrea associata ad antibiotici e a infezione da Clostridium difficile.\nRecenti metanalisi evidenziano come si possa osservare un'importante riduzione dei casi di AAD quando alla terapia antibiotica sia associato un trattamento preventivo con probiotici. Nell'adulto il microrganismo pi\u00f9 efficace sembra essere il Saccharomyces boulardii, mentre nei bambini, oltre al Saccharomyces boulardii, \u00e8 risultato particolarmente efficace anche il Lactobacillus rhamnosus GG. Efficacia e tollerabilit\u00e0 di una dose giornaliera di \"Lactobacillus acidophilus\" CL1285 nella prevenzione di diarrea associata ad antibiotici sono state dimostrate in uno studio del Montr\u00e9al's Maisonneuve-Rosemont Hospital su pazienti ospedalizzati.\nUno studio del 2010 suggerisce che eventuali effetti positivi di terapie probiotiche nella prevenzione di infezioni secondarie, una complicanza comune della terapia antibiotica, possono derivare dal fatto che l'ingestione di alimenti contenenti batteri buoni concorre a mantenere il sistema immunitario sollecitato, pronto, il che concorre a contrastare gli effetti negativi della malattia e dell'assunzione di antibiotici. Si \u00e8 ipotizzato che gli antibiotici possano \u201cattenuare\u201d il sistema immunitario, mentre i probiotici lo riportano a uno stato di allerta, pi\u00f9 pronto a reagire velocemente a nuove infezioni.\nI probiotici sono utili anche nel ridurre gli effetti di diarree infettive nei bambini, in particolar modo nei Paesi occidentali dove l'infezione da rotavirus \u00e8 la causa principale, e accorciare la durata della diarrea di alcune ore o di un'intera giornata pu\u00f2 essere rilevante.\nUn ceppo probiotico ampiamente studiato in tale ambito \u00e8 il \"Lactobacillus rhamnosus\" GG che \u00e8 risultato in grado di ridurre la durata della diarrea infettiva sostenuta da rotavirus, patogeno frequente in et\u00e0 pediatrica ed importante causa di ricovero ospedaliero. Le Linee guida dell'American Academy of Pediatrics 2010, cos\u00ec come nel 2008 le linee guida dell'ESPGHAN (European Society for Paediatric Gastroenterology, Hepatology and Nutrition) indicano che per il trattamento della diarrea acuta l'effetto benefico \u00e8 ceppo-dipendente e che il \"Lactobacillus\" GG \u00e8 ad oggi raccomandato pi\u00f9 di altri con una \u00abbassa qualit\u00e0 di evidenze ed una forte raccomandazione\u00bb, questo sembra essere il probiotico pi\u00f9 efficace, infatti, se somministrato gi\u00e0 all'insorgenza della diarrea acuta \u00e8 in grado di ridurne la durata di circa 1 giorno.\nDa uno studio del 2012 \u00e8 emerso che tra i lattobacilli pi\u00f9 efficaci nell\u2019inibire la crescita dei principali ceppi diarrogeni di Escherichia coli vi sono il \"Lactobacillus delbrueckii\" LDD01, il \"Lactobacillus rhamnosus\" LR04, il \"Lactobacillus pentosus\" LPS01 e il \"Lactobacillus plantarum\" LP01. Nei bambini e nei lattante in particolare che hanno un sistema immunitario ancora non sviluppato, \u00e8 molto importante scegliere probiotici \"allergen free\", cio\u00e8 privi di sostanze allergizzanti (come ad esempio proteine del latte e della soia, glutine, fruttosio e saccarosio).\nFunzione immunitaria e prevenzione delle infezioni.\nCi sono evidenze sul fatto che i batteri che abitano nell'intestino (il cosiddetto microbiota intestinale) possono modulare il sistema immunitario mucosale; alcuni ceppi probiotici sono in grado di stabilire un dialogo incrociato (\"cross-talk\") con il sistema immunitario intestinale (GALT, Gut Associated Lymphoid Tissue) e di avere quindi un effetto su di esso. Le conseguenze di queste interazioni nel loro complesso sono tuttavia ancora da comprendere.\nSi reputa che i probiotici possano avere diversi effetti benefici sulla funzione immunitaria. Possono infatti proteggere da specie patogene tramite inibizione della crescita tramite competizione e, come suggerito da alcune evidenze, agire sul sistema immunitario aumentando il numero di cellule che producono immunoglobuline, migliorando la fagocitosi, incrementando la proporzione di linfociti T e cellule NK (Natural Killer).\nIn uno studio del 2004 sono stati testati alcuni marcatori del sistema immunitario di studenti che hanno assunto per 6 settimane nel periodo degli esami (3 settimane di studio, 3 settimane di esami) latte o Actimel. Due di questi marker sono risultati significativamente differenti tra il gruppo che prendeva latte e quello che prendeva Actimel: l'incremento della produzione dei linfociti e quello della produzione di cellule CD56 positive. Alcuni studi clinici hanno dimostrato inoltre che i probiotici possono diminuire l'incidenza di infezioni respiratorie e di carie nei bambini, cos\u00ec come severit\u00e0 e durata della diarrea del viaggiatore negli adulti.\nUno studio del 2007 condotto dall'University College Cork in Irlanda ha mostrato che il consumo di latti fermentati con Lactobacillus era in grado di prevenire le infezioni da Salmonella nei maiali.\nSi \u00e8 visto inoltre che alcuni alimenti e integratori probiotici modulano la risposta infiammatoria, e si pensa che ci\u00f2 sia dovuto almeno in parte alla regolazione della funzione delle citochine. Per quanto riguarda la risposta infiammatoria, alcuni studi clinici suggeriscono ad esempio che possano prevenire le ricadute di malattie infiammatorie croniche intestinali (IBD, Inflammatory Bowel Disease) negli adulti. Per l'ipersensibilit\u00e0, invece, non \u00e8 tuttora chiaro come i probiotici possano contrastare la sovrareazione del sistema immunitario, ma un potenziale meccanismo sembra essere la desensibilizzazione dei linfociti T, un importante componente del sistema immunitario, verso stimoli proinfiammatori.\nUn interessante effetto benefico di alcuni ceppi probiotici a questo proposito riguarda dermatite atopica e asma nei bambini; si trovano tuttavia in letteratura dati discordanti. Non sembra invece che i probiotici possano ridurre gli effetti di eczemi e dermatiti persistenti.\nSindrome dell'Intestino Irritabile (SII) e infiammazione intestinale.\nC'\u00e8 ampio consenso sul fatto che alcuni probiotici possano migliorare la qualit\u00e0 di vita di chi soffre di disfunzioni gastrointestinali (gonfiore, dolori addominali, ecc). All'interno di questa popolazione, il gruppo di chi soffre di Sindrome dell'intestino irritabile (SII) \u00e8 stato preso come riferimento (anche per valutazioni da parte dell'EFSA) per verificare il potenziale dei probiotici nel migliorarne la sintomatologia: questi risultati si possono considerare validi anche per tutti coloro che presentano sintomi analoghi ma che non hanno una diagnosi di SII. Alcuni ceppi hanno dato risultati positivi per questo tipo di attivit\u00e0, inclusa la riduzione di stipsi e il ripristino di un \u201cnormale\u201d tempo di transito.\nInteressanti sono i dati ottenuti in uno studio del 2009 sull'efficacia del \"Lactobacillus\" GG nella gestione ambulatoriale con approcci naturali dei disturbi legati alla formar \"diarea-predominant\" della sindrome dell'intestino irritabile e sul gonfiore addominale.\nEradicazione dell'Helicobacter pylori.\nI batteri lattici sono considerati utili anche nel trattamento delle infezioni da \"Helicobacter pylori\" (associato a ulcera peptica) negli adulti in associazione ai farmaci normalmente utilizzati allo scopo. Sono tuttavia necessari ulteriori studi in questa area.\nAl maggio 2011 risultano pubblicati circa 140 studi che riguardano probiotici e H. pylori, da cui \u00e8 emerso che l'aggiunta di yogurt contenenti probiotici alla tripla terapia eradicante non ha aumentato il tasso di eradicazione dell'H. pylori, tuttavia ha ridotto la frequenza di stomatite e costipazione.\nL'H. pylori induce la produzione di IL-8 attraverso l'attivazione di meccanismi di segnalerecettore Toll-like 4 (TLR4) mediati; i lattobacilli, segnatamente il Lactobacillus bulgaricus (LBG), impedisce lo sviluppo dell'H. pylori mediata dalla produzione di IL-8 attraverso l'inibizione delle vie di segnale TLR4 mediate.\nSecondo Lesbros-Pantoflickova l'assunzione a lungo termine di prodotti contenenti ceppi di probiotici determina effetti favorevoli sulla eradicazione dell'infezione da H. pylori negli esseri umani, per la capacit\u00e0 di questi di ridurre i disturbi associati con gli alti livelli di infiammazione gastrica.\nUno studio del 2006 su 111 campioni di H. pylori ha mostrato una scarsa efficacia della tetraciclina tinidazolo, del bismuto associata all'IPP essendo pari al 71,4%; l'efficacia del amoxicillina e claritromicina pi\u00f9 IPP \u00e8 migliorata moderatamente con l'85,9%, mentre la supplementazione con Lattobacillus spp ha aumentato significativamente l'efficacia con un'efficacia pari al 94,3%. Inoltre, secondo Gotteland et al. la regolare assunzione dei probiotici potrebbe essere una soluzione applicabile su larga scala per le popolazioni a rischio di colonizzazione da H. pylori.\nUna metanalisi condotta nel 2007 suggerisce che la supplementazione con probiotici potrebbe migliorare i tassi di eradicazione della terapia anti-H. pylori, mostrando cos\u00ec la sua utilit\u00e0 nei pazienti con tassi insufficienti di eradicazione. Inoltre, i probiotici mostrano un impatto positivo sugli effetti collaterali della terapia di eradicazione dell'H. pylori.\nObesit\u00e0.\nMolte patologie gastroenterologiche come la malattia infiammatoria intestinale, la sindrome del colon irritabile, i linfomi intestinali ed anche l'obesit\u00e0 trovano una possibile causa nell'alterazione della flora microbica. \u00ca, infatti, nota l'alterazione della flora microbica nei soggetti obesi: ne consegue che tra le strategie terapeutiche utili per trattamento adiuvante dell'obesit\u00e0 diversi autori suggeriscono utile l'uso dei probiotici assunti nello yogurt o in supplementi alimentari.\nNuove evidenze suggeriscono che esiste una differenza nella composizione del microbiota intestinale tra obesi e volontari magri, cosa che ha aperto nuovi spazi per la ricerca sui pre e/o probiotici e/o simbionti. La manipolazione della flora intestinale potrebbe essere un mezzo importante per la gestione del peso dei pazienti con sovrappeso. Dati suggeriscono che l'uso di ceppi di bifidobatteri sarebbe efficace nel ridurre il rischio di obesit\u00e0.\nStipsi.\nL'uso delle fibre nella terapia della stipsi \u00e8 stata consigliata, da sempre, sulla una base di osservazioni empiriche, ma solo recentemente si sono compresi i meccanismi con cui le fibre e i prodotti derivati possono influenzare la funzione del colon. L'interazione tra fibra e la flora batterica del colon umano sembra svolgere un ruolo importante nel generare gli effetti benefici della fibra. La microflora \u00e8 quindi una necessit\u00e0 terapeutica per garantire gli effetti terapeutici delle fibre.\nAnche nei bambini il trattamento con probiotici mostra la sua utilit\u00e0 nel trattamento della stipsi pediatrica.\nNegli anziani con malattia diverticolare l'uso regolare di probiotici migliora la qualit\u00e0 dell'alvo specie nei soggetti con prevalenza di stipsi.\nI lattobacilli insieme alle terapie standard nei soggetti domiciliati in casa di cura affetti da stipsi cronica, determinano un miglioramento della frequenza alla defecazione, nella quantit\u00e0 e dello stato delle feci; suggerendo con ci\u00f2 l'utilit\u00e0 dell'uso dei lattobacilli nel prevenire la stipsi. Un recente RCT condotto in Israele su 243 pazienti anziani (&gt;65 anni) ospedalizzati e sottoposti a trattamento con probiotici o placebo per 45 giorni consecutivi ha mostrato che la supplementazione con probiotici ha effetti positivi sulla motilit\u00e0 intestinale nei pazienti sottoposti a riabilitazione ortopedica.\nAssorbimento dei minerali.\nSi pensa che i lattobacilli probiotici possano portare beneficio nei casi di malassorbimento di minerali traccia, frequenti in particolar modo tra chi ha una dieta ricca in fitati, sostanze contenute in cereali integrali, noci e legumi.\nPrevenzione della proliferazione di batteri nocivi in condizioni di stress.\nIn uno studio condotto per valutare gli effetti dello stress sulla flora intestinale, si \u00e8 verificato che ratti alimentati con probiotici avevano meno batteri nocivi adesi alle pareti intestinali rispetto a quelli alimentati con acqua sterile.\nPrevenzione delle infezioni in chirurgia.\nUna metanalisi suggerirebbe come l'uso dei probiotici/simbionti pu\u00f2 ridurre le infezioni post-operatorie dopo chirurgia addominale; dato per\u00f2 da interpretare con cautela per l'eterogenicit\u00e0 degli studi esaminati.\nI probiotici possono ridurre il rischio di sviluppare malattie infiammatorie croniche intestinali e riducono la proliferazione batterica intestinale dopo un intervento chirurgico intestinale; ci\u00f2 attraverso la specifica stimolazione immunitaria dei processi che coinvolgono le cellule dendritiche, risultando ci\u00f2 vantaggioso per lo stato immunologico dell'ospite aiutando a prevenire la traslocazione patogena.\nApparato urogenitale.\nDiversi studi in vitro hanno mostrato il potenziale dei probiotici nel migliorare le infezioni del tratto urinario e le vaginosi batteriche.\nSi sono ottenuti in questi studi risultati di diversa entit\u00e0, e sono necessari studi in vivo per confermare e definire l'efficacia in quest'area. Sono 137 gli studi che correlano i probiotici al tratto urinario, di questi sono 9 i RCT e le metanalisi che studiano sull'uomo i probiotici nelle infezioni del tratto urinario.\nLe infezioni del tratto urinario inferiore sono frequenti nelle giovani donne, durante la gravidanza, ed anche in donne in peri e post-menopausa. A causa della natura cronica di queste infezioni urinarie (IVU) e del potenziale di resistenza agli antibiotici, un approccio naturale alla prevenzione e cura \u00e8 auspicabile. La ricerca clinica suggerisce che le migliori soluzioni naturali per la prevenzione a lungo termine comprendono anche i probiotici.\nI risultati mostrerebbero come i lattobacilli probiotici possono interferire con la microflora vaginale alterata, suggerendo come questi possono aiutare ad eradicare i patogeni nella formazione del biofilm.\nGravidanza e allattamento.\nL'importanza dei probiotici in gravidanza \u00e8 sottolineata da varie pubblicazioni e studi secondo la medicina basata sulle evidenze (EBM). Dati indicano che la supplementazione con probiotici raramente determina un assorbimento sistemico quando questi sono usati da individui sani. Diversi studi controllati condotti su donne durante il terzo trimestre di gravidanza non hanno riportato un aumento di eventi avversi fetali. Non ci sono stati studi pubblicati per la specie Saccharomyces nel suo uso in gravidanza. In generale \u00e8 poco probabile una presenza dei probiotici nel latte materno.\nUn RCT condotto su 220 donne mostra come l'uso di probiotici sia sicuro nella prevenzione nell'ultimo mese di gravidanza delle atopie dell'infanzia.\nIl \"Lactobacillus\" GG \u00e8 stato impiegato anche nella prevenzione e nel trattamento delle patologie allergiche. In uno studio verso placebo, LGG \u00e8 stato somministrato a donne in gravidanza con anamnesi di patologie atopiche e successivamente durante l'allattamento. In questo studio il trattamento con LGG ha mostrato un effetto protettivo nei confronti dello sviluppo di forme di atopia. Il follow up di questo studio, dopo 7 anni, ha confermato le osservazioni iniziali. In questo studio inoltre non \u00e8 stato registrato alcun evento avverso sia nelle madri che nei neonati.\nUna ricerca condotta presso il Dipartimento di Pediatria, dell'Universit\u00e0 di Bari mostra che l'alimentazione dei neonati pretermine con una formula integrata con prebiotici e probiotici pu\u00f2 stimolare lo svuotamento gastrico e migliorare la maturazione dell'attivit\u00e0 EGG (elettrogastrografia cutanea) mimando l'effetto del latte materno.\nPrevenzione del tumore al colon.\n\u00c8 stato dimostrato in studi di laboratorio che alcuni ceppi di batteri lattici (\"Lactobacillus bulgaricus\") hanno un effetto anti-mutageno, che si pensa dovuto alla loro capacit\u00e0 di legarsi alle ammine eterocicliche che vengono prodotte durante il processo di cottura dalle sostanze cancerogene contenute nella carne. Studi su animali hanno dimostrato che alcuni batteri lattici possono avere effetto protettivo nei confronti del tumore al colon nei roditori, mentre i dati sull'uomo sono per ora limitati e non concordi. La maggior parte degli studi sull'uomo ha mostrato che i ceppi testati possono esplicare effetti anti-tumorali attraverso la diminuzione dell'attivit\u00e0 di un enzima, la \u03b2-gluconoridasi, che pu\u00f2 generare carcinogeni all'interno del sistema digerente. In uno studio di popolazione si \u00e8 inoltre osservata una percentuale di tumori al colon inferiore nei soggetti che consumavano una maggior quantit\u00e0 di prodotti derivati da latte fermentato. Questi dati sono da considerarsi ad oggi indicativi, in quanto necessitano di maggiori conferme da ulteriori studi.\nNel complesso, sappiamo che esiste una dinamica interrelazione tra la microflora intestinale e il rischio di cancro al colon, rischio che pu\u00f2 essere modificato da componenti della dieta e dal comportamento alimentare.\nRiduzione del colesterolo.\nStudi su animali hanno dimostrato l'efficacia di diversi batteri lattici sulla riduzione dei livelli di colesterolo nel sangue, probabilmente metabolizzando la bile a livello intestinale e impedendone quindi il riassorbimento (e quindi il passaggio di colesterolo dall'intestino al flusso sanguigno). Alcuni studi sull'uomo, ma non tutti, hanno mostrato che derivati del latte fermentati con batteri lattici specifici possono produrre moderate riduzioni dei livelli di colesterolo totale e LDL in soggetti con livelli nella norma. Sono tuttavia necessari studi su soggetti ipercolesterolemici.\nRiduzione della pressione sanguigna.\nDiversi studi clinici su piccoli gruppi hanno indicato che il consumo di prodotti lattiero-caseari fermentati con diversi ceppi di batteri lattici pu\u00f2 portare a moderate diminuzioni della pressione sanguigna. Si pensa che ci\u00f2 sia dovuto all'azione di peptidi simil-ACE inibitori, presenti nell'alimento in quanto prodotti durante il processo di fermentazione del latte, e non all'azione dei batteri nell'intestino.\nPericoli.\nPer tutto quanto detto, risulta chiara l'importanza di un microbiota in equilibrio e ricco di batteri probiotici. Esistono tuttavia delle condizioni che possono distruggere considerevolmente il quantitativo numerico di questi batteri:\nSi raccomanda cautela nel somministrare integratori probiotici a pazienti con una barriera intestinale compromessa a seguito ad esempio di gravi patologie. In alcune situazioni specifiche (come nel caso di soggetti gravemente malati) la somministrazione di probiotici pu\u00f2 infatti essere nociva: in uno studio clinico condotto da M. Besselink e colleghi nei Paesi Bassi, la somministrazione per via enterale (tramite sonda) di un cocktail contenente ceppi di batteri probiotici geneticamente modificati a soggetti ad elevato rischio per pancreatite acuta severa \u00e8 risultata in un'aumentata percentuale di decessi. Alcuni ospedali riportano inoltre di aver trattato casi di setticemia da lattobacillo, un'infezione potenzialmente fatale causata dal consumo di probiotici da parte di soggetti immunodeficienti o con gravi patologie in atto. Nel 2010 il prodotto \"Activia\" veniva pubblicizzato affermando che la sua assunzione riducesse il tempo di transito intestinale, ma ci\u00f2 non era dimostrato da studi clinici e pertanto la \"Federal Trade Commission\" statunitense ha emesso una contestazione e tali indicazioni sui benefici attesi di salute sono state ritirate e la Danone \u00e8 stata multata per circa 35 milioni di dollari.\nCeppi probiotici.\nI probiotici sono disponibili in alimenti o, liofilizzati, in integratori alimentari o prodotti farmaceutici da banco (OTC). Gli alimenti contenenti i soli fermenti lattici, sono i pi\u00f9 comuni derivati del latte fermentati ottenuti con i fermenti normali dello yogurt (\"Lactobacillus bulgaricus\" e \"Streptococcus thermophilus\"), oppure con aggiunta di un ceppo probiotico specifico. Ceppi comuni per questa categoria sono ad esempio \"Lactobacillus johnsonii\", \"Lactobacillus casei\", \"Lactobacillus casei\", prec. \"Lactobacillus casei IMUNITASS\", \"Bifidobacterium lactis\", \"Lactobacillus rhamnosus\".\nI ceppi probiotici comuni invece nelle categorie integratori alimentari e OTC sono ad esempio \"Lactobacillus reuteri\", \"Lactobacillus rhamnosus\", \"Saccharomyces boulardii\", \"Bacillus clausii\", \"Bacillus subtilis\"), \"Bifidobacterium\", \"Lactobacillus paracasei\", \"Lactobacillus rhamnosus\", \"Bifidobacterium lactis\", \"Lactobacillus acidophilus\", \"Lactobacillus paracasei\", \"Bifidobacterium bifidum\", \"Lactococcus lactis\", \"Lactobacillus salivarius\", \"Clostridium sporogenes\", \"Bifidobacterium longum\", \"Lactobacillus pentosus\", \"Lactobacillus plantarum\", \"Lactobacillus delbrueckii\".\nPrebiotici.\nL'equilibrio del microbiota intestinale viene favorito anche dall'assunzione con la dieta di prebiotici, sostanze di origine alimentare non digeribili che possono promuovere selettivamente la crescita e/o attivit\u00e0 di uno o pi\u00f9 batteri gi\u00e0 presenti nel tratto intestinale o assunti contestualmente al prebiotico.\nLa definizione di prebiotici secondo la ISAPP \u00e8: \u00absubstrato che viene utilizzato selettivamente dai microrganismi dell'ospite conferendo un beneficio per la salute\u00bb.\nSinbiotici.\nL'uso congiunto di probiotici e prebiotici porta allo sviluppo di alimenti definiti \u201csinbiotici\u201d.\nI prodotti sinbiotici possono essere composti ad esempio da un lattobacillo probiotico e da sostanze prebiotiche che favoriscono nello specifico la proliferazione di bifidobatteri, in modo da assicurare un'azione sia nel piccolo intestino (lattobacillo) sia nel colon (prebiotico).\nLa definizione di simbionte secondo la ISAPP \u00e8:\u00ab una miscela composta da microrganismi vivi e substrato / i selettivamente utilizzati dai microrganismi ospiti che conferiscono un beneficio per la salute all'ospite\u00bb.\nPostbiotici.\nNel 2019, l'International Scientific Association for Probiotics and Prebiotics (ISAPP) ha formulato la definizione di postbiotico definendola cos\u00ec: una \u00abpreparazione di microrganismi inanimati e / o dei loro componenti che conferisce un beneficio per la salute all'ospite\u00bb. I postbiotici efficaci devono contenere cellule microbiche inattivate o componenti cellulari, con o senza metaboliti, che contribuiscono ai benefici per la salute osservati.\nPrima della classificazione della ISAPP diversi termini diversi, sinonimi tra loro, sono stati utilizzati nel corso degli anni per riferirsi a qualche forma di microrganismi inattivati o uccisi nella letteratura scientifica: tra cui \"paraprobiotici\", \"parapsicobiotici\", \"probiotici fantasma\", \"metabiotici\", \"probiotici tindalizzati\" e \"lisati batterici\"."}
{"id": "278094", "revid": "107131333", "url": "https://it.wikipedia.org/wiki?curid=278094", "title": "Snap-on", "text": "La Snap-on \u00e8 tra le migliori industrie statunitensi di utensileria meccanica. Fu fondata nel 1920 presso Kenosha, Wisconsin (USA) come prosieguo della Snap-on Wrench Company originariamente costituita da Joe Johnson, inventore della chiave a bussole intercambiabili, e dal suo collega William Seidemann, entrambi impiegati presso un'utensileria manifatturiera di Milwaukee, Wisconsin (USA). Oggi la compagnia fa parte del gruppo S&amp;P 500, impiega circa 11.500 dipendenti e fattura oltre 3,4 miliardi di dollari americani.\nStoria.\nInventore della chiave a bussole intercambiabili, Joseph Johnson e il suo collega William Seidemann costituirono la Snap-on Wrench Company nel 1920. La compagnia produceva e distribuiva dieci bussole che potevano montarsi su cinque diversi modelli d'impugnatura. Il concetto \u00e8 alla base della moderna chiave per bussole e port\u00f2 una ventata innovativa nel mondo dell'utensileria meccanica.\nPer distribuire i loro prodotti Johnson e Seidemann presero accordi con Stanton Palmer che presentava direttamente ai clienti i nuovi utensili mostrandone i vantaggi. Egli fu fra gli artefici del successo che la compagnia ebbe da l\u00ec a poco e per proseguire la sua redditizia strategia di lavoro assunse in qualit\u00e0 di aiutante Newton Tarble. Questi quattro personaggi, Joseph Johnson, William Seidemann, Stanton Palmer e Newton Tarble, fondarono la Snap-On Inc. che nel 1931 entr\u00f2 nel mercato internazionale e gi\u00e0 dal 1930 offriva ai clienti la possibilit\u00e0 di acquistare a credito, prima azienda statunitense a lanciare quest'iniziativa commerciale oggi assai diffusa. Nel 1950 l'azienda inizi\u00f2 a spingere l'idea di distribuire i prodotti al dettaglio grazie all'impiego di furgoni.\nOggi la Snap-on produce una grande variet\u00e0 di utensili meccanici per il settore automobilistico e dei veicoli pesanti. Tra i siti produttivi europei da segnalare lo stabilimento italiano di Correggio inserito nel business dell'Equipment e che progetta, produce e commercializza smontagomme, equilibratrici, assetti ruote, testing.\nLa missione.\n\"The most valued productivity solutions in the world\""}
{"id": "278095", "revid": "1529788", "url": "https://it.wikipedia.org/wiki?curid=278095", "title": "Club priv\u00e9", "text": "Per club priv\u00e9 si definisce un qualsivoglia locale privato, il cui accesso \u00e8 ristretto ai soli soci dello stesso. La frequentazione avviene in orari stabiliti che possono essere orari notturni o anche pomeridiani. \nI \"club priv\u00e9\" si differenziano a loro volta in diversi tipi a seconda di come sono internamente organizzati. In particolare, le varie versioni di club priv\u00e9 spaziano dai pi\u00f9 tradizionali \"night-club\" sino ai cosiddetti sex club, i quali all'interno possono disporre di un bar, della sauna, spazi nei quali gli associati possono fare conoscenza tra loro, entrare in confidenza anche stretta, eventualmente avere anche rapporti sessuali, nonch\u00e9 fare amicizia.\nI \"club priv\u00e9\" sono accessibili ai soci, previo il rispetto di alcune regole, sia per quanto concerne l'abbigliamento sia per il divieto di usare macchine fotografiche o (in taluni casi) anche telefoni cellulari. Essi sono maggiormente frequentati nei fine settimana nonch\u00e9 nelle cosiddette \"serate speciali\" a tema, nelle quali, per l'ingresso vi sono ulteriori restrizioni. Normalmente qualsiasi persona, sola o in compagnia, pu\u00f2 associarsi.\nIl club priv\u00e8 \u00e8 un'associazione, con un presidente il quale pu\u00f2 decidere di approvare o non approvare i soci, di solito a seguito di un'assemblea. "}
{"id": "278099", "revid": "198277", "url": "https://it.wikipedia.org/wiki?curid=278099", "title": "Ariston", "text": "Ariston \u00e8 un marchio di apparecchiature per impianti di riscaldamento e climatizzazione casalinghi, attivo dal 1960, creato dalla Merloni. Dal 2007 \u00e8 di propriet\u00e0 di Ariston Thermo Group per i prodotti per il riscaldamento acqua e domestico, e (fino al 2011) di Indesit Company per quelli elettrodomestici.\nStoria.\nLa creazione.\nIl marchio nacque nel 1960 sulle macchine prodotte dalle Industrie Merloni per cucine, scaldabagni, lavatrici, lavastoviglie e frigoriferi, per distinguersi dalle altre macchine della Merloni, realizzati per conto terzi, proponendo al mercato apparecchiature innovative e di design. Proprio al disegno industriale, Ariston ha contribuito subito con il modello \"Unibloc\" (che unisce cucina, frigorifero e lavastoviglie), prodotto nel 1962, esposto al Museum of Modern Art di New York, e progettato dal designer giapponese Makio Hasuike.\nLo scorporo nella Merloni.\nDal 1975 il marchio Ariston viene utilizzato sia dalla divisione elettrodomestici (Merloni Elettrodomestici) sia da quella termosanitari (MTS Group). Nel 1979 la cucina modello \"OSA Open System\", prodotta nel 1968 con l'originale forma a semicerchio e progettata sempre da Hasuike per Ariston, viene premiata con il Premio Compasso d'oro. All'inizio degli anni 1980 MTS Group, gi\u00e0 leader di mercato nel settore degli scaldacqua, fa il suo ingresso con il marchio Ariston nel settore del riscaldamento degli ambienti e inizia la produzione di caldaie.\nNel 1985, la Merloni Elettrodomestici lancia la lavatrice \"Margherita\", primo elettrodomestico con un nome proprio femminile. Durante gli anni 1980 Ariston aumenta inoltre la sua notoriet\u00e0 internazionale grazie alla sponsorizzazione della squadra di calcio della .\nLa diffusione internazionale.\nNegli anni 1990 Merloni Termosanitari apre le prime filiali in Europa Orientale e Asia: il marchio Ariston diventa cos\u00ec uno dei leader nel settore del riscaldamento dell'acqua e un importante attore in quello del riscaldamento degli ambienti. Merloni Elettrodomestici nel 1995 lancia la lavatrice \"Margherita Dialogic\", primo elettrodomestico interamente digitale, dotato di 3 sensori fisici e 16 sensori virtuali. Nel 1999 viene creata la \"Ariston Digital\", una linea di elettrodomestici digitali prodotti dalla Merloni con tecnologia WRAP (Web Ready Appliances Protocol), che consiste in apparecchiature connesse ad Internet e alla rete telefonica. Nel 2001, Merloni Elettrodomestici in collaborazione con l'Enel, realizza una speciale lavatrice a pagamento Ariston modello \"Dialogic\", collegata in rete con l'azienda, e che consiste nel pagamento di ogni lavaggio.\nDa Hotpoint ad Ariston Thermo Group.\nNel 2007 nella divisione elettrodomestici della Merloni, divenuta Indesit Company, il marchio Ariston viene coordinato ad Hotpoint, altro marchio del gruppo, dando vita a \"Hotpoint-Ariston\". Nel 2011 il marchio Hotpoint sostituisce definitivamente quello di Ariston nel settore degli elettrodomestici.\nAriston diventa il marchio pi\u00f9 importante delle apparecchiature prodotte dalla divisione termosanitari (MTS Group). Dallo stesso anno inizia la collaborazione con il designer Umberto Palermo, che intraprende un percorso di profondo rinnovamento della linea di prodotti per il riscaldamento dell'acqua e degli ambienti marchiati Ariston attorno al concetto di \"curva latina\", un tratto distintivo che preserva l'identit\u00e0 di ogni singolo prodotto e diventa elemento distintivo per il marchio nei diversi mercati: tale concetto \u00e8 facilmente rintracciabile in molti dei nuovi prodotti, dallo scaldacqua a gas Next Evo alla linea degli elettrici Andris, fino allo scaldacqua a pompa di calore Nuos.\nNel 2009 la Merloni Termosanitari cambia nome in Ariston Thermo Group. Il marchio Ariston entra dunque nella ragione sociale in quanto marchio principale del gruppo che nei decenni precedenti \u00e8 cresciuto affermandosi come uno tra i leader mondiale nel settore del comfort termico."}
{"id": "278101", "revid": "1300584", "url": "https://it.wikipedia.org/wiki?curid=278101", "title": "Realmonte", "text": "Realmonte (\"Muntiriali\" in ) \u00e8 un comune italiano di abitanti del libero consorzio comunale di Agrigento in Sicilia.\nGeografia fisica.\nTerritorio.\nRealmonte \u00e8 un piccolo centro abitato della Provincia di Agrigento; dista circa 15\u00a0km dal capoluogo.\nIl paese \u00e8 posto su una lieve collina che si affaccia sul mare; a ovest confina con Siculiana, da cui dista 4\u00a0km, mentre a nord e ad est confina con Porto Empedocle da cui dista 7\u00a0km.\nIl territorio presenta quote altimetriche crescenti procedendo dal mare, da quota zero a quota 400 m, a parte alcune zone che si ergono (Monte Rosso, Monte Rossello, Monte Giampaolo, Monte Mele).\nIl centro abitato si trova nella fascia compresa tra 100 e 150 m s.l.m., con visuale sul mare.\nAl territorio appartengono le zone balneari di Baia di Capo Rossello, Punta Grande, Pergole e Giallonardo, Lido la Spiaggetta, con vaste zone piane destinate all'edilizia estiva e spiagge.\nL'arco costiero ha una morfologia molto varia che comprende tratti di spiaggia profonda e tratti caratterizzati da un salto piuttosto rilevante, dai 30 ai 100 m, in corrispondenza della linea di costa.\nIl territorio presenta aspetti paesaggistici forti e mutevoli per caratteri orografici e tipo di vegetazione.\nLa fascia costiera \u00e8 orograficamente omogenea -presenta, infatti, il tipo di \"costa a picco sul mare\" per quasi tutta la sua lunghezza-, ma nello stesso tempo \u00e8 cromaticamente molto varia, in quanto, procedendo da est verso ovest, la colorazione della costa assume toni che vanno dal bianco, al grigio-azzurro, al rossiccio, con il variare del tipo di roccia. Anche la vegetazione gioca un ruolo determinante sulle variazioni cromatiche, specialmente nelle \"zone rosse\" (Monterosso e Capo Rossello), dove al rossiccio calcarenitico vediamo contrapposto il verde scuro della macchia mediterranea, fortemente presente in Monterosso e Capo Rossello, la quale fornisce un forte effetto chiaroscurale.\nPer quanto riguarda la \"zona bianca\" (Costa Bianca e Scala dei Turchi), la macchia \u00e8 presente in maniera molto sporadica; qui l'effetto chiaroscurale questa volta \u00e8 dato dalle zone d'ombra sulla parete rocciosa, causate dai corrugamenti dei \"calanchi\" da cui \u00e8 caratterizzato questo tratto di costa, specie nelle ore precedenti il tramonto.\nUn elemento di notevole interesse paesaggistico \u00e8 rappresentato dalla Scala dei Turchi, costituita da uno sperone di marna bianca prominente sul mare, cui le falde digradanti a strato conferiscono un aspetto molto suggestivo dai forti contrasti cromatici, se si pensa all'azzurro del mare e del cielo contrapposto al bianco accecante della roccia.\nLa forma che questo monumento della natura assume \u00e8 quella per l'appunto di una scalinata, dove -secondo la leggenda- durante le invasioni moresche che imperversarono nel '500 i turchi (erroneamente chiamati, ma non troppo erroneamente dato che in realt\u00e0 le invasioni corsare arabe furono favorite anzi promosse proprio dall'impero Ottomano, che impervers\u00f2 sin dal 1299 e fino al 1922 in Asia minore.) approdarono nel territorio dell'odierna Realmonte inerpicandosi sulle stratificazioni di questa falesia.\nLe invasioni delle coste siciliane furono molto favorite per contrastare i sovrani cattolici ed incutere terrore nelle popolazioni rivierasche nel tentativo di facilitare una possibile invasione in massa con la conquista dei territori cristiani. Come avvenne in effetti con il tentativo di conquistare Vienna sul versante est del sacro romano impero. La grande sconfitta della flotta turca nella Battaglia di Lepanto fu determinante per lo spegnersi delle incursioni rivierasche corsare.\nUn altro elemento di forte rilievo ricadente in questa zona \u00e8 la Torre di Monterosso, una torre del XVI secolo ubicata sul medesimo promontorio in posizione panoramica; essa, con la Scala dei Turchi, costituisce uno degli elementi cardine del territorio di Realmonte.\nStoria.\nPreistoria.\nSi stima che originariamente esisteva un istmo che collegava parte della costa della provincia di Agrigento a Capo Bon in Tunisia.\nIn diversi siti (Punta Grande, Scala dei Turchi, Casa Biondi, Monte Rossello, contrade Pergole e Gelonardo) sono stati rinvenuti resti di insediamenti preistorici risalenti a varie epoche: per l'Homo erectus i periodi \"Calabriano\" (2.800.000-700.000 anni), \"Siciliano\" (700.000-300.000 anni), \"Paleotirreniano\" (300.000-100.000 anni), ed \"Eutirreniano\" (100.000-20.000 anni) per quanto riguarda l\"Homo Neanderthalensis\".\nCi\u00f2 \u00e8 dimostrato dal ritrovamento nel promontorio di Capo Rossello di reperti umani (denti e frammenti di cranio) appartenenti ad un australopiteco del tipo \"Africanus\" o \"Gracilis\", che alcuni antropologi collocano tra i pi\u00f9 lontani progenitori del genere \"Homo\", che hanno garantito al Paese fama internazionale poich\u00e9 tali reperti sarebbero i primi del genere\u00a0 in Europa e tra i pi\u00f9 antichi resti fossili in assoluto al mondo.\nImportanti anche le \"Pebble Culture\", insediamenti umani dediti alla produzione di utensili ricavati da ciottoli scheggiati, risalenti al periodo Calabriano, che sono considerate le fabbriche pi\u00f9 antiche d'Europa.\nA tale proposito nella zona di Pergole sono stati trovati complessi litici derivati dalla lavorazione di ciottoli interi. Il pi\u00f9 importante reperto di questo tipo \u00e8 l\u2019\"Amigdala di Realmonte\", una pietra scheggiata dall'uomo, la quale fu donata negli anni trenta dal barone Luigi Tulumello di Racalmuto al Museo Civico Agrigentino.\nAltri di tipo analogo sono stati trovati su Monterossello. Numerosi i fossili presenti nel territorio, come quelli di Elephans Antiquus, progenitori degli odierni elefanti.\nSi trovano nell'agro realmontino molte grotte di origine naturale in diverse epoche abitate dall'uomo: la grotta della Cortiglia, della Civita, di Gelonardo, di Cannameli, le Grotticelle e Grotta Affumata.\nRicordiamo anche la necropoli rupestre di contrada Spoglia Padrone a confine con il comune di Agrigento.\nMedioevo.\nUno dei vasti feudi posti nelle adiacenze del fiume Mendola, nell'ultimo suo corso prima di sfociare nel Mediterraneo. Nel medioevo siciliano, questi feudi appartennero a diverse nobili casate dopo la liberazione della Sicilia dal dominio arabo. La Famiglia che ebbe per prima dopo quel periodo la baronia dei feudi in fiume Mendola all'inizio del 1300 fu quella dei Baroni Colletorto di Noto, che successivamente risiedettero anche a Castrogiovanni (attuale Enna). Proprio l'attuale contrada di Realmonte, prese il nome di Colletorto alias in fiume Mendola in onore della casata baronale cui era stato investito il feudo. I baroni Colletorto si estinsero nella famiglia dei Mirabella, potente casata dell'Ennese e del Siracusano. In seguito i feudi del fiume Mendola si trasmisero al Barone Giovanni Mirabella, morto in giovane et\u00e0 nel 1577. Gli successe il parente a lui pi\u00f9 prossimo Don Giuseppe Suriano Barone di Ramursura nel 1580, che si prodig\u00f2 nel rilanciare la produttivit\u00e0 agricola e ittica del posto, avviando una lenta ma continua immigrazione di contadini provenienti dai feudi di Ramursura, Gasba, Mirabella Imbaccari ecc. verso le terre del fiume mensola e della sua costa mediterranea. Avvi\u00f2 la ristrutturazione delle postazioni di guardia costiera. La Casata dei Suriano d'origine Catalana (Sorianos, poi divenuti Suriano), fu imparentata con i Reali d'Aragona e giunse in Sicilia sbarcando con proprie milizie nel territorio compreso tra Partinico e Palermo, su diretto mandato di Pietro III d'Aragona in soccorso alla popolazione della grande isola mediterranea ribellatasi ai francesi \"Angi\u00f2\" nel 1282, di cui rimane memoria nei famosi \"Vespri siciliani\", a ragione dei notevoli soprusi subiti dalla popolazione da parte dei nobili francesi. I Suriano, grandi d'Aragona e Catalogna, \"Fueros de Arag\u00f3n\", ottennero mandato di Baronia del Regno e governarono come conti della Marca (Marchesi) la Valle del Gela, quella del Dittaino e del Caltagirone, ottenendo anche la sovranit\u00e0 sui numerosi feudi dei gerosolimitani compresi tra Piazza Armerina, Adern\u00f2 (attuale Adrano), Lentini e fino ad Agrigento. Furono Magistrati e capitani di giustizia di numerose citt\u00e0. Il ramo di Don Giuseppe deriva da quello di Piazza Armerina che ivi si stabil\u00ec attorno al 1300, giungendo poi a Castrogiovanni attuale Enna, avendo anche vasti possedimenti nel territorio di Calascibetta. Il ramo principale detenne un potere ducale sui capitoli gerosolimitani di S.Andrea e Sant'Elia, con ampio mero e misto impero. Don Giuseppe Suriano dot\u00f2 i feudi della Mendola alla figlia donna Caramanna con vincolo di fedecommesso testamentario imposto dal Capo della Casata:Don Angelo Antonio Achille III, che la obbligava alla trasmissione del cognome alla prole ed all'obbligo dell'investitura, che donna Caramanna non riusc\u00ec ad adempiere in vita e che fu causa di dispute dinastiche. Il figlio di Donna Caramanna Don Pompilio Petruso Suriano cedette al Duca Domenico Monreale il Feudo di Colletorto, senza tuttavia anche lui aver ottemperato ai doveri previsti dal fedecommesso testamentario. L'attuale citt\u00e0 di Realmonte nasce grazie ai Monreale, Duchi di Castrofilippo. Il Duca Domenico Monreale, che acquist\u00f2 il 14 agosto 1681 il feudo Mendola dai Marchesi Suriano di Ramursura, baroni di Colletorto alias Mendola e delle terre di Mirabella e Gasba. Il Duca Monreale ottenne la \"Licentia Fabricandi et populandi\" e lo rinomin\u00f2 Realmonte per celebrare la sua casata. Per l'edificazione del nuovo feudo, vi trasfer\u00ec 250 persone (quasi tutte originarie di Castrofilippo). Tuttavia le dispute dinastiche sul possesso delle Terre di Mirabella, tra cui la legittimit\u00e0 della vendita del feudo Colletorto, continuarono tra i componenti della Casata Suriano e tra questi e le nuove parentele sopraggiunte ossia i Petruso Varisano ed i Grimaldi. Fino a che nel 1812 furono di fatto aboliti i vassallaggi feudali e con questi anche le dispute successorie.\nLe terre particolarmente fertili e l'entroterra che si spinge verso il cuore della Sicilia, rendevano assai interessante ed appetibile l'invasione costiera corsara. Ma fino al 1500 questa fu limitata a brevi scorrerie, che tuttavia con la successiva ambizione espansiva e potenza acquisita dall'impero ottomano, che la sostenne notevolmente, divenne sempre pi\u00f9 organizzata ed invadente, tanto da far gi\u00e0 provvedere i Baroni Colletorto a qualche sistema di difesa costiera, come i torrioni e fortificazioni di guardia. Strategicamente posizionate lungo la costa e ben visibili dal mare, ebbero fino al '600 pi\u00f9 una funzione di deterrente militare che non una vera azione difensiva. Ci\u00f2 anche a causa delle successioni baronali del feudo, anche se tutte praticamente trasmesse in seno alla parentela: Colletorto, Mirabella, Suriano con alfine solo i Monreale, non legati da stretti vincoli di parentela. Nonostante ci\u00f2 le torri di guardia, ebbero una buona capacit\u00e0 dissuasiva sulle scorrerie corsare, le vestigia delle torri, per lo pi\u00f9 ben conservate, possono essere ben osservate lungo la splendida costa dell'ex feudo di Colletorto.\nInfrastrutture e trasporti.\nRealmonte \u00e8 collegato con il capoluogo e gli altri comuni della fascia costiera grazie alla strada statale 115. Una strada provinciale panoramica collega il centro del paese con i lidi di Porto Empedocle. Fino al 1978 era presente una stazione della ferrovia Castelvetrano-Porto Empedocle oggi chiusa all'esercizio.\nEconomia.\nIl territorio del comune \u00e8 compreso nella zona di produzione del Pistacchio di Raffadali D.O.P.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nRealmonte \u00e8 gemellata con:\nAltre informazioni amministrative.\nIl comune di Realmonte fa parte delle seguenti organizzazioni sovracomunali: regione agraria n.5 (Colline litoranee di Agrigento)."}
{"id": "278103", "revid": "33559", "url": "https://it.wikipedia.org/wiki?curid=278103", "title": "Esercito stay-behind", "text": ""}
{"id": "278104", "revid": "339392", "url": "https://it.wikipedia.org/wiki?curid=278104", "title": "Golfo del Quarnaro", "text": ""}
{"id": "278106", "revid": "10369", "url": "https://it.wikipedia.org/wiki?curid=278106", "title": "Bos primigenius", "text": ""}
{"id": "278108", "revid": "5809", "url": "https://it.wikipedia.org/wiki?curid=278108", "title": "Radiazione ionizzante", "text": ""}
{"id": "278116", "revid": "1015293", "url": "https://it.wikipedia.org/wiki?curid=278116", "title": "Kwisatz Haderach", "text": "Nel ciclo di Dune dello scrittore Frank Herbert, il Kwisatz Haderach \u00e8 una figura messianica dotato di poteri di preveggenza e in grado di utilizzare la completa memoria genetica di tutti i suoi antenati.\nIl termine, nel significato di \"colui che abbrevia la strada\", \u00e8 applicato dalla sorellanza delle Bene Gesserit all'essere sconosciuto per cui hanno portato avanti da generazioni il loro programma genetico: un maschio Bene Gesserit i cui poteri mentali organici possono piegare il tempo e lo spazio (da qui l'altro appellativo \"colui che pu\u00f2 essere in molti luoghi contemporaneamente\").\nIl termine deriva originariamente dall'ebraico (\u05e7\u05b0\u05e4\u05b4\u05d9\u05e6\u05b7\u05ea \u05d4\u05b7\u05d3\u05bc\u05b6\u05e8\u05b6\u05da\u05b0, probabilmente originariamente Q\u0259p\u0304\u00ee\u1e63\u00e1\u1e6f hadD\u00e9re\u1e35, ebraico standard Q\u0259fi\u1e93at haD\u00e9re\u1e2b, comunemente \"Kfitzat haD\u00e9rech\") e letteralmente significa \"salto nel cammino\", una forma ebraica arcaica dell'equivalente espressione \"scorciatoia\".\nLa storia.\nLa sorellanza delle Bene Gesserit spera di produrre una \"Reverenda madre\" maschio con poteri assoluti di preveggenza, in grado cio\u00e8 di predire tutti i possibili futuri e di causare l'avverarsi di alcuni di essi tramite l'attenta manipolazione delle azioni proprie e altrui, oltre al vedere cosa accade in tutti i luoghi nel presente. La sorellanza conta di utilizzarlo per rafforzare il proprio potere fra gli altri attori dell'Impero.\nIl programma delle Bene Gesserit ha successo, in modo inaspettato e con una generazione d'anticipo, con la nascita di Paul Atreides, che per\u00f2 si rivela incontrollabile; contrariamente alle attese, la posizione della sorellanza ne risulta alquanto indebolita.\nLa madre di Paul, Lady Jessica era segretamente figlia del barone Vladimir Harkonnen ed era stata allevata dalla sorellanza appositamente per diventare concubina del duca Leto Atreides. Jessica aveva istruzioni di concepire una figlia, in modo che questa avrebbe poi sposato Feyd-Rautha, nipote del barone Vladimir Harkonnen, chiudendo la vecchia faida fra la Casa Atreides e la Casa Harkonnen e producendo il Kwisatz Haderach. Jessica per\u00f2, innamorata del Duca, contravviene agli ordini del Bene Gesserit e sceglie di dare al duca Leto un figlio maschio. Paul Atreides \u00e8 destinato a diventare imperatore dell'universo conosciuto e a influenzare la storia per i millenni a venire. La disobbedienza di lady Jessica \u00e8 per la sorellanza un atto gravissimo (nei secoli a venire, il comportamento di una Bene Gesserit che sceglie l'amore alle istruzioni dell'ordine viene conosciuto come \"il crimine di Jessica\").\nA causa di quanto avvenuto con Paul e successivamente con suo figlio Leto II (l'imperatore-dio di Dune), le Bene Gesserit sono terrificate all'idea di produrre accidentalmente un altro Kwisatz Haderach. Per evitare questo, le Bene Gesserit inducono le avversarie Matres Onorate a distruggere la maggior parte della discendenza di Leto II, la cui preveggenza ha fissato la strada dell'umanit\u00e0 su un sentiero definito.\nIl Bene Tleilax afferma di aver cresciuto un proprio Kwisatz Haderach. I Tleilaxu si sono per\u00f2 scontrati con lo stesso problema delle Bene Gesserit: non sono stati in grado di controllare la loro creazione, che alla fine ha commesso suicidio.\nApparentemente in passato le Bene Gesserit hanno provato altre volte ad ottenere un Kwisatz Haderach: fra i tentativi falliti l'unico di cui si \u00e8 a conoscenza \u00e8 il conte Hasimir Fenring, scartato in quanto eunuco genetico, ma comunque dotato di molte abilit\u00e0 dovute al suo patrimonio genetico."}
{"id": "278122", "revid": "36426", "url": "https://it.wikipedia.org/wiki?curid=278122", "title": "Lupus eritematoso sistemico", "text": "Il lupus eritematoso sistemico (LES, o semplicemente lupus) \u00e8 una malattia cronica di natura autoimmune, che pu\u00f2 colpire diversi organi e tessuti del corpo. Come accade nelle altre malattie autoimmuni, il sistema immunitario produce autoanticorpi che, invece di proteggere il corpo da virus, batteri e agenti estranei, aggrediscono cellule e componenti del corpo stesso, causando infiammazione e danno tissutale. Il meccanismo patogenetico \u00e8 un'ipersensibilit\u00e0 di III tipo, caratterizzata dalla formazione di immunocomplessi.\nIl LES colpisce spesso il cuore, la pelle, i polmoni, l'endotelio vascolare, fegato, reni e il sistema nervoso. Per il fatto di colpire le articolazioni, il LES \u00e8 classificato anche tra le malattie reumatiche. La prognosi della malattia non \u00e8 prevedibile, con periodi sintomatici alternati a periodi di remissione. La malattia colpisce soprattutto il sesso femminile, con un'incidenza nove volte superiore rispetto al sesso maschile, specialmente soggetti in et\u00e0 fertile (tra i 15 e i 35 anni) e di discendenza non europea. Nell'infanzia il lupus eritematoso sistemico si manifesta generalmente tra i 3 e i 15 anni, con un rapporto tra femmine e maschi di 4 a 1 e le tipiche manifestazioni cliniche sono l'eritema a farfalla e la fotosensibilit\u00e0.\nIl LES \u00e8 trattabile con terapia immunosoppressiva, specialmente mediante somministrazione di ciclofosfamide, corticosteroidi e altri farmaci immunosoppressori; tuttavia una cura definitiva non esiste. La malattia pu\u00f2 risultare fatale, sebbene la mortalit\u00e0 si sia ridotta drasticamente grazie alle scoperte della ricerca medica. Negli Stati Uniti, in Canada e in Europa i tassi di sopravvivenza a 5, 10 e 20 anni sono saliti rispettivamente al 95%, 90% e 78%.\nEpidemiologia.\nLa prevalenza del lupus eritematoso sistemico varia considerevolmente a seconda del paese, dell'etnia e del genere. Negli Stati Uniti \u00e8 stimata in 53 per abitanti, per un totale di malati. Nel Nord dell'Europa il tasso \u00e8 stato stimato in 40 ogni abitanti. Il LES \u00e8 stato riscontrato pi\u00f9 frequentemente e con maggiore gravit\u00e0 negli individui di etnia non caucasica; in particolare la prevalenza \u00e8 stata stimata in 159 ogni abitanti di discendenza afro-caraibica. Inoltre, come \u00e8 comune del caso di malattie autoimmuni, esso colpisce prevalentemente le donne, con un rapporto di 9 a 1 rispetto al sesso maschile. Negli uomini con la sindrome di Klinefelter, caratterizzata dalla presenza di un genotipo 47,XXY, la prevalenza \u00e8 simile a quella nel sesso femminile, suggerendo un possibile coinvolgimento del cromosoma X nella patogenesi della malattia.\nDa notare come l'incidenza della malattia negli Stati Uniti sia passata da 1,0 nel 1955 a 7,6 ogni abitanti nel 1974. Tuttavia non si sa se si pu\u00f2 attribuire questa variazione a una migliore capacit\u00e0 diagnostica oppure se vi sia stato un reale incremento della frequenza.\nEtimologia e storia.\nIl nome \"lupus eritematoso sistemico\" risale all'inizio del XIX secolo, tuttavia alcuni autori fanno risalire la prima descrizione a Ippocrate, che descriveva una malattia, denominata \"herpes esthiomenos\", caratterizzata da ulcere cutanee.\nLa vicenda storica della malattia pu\u00f2 essere divisa in tre periodi: classico, neoclassico e moderno. Il primo periodo si riferisce alla prima descrizione delle manifestazioni dermatologiche avvenuta durante il medioevo. L'attribuzione del termine \"lupus\" \u00e8 riferita al medico del XII secolo Rogerio Frugardi, che lo us\u00f2 per descrivere la classica manifestazione cutanea. Il periodo neoclassico si riferisce all'identificazione, da parte di Moritz Kaposi nel 1872, delle manifestazioni sistemiche della malattia. Il periodo moderno comincia invece nel 1948 con la scoperta delle \"cellule LE\", granulociti neutrofili caratteristici della malattia, ed \u00e8 caratterizzato dalla descrizione dei meccanismi fisiopatogenetici, dalla creazione di nuovi test clinici e di laboratorio e dall'impostazione di un trattamento terapeutico.\nIl primo farmaco a essersi dimostrato efficace nel trattamento del lupus eritematoso sistemico fu il chinino, scoperto nel 1894, associato dal 1898 ad acido salicilico. Questa associazione rimase la terapia di riferimento fino a met\u00e0 del XX secolo, quando venne dimostrata l'efficacia dei corticosteroidi nel trattamento della malattia.\nEziologia.\nNon esiste una singola causa specifica per l'insorgenza del LES; tuttavia sono stati descritti dei fattori di rischio eziologici ambientali e genetici.\nLe ricerche effettuate indicano che esiste predisposizione genetica, tuttavia non \u00e8 stato identificato un gene causale unico. Sembra, invece, che numerosi geni possano influenzare lo sviluppo del LES in conseguenza delle esposizione a fattori ambientali. I geni pi\u00f9 importanti sono localizzati nella regione del cromosoma 6 che codifica per il sistema HLA, dove possono presentarsi mutazioni sporadiche (\"de novo\") oppure ereditate..\nAltri geni coinvolti sono \"IRF5\", \"PTPN22\", \"STAT4\", \"CDKN1A\", \"ITGAM\", \"BLK\", \"TNFSF4\" e \"BANK1\".. Alcune mutazioni sono specifiche per determinate popolazioni.\nSi ipotizza che i fattori ambientali non siano soltanto attivatori della malattia, ma anche fattori causali. \u00c8 stata ricercata la connessione con determinati agenti infettivi, virali e batterici, ma in nessun caso si \u00e8 riscontrata una relazione costante. Tra i vari fattori sospettati di avere un ruolo nella patogenesi della malattia sono compresi fattori chimico-fisici, quali l'esposizione ad ammine aromatiche, al fumo di tabacco, a coloranti per capelli e alla luce ultravioletta, fattori dietetici, come l'assunzione di canavanina e alte dosi di acidi grassi saturi, e fattori ormonali, in particolare estrogenici e progestinici. Alcuni ricercatori hanno rilevato la presenza di autoanticorpi diretti contro il collagene in donne sottoposte a mastoplastica con protesi mammarie a base di silicone; tuttavia, studi successivi hanno dimostrato che non vi \u00e8 correlazione tra la presenza di questi e l'insorgenza di connettiviti quali il lupus.\nIl lupus eritematoso indotto da farmaci, anche detto \"lupus iatrogeno\", \u00e8 una condizione generalmente reversibile che si manifesta in pazienti trattati per malattie croniche e simula il lupus eritematoso sistemico. I sintomi generalmente scompaiono con la sospensione del farmaco. Tra i 38 farmaci che possono causare questa condizione i pi\u00f9 comuni sono procainamide, isoniazide, idralazina, chinidina e fenitoina.\nPatogenesi.\nI fattori patogenetici responsabili dell\u2019insorgenza del lupus sono ancora in larga misura sconosciuti. Numerose evidenze suggeriscono tuttavia che alterazioni della risposta immunitaria innata e adattativa, dovute in parte a fattori ambientali, in parte alla predisposizione genetica, concorrano allo sviluppo della malattia. Uno degli elementi patogenetici cardinali del lupus \u00e8 rappresentato da alterazioni nella fisiologia dei processi di morte cellulare. Da un lato si suppone che anomalie nei meccanismi intracellulari preposti alla risposta al danno al DNA facilitino lo sviluppo di apoptosi in cellule esposte a insulti esogeni come i raggi ultravioletti o le infezioni virali. Dall\u2019altro lato, deficit nella rimozione dei residui derivati da processi di morte cellulare come l\u2019apoptosi o la NETosi favorirebbero la persistente esposizione di autoantigeni (tra cui molecole di solito nascoste ai meccanismi immunitari, come il DNA, gli istoni e altre proteine nucleari) e lo sviluppo di risposte infiammatorie simil-antivirali, caratterizzate da alti livelli di interferone-\u03b1 (\"interpheron signature\"). Tali fenomeni infiammatori culminerebbero quindi nella generazione di linfociti T autoreattivi e autoanticorpi. Questi ultimi darebbero successivamente luogo allo sviluppo di immunocomplessi, capaci a loro volta di attivare il complemento e favorire l\u2019ingresso di specie immunitarie innate (neutrofili e successivamente macrofagi) all\u2019interno dei tessuti bersaglio (ad esempio i glomeruli renali). Si suppone pertanto che la tipologia prevalente di danno sia legata a fenomeni di ipersensibilit\u00e0 di III tipo, sebbene anche processi di II tipo o IV tipo possano essere coinvolti.\nClinica.\nSegni e sintomi.\nIl lupus eritematoso sistemico \u00e8 una delle malattie conosciute nei paesi anglosassoni come \"il grande imitatore\" (\"the great imitator\") perch\u00e9 spesso simula o viene scambiato per altre patologie. Il LES rientra molto spesso in diagnosi differenziale con altre malattie, a causa dei suoi segni e sintomi estremamente variabili e imprevedibili. Si manifesta nelle fasi iniziali tipicamente con febbre, malessere generale, artralgia, mialgia, affaticamento e deficit temporaneo di capacit\u00e0 cognitive. Essendo questi segni e sintomi comuni a numerose altre malattie, essi non vengono considerati tra i criteri diagnostici di lupus. Tuttavia, in compresenza con quelli descritti pi\u00f9 avanti, possono risultare indicativi. La stanchezza ha probabilmente una genesi multifattoriale, correlata alla malattia e alle sue complicanze, ma anche al dolore, a episodi depressivi, a una scarsa qualit\u00e0 del sonno, a una scarsa forma fisica e alla percezione di abbandono sociale.\nIl 30% dei pazienti manifesta segni dermatologici e, di questi, una percentuale compresa tra il 30% e il 50% presenta il tipico eritema a farfalla. Possono essere presenti alopecia, ulcerazioni della mucosa orale, nasale, urinaria e genitale e altre lesioni cutanee, tra le quali in qualche sporadico caso la dermatite granulomatosa interstiziale. Piccoli strappi possono presentarsi nella mucosa periorbitaria dell'occhio, anche dopo un minimo sfregamento.\nIl sintomo clinico per cui il paziente si rivolge al medico \u00e8 spesso l'artralgia, soprattutto localizzata alle piccole articolazioni della mano e del polso, sebbene tutte le articolazioni siano a rischio. Si stima che durante la propria vita il 90% degli individui affetti manifesti almeno un episodio di artralgia o mialgia. A differenza dell'artrite reumatoide, l'artrite lupica risulta essere meno debilitante e solitamente non causa seri danni alla cartilagine articolare. Tuttavia meno del 10% dei pazienti sviluppa un'artrite deformante delle mani e dei piedi. \u00c8 stata suggerita una correlazione tra artrite reumatoide e lupus, il quale pare inoltre essere correlato a un maggior rischio di frattura ossea nelle giovani donne. Il LES, inoltre, aumenta il rischio di sviluppare tubercolosi osteoarticolare.\nIl 50% dei pazienti sviluppa anemia. Piastrinopenia e leucopenia possono essere presenti come segno della malattia o come effetto collaterale della terapia; pu\u00f2 essere presente deficit da consumo del sistema del complemento. Pu\u00f2 esserci compresenza di sindrome da anticorpi antifosfolipidi, un disordine trombotico caratterizzato da autoanticorpi contro i fosfolipidi nel siero. Gli esami di laboratorio rivelano un allungamento paradossale del tempo di tromboplastina parziale, caratteristico normalmente dei disordini emorragici e una ricerca positiva degli anticorpi antifosfolipidi. Di frequente riscontro nel LES sono gli anticorpi anticardiolipina, che possono portare a evidenziare falsi positivi nei test diagnostici per la sifilide. La livedo reticolare, ulteriore possibile manifestazione clinica della malattia, si associa in genere alla positivit\u00e0 per anticorpi antifosfolipidi.\nNel paziente affetto da LES possono manifestarsi malattie infiammatorie a livello del cuore, quali pericardite, miocardite ed endocardite. L'endocardite in corso di lupus, denominata endocardite di Libman-Sacks, \u00e8 di origine non infettiva e pu\u00f2 coinvolgere le valvole mitrale e tricuspide. In questi pazienti, inoltre, l'aterosclerosi \u00e8 pi\u00f9 frequente ed \u00e8 caratterizzata da una progressione clinica pi\u00f9 rapida. L'infiammazione dei polmoni e della pleura pu\u00f2 invece essere causa di pleurite, versamento pleurico, pneumopatia cronica interstiziale, ipertensione polmonare, embolia polmonare, ed emorragie.\nA livello renale, spesso, le uniche alterazioni presenti sono ematuria o proteinuria asintomatiche. Esse possono costituire la prima o l'unica manifestazione della nefrite lupica, ovvero il quadro clinico e patologico causato dal LES a livello renale. La nefrite si manifesta in una proporzione variabile dal 30 a 90% dei pazienti nei vari studi; tuttavia anomalie urinarie, come proteinuria e microematuria, sono presenti nel 50% dei pazienti gi\u00e0 al momento della diagnosi e nel 75% dei pazienti nel corso della malattia. La nefrite lupica pu\u00f2 portare a insufficienza renale acuta o cronica. Gli aspetti istologici sono estremamente variegati, potendo simulare molte glomerulonefriti primitive come la glomerulosclerosi segmentaria e focale e la glomerulonefrite membranosa. La classificazione attualmente utilizzata \u00e8 quella proposta nel 2004 da un gruppo internazionale di nefrologi e patologi.\nLa clinica neurologica e psichiatrica contribuisce in modo significativo alla prognosi della malattia e per questo viene studiata con il fine di ridurne morbilit\u00e0 e mortalit\u00e0. Tali manifestazioni vengono definite \"\"lupus eritematoso sistemico neuropsichiatrico\" (dall'inglese \"neuropsychiatric systematic lupus erythematosus\" o \"NPSLE\"\") e sono spesso caratterizzate da un grave danno alla barriera emato-encefalica. L'\"American College of Rheumatology\" ha descritto 19 sindromi neuropsichiatriche che possono essere presenti in pazienti affetti da lupus, la cui diagnosi \u00e8 estremamente difficile, per l'ampia variabilit\u00e0 di presentazioni cliniche, che possono essere scambiate come segno di malattie infettive o ictus. La pi\u00f9 comune \u00e8 la cefalea, sebbene l'esistenza di una specifica cefalea lupica e l'approccio terapeutico rimangano dibattuti. Altre manifestazioni comuni sono: delirio, disturbi dell'umore, malattie cerebrovascolari, convulsioni, polineuropatia, ansia, psicosi e disturbi della personalit\u00e0. Raramente pu\u00f2 presentarsi ipertensione endocranica, con papilledema, cefalea e paralisi del nervo abducente, in assenza di lesioni occupanti spazio e di idrocefalo e con analisi del liquido cefalorachidiano nella norma. Raramente si possono presentare sindrome di Guillain-Barr\u00e9, meningite asettica, neuropatia autonomica, mononeuropatia, disordini del movimento (soprattutto corea) e miastenia gravis. Una sindrome depressiva viene riscontrata nel 60% delle donne affette dalla malattia.\nIl lupus \u00e8 associato a un aumentato rischio di aborto spontaneo e il tasso di gravidanze a termine con neonati vivi \u00e8 stato stimato al 72%. La prognosi \u00e8 peggiore per le donne che sviluppano la malattia durante la gravidanza rispetto a quelle gi\u00e0 precedentemente malate. Il lupus neonatale \u00e8 un'entit\u00e0 clinica caratterizzata dalla presenza di sintomi correlati a LES in un neonato da madre affetta, consistenti tipicamente in un rash simile a quello del lupus discoide. Talvolta si manifesta con epatosplenomegalia e blocco elettrico del cuore. Il lupus neonatale \u00e8 generalmente benigno e autolimitante.\nAnatomia patologica.\nLe lesioni istologiche sono presenti in tutti gli organi del corpo umano, tuttavia sono le lesioni renali e cutanee a godere della maggior importanza diagnostica e prognostica.\nLa nefrite lupica \u00e8 suddivisa in sei stadi istologici, secondo la classificazione dell'OMS del 1982, poi aggiornata nel 1995.\nLe biopsie cutanee mostrano depositi di immunoglobuline a livello della giunzione dermo-epidermica sia della cute affetta, sia di quella sana. Nella cute affetta sono presenti inoltre: linfociti T, nella giunzione e intorno alle strutture vascolari, lesioni dei cheratinociti di tipo ipercheratosiche e paracheratosiche e edema e necrosi della giunzione.\nI vasi mostrano alterazioni classiche delle vasculiti con necrosi fibrinoide, non specifiche per il lupus in quanto presenti anche in altre connettiviti. Anche la biopsia dei linfonodi mostra un'infiammazione cronica del tutto aspecifica. Le articolazioni possono mostrare una sinovite con aree di iperplasia e di necrosi fibrinoide.\nEsami di laboratorio e strumentali.\nLa rilevazione degli anticorpi antinucleo (ANA) e contro gli antigeni nucleari estraibili (ENA) sono test sierologici utilizzati per la diagnosi di lupus. Il metodo pi\u00f9 utilizzato \u00e8 l'immunofluorescenza indiretta.\nGli ANA risultano positivi in molte malattie del connettivo e autoimmuni e persino in soggetti sani. Tra questi si distinguono gli anticorpi contro il DNA a doppia elica (anti-dsDNA) e a singola elica (anti-ssDNA). Gli anti-dsDNA sono molto specifici per il LES, essendo presenti nel 70% dei casi e solo nello 0.5% dei soggetti sani, e il loro titolo riflette spesso l'attivit\u00e0 della malattia.\nTra gli ENA risultano positivi gli anticorpi anti-Smith (anti-LSm) e quelli contro gli istoni (anti-istone), questi ultimi presenti soprattutto nel lupus da farmaci. Altri autoanticorpi presenti sono gli anti-U1 RNP, che sono presenti anche nella sclerodermia, gli anti-SS-A (o anti-Ro) e gli anti-SS-B (o anti-La), presenti anche nella sindrome di Sj\u00f6gren. La presenza di questi ultimi due \u00e8 un fattore di rischio specifico per il blocco elettrico del cuore nel lupus neonatale.\nAltri esami diagnostici effettuati per il sospetto di lupus sono i livelli delle proteine del complemento (se bassi suggeriscono un'aumentata attivit\u00e0 immunitaria), i test di funzionalit\u00e0 epatica e renale, l'esame emocromocitometrico con formula leucocitaria e i valori degli elettroliti.\nLa presenza di \"cellule LE\" \u00e8 stata lungamente utilizzata per la diagnosi, ma \u00e8 caduto in disuso come criterio diagnostico in quanto rilevabile solo nel 50\u201375% dei casi di LES, ma presente anche nei pazienti con artrite reumatoide, sclerodermia e sensibilit\u00e0 ai farmaci, assumendo un significato puramente storico.\nCriteri diagnostici.\nI criteri diagnostici descritti dall'\"American College of Rheumatology\" (\"ACR\") sono stati descritti nel 1982 e rivisti nel 1997. Tali criteri non sono stati creati per la diagnosi individuale, bens\u00ec per valutare l'inserimento negli studi clinici, con la presenza di almeno 4 di essi simultaneamente o consequenzialmente in due separate verifiche.\nAlcuni individui, soprattutto quelli con sindrome da anticorpi antifosfolipidi, possono essere affetti da LES anche senza positivit\u00e0 a 4 dei criteri; inoltre il lupus pu\u00f2 presentarsi con entit\u00e0 cliniche non presenti nella lista precedente. Per la diagnosi individuale sono stati proposti criteri alternativi o si \u00e8 pensato a una diversa interpretazione dei criteri precedenti, diagnosticando il LES in individui con compresenza di eritema a farfalla e disordini immunologici (sensibilit\u00e0 del 92% e specificit\u00e0 del 92%) o portando a sei il numero di criteri positivi richiesti (sensibilit\u00e0 del 97% e specificit\u00e0 del 95%).\nTrattamento.\nTerapia farmacologica.\nIl trattamento del LES consiste nella prevenzione delle riacutizzazioni e nella riduzione della loro durata ed entit\u00e0 quando si presentano; le forme lievi o remittenti possono non necessitare di alcun trattamento. Questo include l'uso di farmaci antinfiammatori, come FANS o corticosteroidi, e di farmaci antimalarici. In certi stadi della nefrite lupica, come nella proliferativa diffusa, \u00e8 necessario utilizzare chemioterapici come ciclofosfamide, micofenolato mofetile o tacrolimus.\nL'idrossiclorochina (HCQ) \u00e8 stata approvata nella terapia del lupus dalla FDA nel 1955, mentre molti altri farmaci sono utilizzati nel trattamento secondo indicazioni Off-label. Nel marzo del 2011 \u00e8 stato approvato l'utilizzo del belimumab, un anticorpo monoclonale, per il trattamento del dolore e delle riacutizzazioni del LES; sono inoltre in corso numerosi studi clinici per la sperimentazione di nuovi farmaci e nuovi schemi terapeutici. \u00c8 stato inoltre proposto l'utilizzo del deidroepiandrosterone (DHEA) per il trattamento del LES lieve-moderato e una sperimentazione \u00e8 in corso all'Universit\u00e0 di Stanford.\nI farmaci antireumatici modificanti la malattia vengono utilizzati nella prevenzione degli episodi di riacutizzazione, della progressione della malattia e per ridurre l'uso di farmaci steroidei. Quando si manifesta la riacutizzazione questa viene trattata tramite corticosteroidi, tuttavia questi non sono esenti da effetti collaterali: i pazienti trattati possono sviluppare sindrome di Cushing iatrogena, diabete mellito, osteoporosi e, a lungo termine, ipertensione e cataratta. I farmaci normalmente utilizzati sono antimalarici, come l'idrossiclorochina, e immunosoppressori, come il metotrexato e l'azatioprina.\nL'uso dell'idrossiclorochina \u00e8 indicato per le manifestazioni cutanee e articolari del LES. \u00c8 caratterizzata da una bassa incidenza di effetti collaterali e garantisce un aumento della sopravvivenza degli individui affetti.\nLa ciclofosfamide \u00e8 utilizzata nelle glomerulonefriti gravi e nel danno d'organo. Il micofenolato \u00e8 anch'esso utilizzato nel trattamento della nefrite lupica, ma fuori dalle indicazioni approvate; sembra possa essere associato a difetti neonatali quando utilizzato in donne gravide. Il trapianto renale rappresenta, invece, il trattamento di scelta per i pazienti con malattia renale cronica, una delle complicanze della nefrite lupica presente in fino al 30% dei pazienti. Data la possibile presenza di comorbilit\u00e0, tali pazienti devono essere sottoposti a un adeguato screening cardiovascolare prima del trapianto; devono inoltre essere valutati gli anticorpi antifosfolipidi, possibili responsabili di trombosi nel rene trapiantato. Il rischio di recidiva della nefrite lupica nei trapiantati \u00e8 compreso tra il 2 e il 30%, mentre il rigetto \u00e8 raro se i pazienti sono sottoposti ad un adeguato regime immunosoppressivo.\nUn gran numero di malati di LES sviluppano dolore cronico secondariamente alla malattia e vengono trattati tramite farmaci analgesici. I FANS non garantiscono una risposta efficiente e costante, e i farmaci pi\u00f9 potenti, come indometacina e diclofenac sono controindicati in quanto aumentano il rischio di insufficienza renale e cardiaca.\nLa somministrazione endovenosa di immunoglobuline (IVIG) pu\u00f2 essere utilizzata per controllare il coinvolgimento degli organi e le vasculiti. Si ritiene che riduca la produzione di anticorpi e promuova la rimozione degli immunocomplessi dai tessuti, tuttavia il meccanismo d'azione non \u00e8 stato ancora chiarito. A differenza di corticosteroidi e immunosoppressori, le immunoglobuline endovena non sopprimono il sistema immune, quindi riducono il rischio di infezioni opportunistiche.\nLa sindrome da anticorpi antifosfolipidi \u00e8 correlata con l'esordio dei sintomi neurologici del LES e si manifesta con episodi trombotici ed embolici, talvolta a livello cerebrale con ictus. In caso di sospetto \u00e8 indicata l'esecuzione di una TC o di una RM cerebrali e, nel caso di conferma, \u00e8 necessario instaurare una terapia anticoagulante. Sono spesso utilizzate a questo proposito terapie a base di acido acetilsalicilico a basso dosaggio e, in caso di trombosi, terapia anticoagulante orale a base di warfarin.\nPrognosi.\nIl lupus eritematoso sistemico \u00e8 una malattia considerata incurabile, ma ben trattabile. Negli anni cinquanta la maggior parte delle persone con diagnosi di lupus sopravviveva meno di cinque anni; il miglioramento della diagnostica e della terapia ha aumentato drasticamente la sopravvivenza, tanto che pi\u00f9 del 90% dei pazienti sopravvive per pi\u00f9 di dieci anni, e molti con una qualit\u00e0 di vita buona e un decorso relativamente asintomatico. Questa statistica si riferisce agli studi clinici documentati, e non rappresenta un dato medio di sopravvivenza, tanto che la maggioranza dei pazienti pu\u00f2 aspettarsi di vivere una quantit\u00e0 di anni nella media della popolazione sana.\nLa prognosi \u00e8 generalmente peggiore in uomini e bambini; inoltre, qualora i sintomi si presentino dopo i 60 anni, la malattia tende ad avere un decorso benigno. La mortalit\u00e0 precoce, entro i cinque anni, \u00e8 dovuta a insufficienze d'organo e a infezioni opportunistiche, che possono essere evitate da una diagnosi e un trattamento precoci. Il tasso di mortalit\u00e0 negli stadi avanzati \u00e8 cinque volte quello della popolazione sana, soprattutto per cause cardiovascolari secondarie a terapia corticosteroidea.\nPer ridurre il rischio di accidenti cardiovascolari, \u00e8 necessaria la prevenzione e il trattamento aggressivo di ipertensione arteriosa e ipercolesterolemia. Gli steroidi devono essere utilizzati al dosaggio pi\u00f9 basso e per il minor tempo possibile, mentre gli altri farmaci sintomatici devono essere utilizzati ogni volta sia possibile. Ipercreatininemia, ipertensione, sindrome nefrosica, anemia e ipoalbuminemia sono fattori prognostici negativi.\nGli anticorpi antinucleo sono il test di screening pi\u00f9 sensibile per la diagnosi, mentre gli anti-Sm sono i pi\u00f9 specifici. Gli anti-dsDNA sono abbastanza specifici e fluttuano spesso in correlazione con lo stato di attivit\u00e0 della malattia; possono quindi essere utilizzati per valutare indicativamente le riacutizzazioni della malattia e la risposta alla terapia.\nPrevenzione.\nIl lupus eritematoso sistemico non \u00e8 stato ancora studiato abbastanza da poterne descrivere la prevenzione, tuttavia, una volta sviluppata la malattia, la prevenzione degli episodi acuti pu\u00f2 migliorare la qualit\u00e0 di vita. I segnali di allarme di una riacutizzazione includono affaticamento, dolore e malessere addominale, rash cutanei, febbre, cefalea e vertigini.\nCon l'aumento della sopravvivenza dei malati di lupus, \u00e8 aumentata l'incidenza di complicanze cardiovascolari, infettive, osteoporotiche e neoplastiche, dovute sia alla malattia, sia al suo trattamento, che devono essere riconosciute monitorate tramite un accurato follow-up.\nCambiamenti nello stile di vita sono consigliati per ridurre il rischio di riacutizzazioni e di complicanze del lupus. Evitare la luce solare \u00e8 il primo cambiamento necessario nei pazienti, in quanto essa \u00e8 riconosciuta come un fattore esacerbante la malattia, cos\u00ec come lo sono gli effetti dell'affaticamento eccessivo. I farmaci non correlati alla terapia del lupus devono essere somministrati solo se non sono riconosciuti come eventuali fattori causali. La riduzione dei fattori di rischio cardiovascolare incide positivamente sulla prognosi della malattia: in particolare il controllo dell'ipertensione arteriosa e del diabete e la riduzione del peso corporeo e dei valori di colesterolemia sono correlati a un minor rischio di malattia coronarica.\nIl paziente deve inoltre evitare l'esposizione occupazionale a silice, fitofarmaci e mercurio, che possono peggiorare il decorso della malattia.\nGestione della gravidanza.\nMentre la maggior parte dei neonati da madri con lupus sono sani, le donne gravide affette da LES devono essere strettamente monitorate fino al parto. Il lupus neonatale \u00e8 un'evenienza rara, ma l'identificazione delle madri ad alto rischio di complicanze permette di impostare un trattamento medico sia prima, sia dopo la nascita. Il LES pu\u00f2 inoltre riacutizzarsi durante la gravidanza e deve essere prontamente trattato. Le donne gravide con positivit\u00e0 degli anticorpi anti-Ro o anti-La spesso necessitano di ecocardiogrammi alla 16\u00aa e 30\u00aa settimana per monitorare il cuore e le strutture vascolari circostanti.\nLa gravidanza deve essere possibilmente programmata per i periodi di remissione della malattia e pu\u00f2 essere prevenuta tramite metodi contraccettivi, tra i quali anche i contraccettivi orali.\nStato della ricerca.\nVista la natura incurabile del lupus, la ricerca scientifica \u00e8 orientata a investigare possibili cause della malattia e a identificare sia una cura definitiva, sia trattamenti pi\u00f9 efficaci nel garantire un'alta qualit\u00e0 di vita nei pazienti. Nuovi farmaci che stanno venendo sperimentati sono l'atacicept e il rigerimod ed \u00e8 in corso, inoltre, la sperimentazione di un vaccino.\nIn numerose pubblicazioni \u00e8 discussa l'importanza della presenza di anticorpi localizzati a livello cerebrale e prodotti esclusivamente nei pazienti lupici. Nel siero di tali pazienti \u00e8 stata notata un'inibizione della proliferazione degli astrociti. Questi sono cellule gliali, presenti a livello cerebrale, che normalmente concorrono a garantire il supporto fisico ai neuroni e a formare la barriera emato-encefalica, provvedendo anche agli scambi di nutrienti ed elettroliti con i neuroni stessi e mantenendo l'omeostasi. Questo studio, basato sullo studio, tramite immunofluorescenza, degli anticorpi anticardiolipina a livello del corpo calloso, ha mostrato come tali anticorpi abbiano un effetto inibitorio sulle cellule cerebrali e facilitino la formazione di trombi, che potrebbero avere un ruolo nella genesi delle manifestazioni neuropsichiatriche del lupus.\nLa maggior parte delle pubblicazioni si focalizza nello studio dell'integrit\u00e0 della barriera emato-encefalica, considerando che il 20\u201370% dei pazienti con lupus eritematoso sistemico mostrano segni di un coinvolgimento cerebrale. Tra le metodiche di studio della barriera vengono utilizzate numerose tecniche di imaging biomedico, cos\u00ec come l'analisi del liquido cefalorachidiano prelevato tramite puntura lombare.\nIl possibile danno alla barriera emato-encefalica pu\u00f2 essere studiato valutando il contenuto di albumina nel tessuto cerebrale. L'albumina \u00e8 una proteina che pu\u00f2 essere trasportata attraverso la barriera tramite proteine di trasporto: qualora la sua concentrazione a livello cerebrale fosse superiore di quella a livello plasmatico, ci\u00f2 starebbe a significare la presenza di una barriera danneggiata, che potrebbe essere in parte responsabile dell'insorgenza e dell'intensit\u00e0 di manifestazioni cliniche del lupus."}
{"id": "278123", "revid": "2208340", "url": "https://it.wikipedia.org/wiki?curid=278123", "title": "Plenilunio", "text": "Il plenilunio (o Luna piena) \u00e8 la fase della Luna durante la quale l'emisfero lunare illuminato dal Sole \u00e8 interamente visibile dalla Terra. Questo succede perch\u00e9 la posizione del satellite \u00e8 opposta a quella del Sole rispetto alla Terra. In questo modo la Luna risulta visibile per l'intera notte.\nQuando la Luna, la Terra e il Sole risultano perfettamente allineati (sulla linea dei nodi) avviene, in concomitanza con la Luna Piena, un'eclisse di Luna."}
{"id": "278162", "revid": "124832123", "url": "https://it.wikipedia.org/wiki?curid=278162", "title": "Janus Friis", "text": "Biografia.\n\u00c8 conosciuto come cofondatore di KaZaA e Skype con Niklas Zennstr\u00f6m.\nJanus \u00e8 anche cofondatore di Altnet, la prima rete sicura peer-to-peer su vasta scala del mondo, e di Bullguard.com, un pacchetto software per la sicurezza. Prima di scoprire la sua vena imprenditoriale, Janus ha iniziato la sua carriera come operatore help desk presso CyberCity, uno dei principali gestori di servizi Internet della Danimarca, quindi ha lavorato per get2net, un altro gestore di servizi Internet danese, ed ha aiutato Niklas a lanciare il portale Everyday.com.\nNel settembre 2005 Janus e il suo partner Niklas hanno venduto Skype a eBay per 2,6 miliardi di dollari."}
{"id": "278164", "revid": "124832117", "url": "https://it.wikipedia.org/wiki?curid=278164", "title": "Niklas Zennstr\u00f6m", "text": "\u00c8 famoso per aver fondato diverse imprese ad alto profilo tecnologico insieme a Janus Friis come Skype e KaZaA. Pi\u00f9 recentemente i due hanno fondato il gruppo d'investimento Atomico diventando cos\u00ec punto di riferimento per gli imprenditori del settore dell'alta tecnologia.\nCarriera.\nZennstr\u00f6m ha iniziato la sua carriera professionale presso l'operatore europeo di telecomunicazioni Tele2. Ha continuato a ricoprire ruoli di sviluppo commerciale e come responsabile per le imprese europee di Internet Service Provider e get2net come CEO del portale everyday.com.\nNel 2001 Zennstr\u00f6m insieme a Friis, hanno dato vita a Kazaa, l'applicazione peer-to-peer. Niklas \u00e8 stato amministratore delegato portando il software ad essere il pi\u00f9 scaricato al mondo nel 2003. Dopo alcune cause depositate nei tribunali dai membri della musica e dell'immagine negli Stati Uniti, Kazaa \u00e8 stato venduto a Sharman Networks.\nZennstr\u00f6m ha poi fondato ed ha ricoperto la carica di CEO in Joltid, una societ\u00e0 di software che sviluppa e commercializza soluzioni peer-to-peer e tecnologie di ottimizzazione del traffico. Zennstr\u00f6m \u00e8 stato anche cofondatore di Altnet, il primo software sicuro della rete in materia di peer-to-peer, garantendo l'integrazione della promozione, la distribuzione e il pagamento dei contenuti digitali.\nIl pi\u00f9 grande successo fino ad oggi, per Zennstr\u00f6m e Friis, \u00e8 Skype, una societ\u00e0 di telefonia basata su principi peer-to-peer. Il 14 ottobre 2005 Skype \u00e8 stata acquisita da eBay per \u20ac 2100000000 (2,6 miliardi di dollari) pi\u00f9 la possibilit\u00e0 di guadagnare ulteriori bonus basati sulle prestazioni fino a \u20ac 1,2 miliardi. Zennstr\u00f6m era CEO dall'avvio di Skype fino al settembre 2007. Durante questo periodo, Skype \u00e8 diventato il leader globale nella comunicazione vocale su Internet, con oltre 309 m utenti registrati dopo soli cinque anni dal lancio.\nDopo la vendita di Skype, Zennstr\u00f6m e Friis, nel 2007 hanno lanciato Joost, un servizio di distribuzione video online (dove Zennstr\u00f6m \u00e8 stato co-presidente).\nNel 2009 Zennstr\u00f6m \u00e8 entrato a far parte del Consorzio di Investimento acquistato da eBay, Skype e ora \u00e8 ri-entrato nel Consiglio di Amministrazione di Skype. Quest'ultimo ha fatto registrare nel 3 trimestre 2009 guadagni di $ 185m e 521M Utenti Registrati.\nAttualmente, Zennstr\u00f6m \u00e8 a capo di Atomico. Con sede a Londra, la societ\u00e0 investe principalmente in aziende tech in rapida crescita con la capacit\u00e0 di trasformare i loro business. Atomico ha investito in oltre 30 aziende, tra cui MadBid, Last.fm, FON, Xobni, Technorati, Heysan, RDIO e WooMe.\nEducazione.\nZennstr\u00f6m ha due lauree in Economia Aziendale (laurea) e Ingegneria Fisica (MSc) all'Universit\u00e0 di Uppsala in Svezia. Ha trascorso il suo ultimo anno alla University of Michigan, Ann Arbor, USA.\nAtomico.\nAtomico \u00e8 un gruppo di investimento focalizzato sul settore della tecnologia. La societ\u00e0 cerca di investire in aziende tecnologiche in rapida crescita che hanno modelli di business innovativi o di nuove tecnologie promettenti. Attraverso la loro esperienza nella costruzione di Skype, Kazaa e Joltid, sono in grado di comprendere la dinamica dei modelli di business.\nFilantropia.\nInsieme alla moglie Caterina, ha fondato la Zennstr\u00f6m Philanthropies per dirigere la loro beneficenza nei settori del cambiamento climatico, i diritti umani e l'imprenditorialit\u00e0 sociale. Niklas \u00e8 specificatamente impegnato nella lotta contro il cambiamento climatico per migliorare lo stato del Mar Baltico.\nInteressi Personali.\nZennstr\u00f6m \u00e8 un appassionato velista e il suo yacht da regata RAN 2 compete nella maggior parte delle corse pi\u00f9 importanti del calendario off-shore. Zennstrom team \u00e8 stato vincitore assoluto del prestigioso Rolex Fastnet Race 2009."}
{"id": "278171", "revid": "2225", "url": "https://it.wikipedia.org/wiki?curid=278171", "title": "Mr Satan", "text": ""}
{"id": "278173", "revid": "709565", "url": "https://it.wikipedia.org/wiki?curid=278173", "title": "Unipol", "text": "Unipol Gruppo S.p.A \u00e8 un gruppo assicurativo italiano che offre servizi assicurativi e finanziari, particolarmente attivo nei settori della previdenza integrativa e della salute.\nLe azioni ordinarie della societ\u00e0 sono quotate alla Borsa Italiana dal 1990 e presenti nel FTSE MIB. Principali azionisti del Gruppo sono alcune imprese espressione del movimento cooperativo italiano. Unipol conta circa 12.000 dipendenti e serve circa 17 milioni di clienti.\nA livello consolidato, al 31 dicembre 2020 il Gruppo conta su una raccolta diretta assicurativa pari a 12,2 miliardi di euro, di cui 7,9 miliardi nei Rami Danni e 4,3 miliardi nei Rami Vita.\nPierluigi Stefanini ne \u00e8 presidente, mentre Carlo Cimbri ricopre la carica di amministratore delegato e \"Group CEO\".\nStoria.\nDa Unipol a Gruppo Unipol.\nNella prima met\u00e0 degli anni Ottanta Unipol Assicurazioni entra a far parte dei primi dieci gruppi assicurativi italiani.\nNel tempo, Unipol \u00e8 andata sviluppando un proprio modello, mantenendo un equilibrio tra i principi cooperativi e le leggi di mercato: una \u201ccooperativa di secondo grado\u201d, che ha trovato nella quotazione in Borsa una risposta all'esigenza di dotarsi di mezzi patrimoniali adeguati a fronteggiare i propri progetti di investimento.\nNegli anni Novanta il management aziendale \u00e8 coinvolto in un processo di profondo rinnovamento generazionale: nel 1996 Enea Mazzoli va a ricoprire la carica di Presidente Onorario, mentre Giovanni Consorte e Ivano Sacchetti vanno a ricoprire la carica di Amministratore Delegato. Il rinnovamento coinvolge anche altri ruoli di responsabilit\u00e0, delineando la squadra a cui tocca elaborare e implementare le strategie che porteranno il Gruppo Unipol agli importanti risultati degli anni seguenti.\nIl periodo successivo \u00e8 stato caratterizzato da un consolidamento delle quote di mercato gi\u00e0 raggiunte e da un ulteriore sviluppo della compagine societaria. Dai Danni l'attivit\u00e0 si estende al ramo Vita e comincia a occuparsi di previdenza integrativa, con la gestione dei fondi pensione. Nascono anche UniSalute, specializzata nell'assicurazione sanitaria integrativa, e Linear, per proporre polizze RC auto tramite i canali diretti.\nGruppo Unipol.\nNel comparto dei servizi assicurativi il Gruppo opera principalmente attraverso UnipolSai Assicurazioni S.p.A., leader in Italia nei Rami Danni, in particolare nell\u2019R.C. Auto.\n\u00c8 attivo nell\u2019assicurazione diretta tramite Linear Assicurazioni, nell\u2019assicurazione trasporti ed aviazione con SIAT e nella tutela della salute con la compagnia specializzata UniSalute: le tre societ\u00e0 sono controllate da UnipolSai, nel cui perimetro sono comprese anche societ\u00e0 di servizi dedicate specificamente all\u2019assistenza, alla riparazione di autovetture e alla gestione delle \u201cscatole nere\u201d per i rami Auto e Non-Auto.\nIl Gruppo Unipol presidia anche il canale della bancassicurazione, attraverso Arca Vita e Arca Assicurazioni detenute dalla controllata UnipolSai (che distribuiscono polizze Vita e Danni tramite i gruppi Banca Popolare dell\u2019EmiliaRomagna, di cui il Gruppo Unipol detiene circa il 19% del capitale sociale, Banca Popolare di Sondrio e altre banche) e altre joint-venture realizzate con primari operatori bancari italiani.\nIl Gruppo \u00e8 attivo anche al di fuori dei confini italiani: UnipolSai opera, infatti, in Serbia attraverso la controllata DDOR Novi Sad.\nIl Gruppo Unipol \u00e8 l\u2019unica compagnia italiana che ha una attivit\u00e0 di riassicurazione: UnipolSai controlla, infatti, al 100% UnipolRe Riassicurazioni, l\u2019unica societ\u00e0 di riassicurazione professionale tutta italiana.\nIn campo finanziario opera attraverso UnipolRec, societ\u00e0 specializzata nella gestione dei crediti non performing.\nIn campo immobiliare, si configura come uno dei principali operatori in Italia per entit\u00e0 del patrimonio: \u00e8, infatti, proprietario di immobili di valore storico, simbolico e architettonico, per valorizzare i quali \u00e8 stato sviluppato il progetto Urban Up, che ha il fine di studiare e mettere in opera la riqualificazione di importanti edifici di propriet\u00e0.\nAttraverso la compagnia controllata UnipolSai, \u00e8 anche un importante attore nel settore alberghiero italiano con il brand Gruppo UNA, in quello agricolo attraverso Tenute del Cerro, nella ricettivit\u00e0 portuale con Marina di Loano e nel noleggio auto a lungo termine con UnipolRental (gi\u00e0 Car Server).\nBilanci.\nI principali dati consolidati del Gruppo Unipol al 31 dicembre 2020:\nNel 2020 il Gruppo ha rafforzato l\u2019impegno nella sostenibilit\u00e0:\nAzionariato.\nIl 68,6% del capitale sociale di Unipol Gruppo S.p.A. \u00e8 trattato sul mercato azionario della Borsa Italiana. Il maggiore azionista di Unipol Gruppo S.p.A. \u00e8 Coop Alleanza 3.0, che detiene attualmente il 22,2% del suo capitale sociale, seguono Holmo S.p.A. con il 6,7% e Nova Coop Soc. Coop con il 6,3%.\nUnipol Gruppo controlla l\u201984,9% di UnipolSai (dati al 31 marzo 2021).\nA luglio 2021, Koru Spa, societ\u00e0 partecipata da Coop Alleanza 3.0 e altre coop, ha concluso l\u2019acquisto del 3,34% del capitale sociale del Gruppo.\nAccordi di sponsorizzazione.\nIl Gruppo Unipol ha sviluppato un programma di \"corporate sponsorship\" articolato in cinque importanti aree di intervento: cultura e patrimonio artistico, ambiente, ricerca scientifica e utilit\u00e0 sociale, sport e intrattenimento.\nIn particolare, nel corso degli anni, il Gruppo Unipol ha sostenuto enti, associazioni e iniziative in ambito culturale e artistico: il restauro di film storici curata dalla Fondazione Cineteca di Bologna (2014), la collaborazione con Biografilm Bologna, le mostre dedicate a Salvador Dal\u00ec (2010), a Pablo Picasso (2012) e a Van Gogh (2014) tenutesi al Palazzo Reale di Milano, la mostra \u201cJoan Mir\u00f3. La forza della materia\u201d allestita al MUDEC (2016), teatri di prosa (l'Arena del Sole e il Teatro delle Celebrazioni di Bologna, il Teatro Stabile di Genova) e la musica lirica (La Fenice di Venezia, il Teatro Comunale di Bologna) sono alcune tra le principali iniziative.\nIl Gruppo \u00e8, inoltre, Partner di Legambiente, LifeGate e Fondazione Banco Alimentare, title sponsor di Unipol Arena mentre nel 2016 UnipolSai Assicurazioni \u00e8 stato, per il secondo anno consecutivo, partner ufficiale del Meeting per l'amicizia che si tiene a Rimini.\nNel 2020 il Gruppo Unipol \u00e8 stato, infine, tra i sostenitori di progetti storico-culturale prodotti da Fondazione Giangiacomo Feltrinelli.\nSul fronte dello Sport il Gruppo Unipol \u2013 con il marchio UnipolSai \u2013 ha, nel corso degli anni, sponsorizzato numerose federazioni e squadre: la Federazione Italiana Nuoto, la Lega Pallavolo, la Federazione Italiana di Atletica Leggera, le squadre Virtus Pallacanestro e Fortitudo Baseball, il Team Ducati di MotoGP, l\u2019Associazione Sportiva Briantea84 impegnata nello sviluppo dello sport delle persone diversamente abili e competizioni di livello nazionale e internazionale di pattinaggio e scherma.\nDal 2015 prendono inoltre il via la partnership con il CONI che vedono Unipol partner assoluto degli atleti azzurri, fino al 2017, e la sponsorizzazione del programma sportivo di Giovanni Soldini e del Maserati Multi70.\nDal settembre 2020 UnipolSai \u00e8 title sponsor della Serie A di basket per tre stagioni.\nDa luglio 2021 Unipol diventa partner e acquisisce i diritti di naming del nuovo stadio di Cagliari, che assumer\u00e0 la denominazione Unipol Domus."}
{"id": "278180", "revid": "834", "url": "https://it.wikipedia.org/wiki?curid=278180", "title": "Valle del Chisone", "text": ""}
{"id": "278182", "revid": "830939", "url": "https://it.wikipedia.org/wiki?curid=278182", "title": "Gianfredo Camesi", "text": "Biografia.\nAgli esordi nella pittura, di stampo \"classico\", segue un periodo, a partire dagli anni sessanta, pi\u00f9 sperimentale, nel quale si cimenta anche nella scultura. Dal 1960 al 1974 vive a Ginevra. Verso la fine degli anni sessanta, incontra i galleristi Ziegler (galleria Ren\u00e9e Ziegler a Zurigo) e Runnqvist (galleria Bonnier a Ginevra). Nel 1973 rappresenta la Svizzera alla Biennale di San Paolo (Brasile) in Brasile con il suo lavoro realizzato a Menzonio nel biennio (1972-1973): una serie di 400 acquerelli e 15 oli su tela di cui 9 autoritratti. A partire dal 1975 si stabilisce in Francia. Dopo aver vinto varie borse federali svizzere delle Belle Arti, \u00e8 designato \u00abambasciatore\u00bb dell'arte svizzera all'estero.\nBibliografia.\nAA.VV., \"Camesi, monografia\" Benteli Verlag Bern, 1994. ISBN 3-7165-0944-2"}
{"id": "278183", "revid": "7336", "url": "https://it.wikipedia.org/wiki?curid=278183", "title": "Pci", "text": ""}
{"id": "278184", "revid": "599013", "url": "https://it.wikipedia.org/wiki?curid=278184", "title": "Davide Baiocco", "text": "Caratteristiche tecniche.\nEra un centrocampista dinamico, energico nei contrasti e intelligente tatticamente.\nCarriera.\nCresciuto nelle giovanili del , debutta in prima squadra nel Campionato Nazionale Dilettanti 1993-1994. Passato al , viene aggregato alla Primavera dei \"Grifoni\", con cui esordisce in Serie B nella stagione 1995-1996 conclusa con la promozione in Serie A. Nelle annate successive viene ceduto in prestito in Serie C, al e al . Rientrato al Perugia, debutta in Serie A il 4 ottobre 1998 sul campo dell', prima di essere nuovamente girato in prestito alla Viterbese, in Serie C1. Con la formazione laziale (di propriet\u00e0 della famiglia Gaucci come il Perugia) disputa due stagioni, giocando in coppia con Fabio Liverani e sfiorando la promozione in Serie B nel campionato 1999-2000.\nAl termine della stagione torna al Perugia, inizialmente per disputare l'Intertoto, e in seguito imponendosi come titolare nella formazione umbra, che ottiene la salvezza schierando numerosi giocatori prelevati dalle serie inferiori sotto la guida di Serse Cosmi. Dopo un'ulteriore stagione in Serie A con il Perugia, nel 2002 approda alla per cinque miliardi di lire pi\u00f9 Fabi\u00e1n O'Neill; in bianconero trova poco spazio (7 presenze in campionato) senza convincere, e a gennaio viene ceduto in prestito al , dove non evita la retrocessione in Serie B del club emiliano. Nella stagione successiva passa sempre in prestito alla , con cui ottiene la salvezza in Serie A.\nNella stagione 2004-2005 torna nuovamente al Perugia, in Serie B, e porta la squadra umbra alla conquista dei play off per il ritorno in A, persi contro il . Svincolatosi a seguito del fallimento della formazione umbra, passa al con cui ottiene la promozione in Serie A al termine della stagione 2005-2006 e nella stagione 2007-2008 diventa il capitano della squadra. Nel 2009 lascia la formazione etnea (ma non la citt\u00e0 dove ormai vive stabilmente), dopo 122 partite di campionato e 2 reti, essendo in scadenza di contratto e non rientrando pi\u00f9 nei piani della societ\u00e0. Il 15 luglio 2009 firma un contratto biennale per il Brescia, in Serie B, dove \u00e8 tra i pi\u00f9 presenti nella scalata delle \"rondinelle\" alla Serie A. Il Brescia per\u00f2 non riesce a rimanere nella massima serie e retrocede nuovamente in B.\nIl 20 giugno 2011 firma per il , societ\u00e0 militante in Lega Pro Prima Divisione. Esordisce il 7 agosto 2011 nella sfida di Tim Cup contro il , vinta per 1-0, e colleziona 29 presenze in campionato, diventando capitano della formazione siciliana che manca la promozione in Serie B ai play-off. A fine stagione si svincola, a causa della mancata iscrizione del club siciliano al campionato, e viene ingaggiato dalla , sempre in Prima Divisione. Rimane in forza ai grigiorossi per una stagione e mezza, fino al gennaio 2014, quando passa all', in Lega Pro Seconda Divisione. A fine stagione rimane svincolato, e torna in Sicilia nelle file dell'Akragas. Con la societ\u00e0 agrigentina vince l'ennesimo campionato ritornando a giocare in Lega Pro.\nNell'estate 2015 torna al Catania: inizialmente contattato per un ruolo dirigenziale, decide in seguito di proseguire la carriera agonistica con i siciliani, sua squadra gi\u00e0 dal 2005 al 2009, tuttavia la societ\u00e0 decide di non tesserarlo, e di lasciarlo quindi libero di cercarsi un'altra squadra. Il 1\u00ba settembre 2015 torna allora a vestire la maglia del Siracusa , contribuendo alla vittoria del Girone I del campionato di Serie D e al conseguente ritorno in Lega Pro degli azzurri. L'11 luglio 2016, viene riconfermato dal Siracusa per la stagione 2016-2017.\nIl 14 dicembre lascia la squadra aretusea, decidendo per\u00f2 di andare a giocare nell'altra squadra della famiglia Cutrufo, gi\u00e0 proprietaria del Siracusa, ossia il Palazzolo, militante nel girone B dell'Eccellenza Sicilia.\nIl 23 aprile 2017 vince il campionato di Eccellenza con la maglia del Palazzolo contribuendo alla promozione del club in Serie D a distanza di quattro anni dall'ultima volta.\nIl 30 agosto 2017 raggiunge l'accordo con l'Asd Calcio Biancavilla, formazione catanese militante in Eccellenza. A gennaio 2018, contestualmente all'esonero del tecnico del Biancavilla, Baiocco prende la decisione di smettere con il calcio giocato, dichiarando di non rivedersi pi\u00f9 in questo sistema calcio.\nStatistiche.\nPresenze e reti nei club.\n\"Statistiche aggiornate al 17 ottobre 2018.\""}
{"id": "278187", "revid": "1305772", "url": "https://it.wikipedia.org/wiki?curid=278187", "title": "Culto del cargo", "text": "Il culto del cargo \u00e8 un culto di tipo millenarista sincretico apparso in alcune societ\u00e0 tribali melanesiane in seguito all'incontro con popolazioni occidentali. Originatesi dall'osservazione delle navi e dei traffici europei, i diversi culti del cargo hanno in comune la fede nell'avvento di navi o aerei da trasporto (in inglese \"cargo\", da cui il nome di questi movimenti religiosi) carichi di beni destinati non agli europei ma agli indigeni.\nI credenti del culto ritengono che la consegna dei beni sia disposta per loro da parte di un ente divino. Il culto del cargo si \u00e8 sviluppato principalmente in alcuni angoli remoti della Nuova Guinea e in altre societ\u00e0 tribali della Melanesia e della Micronesia in concomitanza con l'arrivo delle prime navi esploratrici occidentali del XIX secolo. Culti simili sono per\u00f2 apparsi anche in altre parti del mondo.\nIl culto del cargo ha avuto la sua maggiore diffusione in seguito alla seconda guerra mondiale, quando le trib\u00f9 indigene dei luoghi interessati ebbero modo di osservare le navi giapponesi e statunitensi che trasportavano grandi quantit\u00e0 di merci. Alla fine della guerra le basi militari dell'Oceano Pacifico furono chiuse e di conseguenza cess\u00f2 il rifornimento di merci. Per attrarre nuovamente le navi e invocare nuove consegne di merci, i credenti del culto del cargo istituirono rituali e pratiche religiose, come la riproduzione grossolana di piste di atterraggio, aeroplani e radio e l'imitazione del comportamento osservato presso il personale militare che aveva operato sul luogo.\nDurante la seconda met\u00e0 del Novecento il culto del cargo \u00e8 diminuito fino a scomparire quasi del tutto. Sull'isola di Tanna, nella Repubblica di Vanuatu, sopravvive ancora il culto di Jon Frum, uno dei pi\u00f9 conosciuti, che nacque prima della guerra e divenne in seguito un culto del cargo. Sulla stessa isola \u00e8 vivo il Movimento del Principe Filippo, che ha come oggetto la figura di Filippo di Edimburgo, marito di Elisabetta II, regina del Regno Unito.\nStoria.\nI resoconti sul culto del cargo solitamente iniziarono riferendosi ad una serie di movimenti presentatisi verso la fine del XIX secolo e i primi decenni del XX secolo. Il primo culto del cargo conosciuto \u00e8 stato il \"Movimento Tuka\", iniziato nelle isole Figi nel 1885. Altri tra i primi movimenti si sono presentati in Papua Nuova Guinea, incluso il \"Culto Taro\" nella Papua settentrionale, e la Pazzia dei Vailala documentata da F. E. Williams, uno dei primi antropologi ad operare in Papua Nuova Guinea.\nIl periodo classico di attivit\u00e0 del culto del cargo, ad ogni modo, \u00e8 stato negli anni durante e dopo la Seconda guerra mondiale. La vasta quantit\u00e0 di materiale di guerra che fu paracadutata sopra quelle isole durante la campagna del Pacifico avvenuta contro l'Impero del Giappone signific\u00f2 infatti un drastico cambiamento dello stile di vita degli isolani. Prodotti industriali come vestiti, cibo in scatola, tende, armi ed altri beni di utilit\u00e0 arrivarono in grandi quantit\u00e0 per rifornire i soldati e anche gli isolani che erano le loro guide ed ospiti. Alla fine della guerra le basi aeree furono abbandonate, e i \"cargo\" non furono pi\u00f9 paracadutati.\nPer far s\u00ec che i carichi di beni tornassero ad essere paracadutati o anche portati per via aerea o per mare, gli isolani talvolta iniziarono ad imitare i comportamenti che avevano visto assumere dai militari occidentali. Fabbricarono quindi cuffie audio di legno indossandole seduti dentro a finte torri di controllo da loro costruite; iniziarono a mimare i segnali di atterraggio aerei in mezzo alle piste e ad accendere segnali di fuoco e torce per illuminare le piste di atterraggio e i fari di posizione. I cultisti pensavano che gli stranieri avessero una speciale connessione diretta con i loro antenati, che secondo loro erano gli unici esseri ad avere il potere sufficiente a produrre le ricchezze dei cargo.\nIn una sorta di magia simpatetica e imitativa, molti di loro costruirono, con i mezzi a loro disposizione, riproduzioni a grandezza naturale di aeroplani e nuove piste di atterraggio simili a quelle occidentali, nella speranza che questo avrebbe attirato molti pi\u00f9 aeroplani pieni di \"cargo\". Ovviamente, queste pratiche non portarono al ritorno degli aeroplani semidivini, pieni di tutti quei meravigliosi carichi che venivano paracadutati durante il conflitto, ma finirono comunque per sradicare ogni altra pratica religiosa locale esistente prima della guerra.\nUn caso pi\u00f9 recente di questo tipo di comportamento si ebbe nel 1979, quando la nave taiwanese \"Lunchaun\", che trasportava un grosso carico di componenti elettrici, si rovesci\u00f2 nel Pacifico vicino alla Polinesia. Gran parte del carico rovesciato venne saccheggiata dagli isolani locali che ricavarono \u2013 dai detriti recuperati \u2013 oggetti, alcuni di uso pratico e altri di uso rituale. Interessante notare che molti di questi appaiono essere stati pensati come semplici ma potenti elettromagneti, i quali, per semplice fortuna o per sperimentazione, sembrano aver funzionato pi\u00f9 o meno bene.\nAlla fine questi culti sono svaniti, ma il termine \u00e8 rimasto in uso nella lingua corrente per indicare un gruppo di persone che imitano l'aspetto estetico superficiale di un processo o sistema senza averne la comprensione delle meccaniche profonde.\nAltra casistica di culto del cargo.\nUn culto simile, la danza degli spiriti, si \u00e8 presentato dal contatto tra le due civilt\u00e0 dei Nativi americani e degli anglo-americani alla fine del XIX secolo. Il profeta Wovoka della trib\u00f9 dei Paiute predicava che danzando in un certo modo gli antenati sarebbero tornati per mezzo della ferrovia e che una nuova terra avrebbe coperto la gente bianca.\nUna religione descritta come \"culto del cargo\" si svilupp\u00f2 durante la guerra del Vietnam tra alcuni appartenenti al popolo Hmong dell'Asia Sudorientale. Il nucleo del loro credo era che la seconda venuta di Ges\u00f9 Cristo fosse imminente, solo che questa volta sarebbe arrivato indossando una tuta mimetica e guidando una jeep militare, per portarli via nella terra promessa. Le origini sono sconosciute, ma si pu\u00f2 supporre che sia stato estratto dalle immagini del nuovo potere che apparve loro in quel periodo, in forma di militari statunitensi e di missionari cristiani occidentali.\nAnalogie nella cultura moderna.\nIl termine \"culto del cargo\" \u00e8 stato usato come analogia per descrivere certi fenomeni nel Primo mondo, in particolare nel mondo degli affari.\nDopo ogni successo commerciale, sia esso un nuovo modello di automobile, un aspirapolvere o un film, compaiono solitamente degli imitatori che producono copie superficiali dell'originale ma prive della sostanza del modello a cui si ispirano.\nIl termine \u00e8 in uso anche nel mondo dell'ingegneria del software, dove con \"cargo cult programming\" si indica la pratica di includere nel software pezzi di codice copiati da altre fonti senza averne compreso l'effettivo funzionamento.\n\"Cargo Cult Science\".\nIl tema \u00e8 stato anche il soggetto di un famosissimo discorso tenuto dal fisico e premio Nobel statunitense Richard Feynman all'apertura dell'anno accademico 1974-75 del California Institute of Technology. Feynman us\u00f2 l'esempio dei \"cargo cult\" per discutere di pseudoscienze e di metodo scientifico: ancora oggi il discorso \u00e8 considerato uno dei pi\u00f9 chiari e appassionanti appelli ai valori dell'integrit\u00e0 scientifica nella ricerca applicata."}
{"id": "278192", "revid": "125765071", "url": "https://it.wikipedia.org/wiki?curid=278192", "title": "Pasquale Marino", "text": "Carriera.\nGiocatore.\nCresciuto nelle giovanili del Marsala, con cui ha giocato quattro stagioni in Serie C2, nella stagione 1984-1985 pass\u00f2 all'Akragas, in Serie C1. Nel 1986-1987 viene acquistato dal , con cui ha giocato tre stagioni ottenendo nel 1988-1989 la promozione in Serie C1.\nDopo tre stagioni con la Battipagliese, nel 1992-1993 ha giocato per l'ultima volta in Serie C1, con il Potenza. La stagione successiva ha militato nel Campionato Nazionale Dilettanti con il Messina e infine ha chiuso la carriera nel 1997 dopo tre stagioni nel Catania, squadra con la quale ottenne pure una Promozione dal CND (poi Serie D), alla Serie C2 nella stagione 1994-1995. Nel 1989-1990 ha militato nella Battipagliese insieme a Massimo Mezzini, poi divenuto suo vice allenatore.\nAllenatore.\nInizi.\nAppena conclusa la stagione 1996-1997 come calciatore del Catania, Marino ha iniziato ad allenare nel Campionato Nazionale Dilettanti, al Milazzo (ricoprendo per\u00f2 inizialmente il doppio ruolo di allenatore e giocatore) ottenendo nel 1997-1998 un secondo posto e nel 1998-1999 un nono posto. Nel 1999-2000 \u00e8 passato al Ragusa (6\u00ba posto, sempre nel C.N.D.), mentre nel 2000-2001 \u00e8 stato assunto dal Patern\u00f2, con cui ha ottenuto due promozioni consecutive dalla Serie D alla Serie C1.\nFoggia, Arezzo e Catania.\nNel 2002-2003 \u00e8 passato al e ha ottenuto nuovamente la promozione in Serie C1. Mantenuta la categoria sempre con il Foggia nel 2003-2004 (9\u00ba posto), nel 2004-2005 \u00e8 stato ingaggiato dall', in Serie B, venendo esonerato nel corso del girone di ritorno dopo 5 sconfitte nelle ultime 6 giornate, e sostituito da Marco Tardelli; richiamato, ha concluso la stagione al 14\u00ba posto, salvandosi all'ultima giornata. Nel 2005-2006 torn\u00f2 al Catania, questa volta da allenatore, e in quanto la squadra arriv\u00f2 seconda conquist\u00f2 la promozione diretta in Serie A, in cui i siculi mancavano da 23 anni, mentre l'anno successivo mantenne la massima serie alla fine di un campionato culminato con lo scontro salvezza Catania-Chievo, vinto per 2-0 dagli etnei.\nUdinese e Parma.\nAl termine della stagione divent\u00f2 l'allenatore dell'Udinese, prendendo il posto di Alberto Malesani, riportando la squadra friulana in Europa dopo due anni di assenza arrivando settimo con 57 punti, frutto di 16 vittorie, 9 pareggi e 13 sconfitte.\nNella stagione successiva, l'Udinese arriva fino ai quarti di finale di Coppa Uefa, in campionato conquista la vetta della classifica alla nona giornata, ma poi totalizza solo 3 punti nelle seguenti 11 partite e l'allenatore siciliano rischia l'esonero. Dopo la conferma di Marino dal patron Pozzo, la squadra si riprende e fa 7 vittorie nelle ultime 8 partite della stagione concludendo al settimo posto con 58 punti a ridosso della zona UEFA Europa League. Per la cronaca, in quella stagione, la settima posizione non garantiva l'accesso in Europa a causa della vittoria della Lazio (classificata decima) in Coppa Italia. Il 22 dicembre 2009 viene ufficializzato il suo esonero dall'incarico di allenatore dell', e il suo posto venne preso da Gianni De Biasi. Tuttavia il 21 febbraio 2010 viene richiamato alla guida tecnica della squadra. La decisione della societ\u00e0 \u00e8 di tenerlo fino a fine stagione; infatti, dopo aver ottenuto la salvezza matematica con l'Udinese a 2 gare dal termine, dichiara che lascer\u00e0 la societ\u00e0 friulana a fine stagione dopo 3 anni. Termina la stagione al 15\u00ba posto con 44 punti (38 fatti da Marino) e il 24 maggio gli subentra Francesco Guidolin; il 1 giugno risolve consensualmente il contratto. \nIl 2 giugno successivo firma un contratto annuale con il dal quale viene esonerato il 3 aprile 2011, con la squadra quart'ultima in classifica in seguito alla sconfitta interna per 1-2 rimediata con il ultimo.\nGenoa.\nIl 22 dicembre 2011 venne assunto dal Genoa come allenatore della prima squadra firmando un contratto fino al 2013 al posto di Alberto Malesani. Il 2 aprile 2012, dopo la sconfitta per 5-4 in casa dell', venne esonerato dopo aver ottenuto, in 14 gare, 3 vittorie, 4 pareggi e 7 sconfitte, con la squadra quint'ultima in classifica che non vinceva da 2 mesi, e al suo posto viene richiamato Malesani.\nPescara.\nIl 7 giugno 2013 venne scelto come nuovo allenatore del Pescara, appena retrocesso in Serie B, andando a sostituire per la stagione 2013-2014 il tecnico Christian Bucchi: firma un contratto biennale con opzione per il terzo anno a 300.000 euro pi\u00f9 bonus. Fece il suo esordio l'11 agosto 2013 nel secondo turno di Coppa Italia battendo in casa il Pordenone per 1-0 e il 17 agosto, nel terzo turno, batte in trasferta il Torino per 2-1. Venne esonerato il 22 febbraio 2014, dopo la sconfitta contro il Bari, venendo sostituito da Serse Cosmi.\nVicenza e Frosinone.\nNella stagione seguente, esattamente il 30 ottobre 2014, viene chiamato a sostituire Giovanni Lopez sulla panchina del che si trovava 20\u00ba in Serie B, dopo l'undicesima giornata. Raggiunge la matematica salvezza con 10 giornate di anticipo e nel finale di stagione si contende con Frosinone e Bologna il secondo posto (valevole per la promozione diretta in serie A). Con i biancorossi chiude il campionato regolare al terzo posto, garantendosi il diritto a disputare la semifinale dei play-off (persa contro il ). L'11 giugno 2015 annuncia l'addio al club berico, nonostante la societ\u00e0 gli abbia garantito un prolungamento del contratto fino al 2018 (il rapporto in essere era valido fino al 2016) ed un adeguamento dell'ingaggio. Malgrado sembri prossimo a firmare con il Catania, l'accordo salta a causa dello scandalo che coinvolge la squadra etnea. Marino (disposto comunque a rescindere con il Vicenza, che nel frattempo aveva contattato diversi possibili nuovi allenatori), viene nuovamente convocato dalla societ\u00e0 veneta, che gli offre il progetto tecnico che desiderava e il 25 giugno trova l'accordo con il tecnico valido fino al 2017. Il 14 marzo 2016, con la squadra al ventesimo posto in classifica, viene esonerato. Il 3 giugno seguente rescisse il contratto con la societ\u00e0 biancorossa. Tre giorni dopo diventa il nuovo tecnico del Frosinone, con cui firma un contratto annuale. Nonostante la positiva stagione conclusasi con il terzo posto a pari punti con il Verona, la squadra esce alle semifinali dei play-off contro il Carpi. Dopo aver pareggiato per 0-0 in trasferta all'andata, al ritorno la squadra viene infatti sconfitta per 0-1 al Matusa. Il tecnico annuncia dunque le proprie dimissioni.\nBrescia.\nIl 12 ottobre 2017 viene chiamato sulla panchina del Brescia al posto dell'esonerato Roberto Boscaglia. Il 15 gennaio 2018, dopo 3 vittorie, 4 pareggi e 6 sconfitte in 13 partite, viene esonerato e sostituito dal rientrante Boscaglia.\nSpezia.\nIl 20 giugno 2018 viene annunciato come nuovo allenatore dello . Porta la squadra ligure al sesto posto in classifica, con successiva eliminazione ai play-off per mano del Cittadella (1-2). Il 30 maggio 2019 lascia lo Spezia di comune accordo con la societ\u00e0.\nParentesi a Palermo.\nIl 7 giugno 2019 firma un contratto biennale con il . Tuttavia, a seguito della mancata iscrizione al successivo campionato di Serie B per inadempienze finanziarie da parte della societ\u00e0 rosanero, la quale sar\u00e0 costretta a ripartire dalla Serie D, il contratto del tecnico marsalese viene di fatto interrotto ancor prima di iniziare il raduno estivo prestagionale.\nEmpoli.\nIl 26 gennaio 2020 sostituisce Roberto Muzzi sulla panchina dell', legandosi ai toscani fino al termine della stagione. Al debutto vince per 3-1 contro il e dopo altre 3 vittorie il 29 febbraio arriva la prima sconfitta, contro il . Con 9 vittorie, 3 pareggi e 5 sconfitte, ottiene il settimo posto, posizione utile per disputare i play-off, vincendo all'ultima giornata il derby con il Livorno per 0-2 all'Armando Picchi, in quella che \u00e8 stata la prima vittoria dell'Empoli in casa del Livorno in tutta la sua storia. Nei playoff i toscani vengono eliminati al turno preliminare dal per via del miglior piazzamento in classifica dei veneti, dopo aver pareggiato la gara per 1-1 (oltre al fatto che gli azzurri hanno sbagliato ben due rigori). L'11 agosto 2020 in comune accordo con la societ\u00e0, rescinde il proprio contratto che lo legava al club toscano.\nSPAL.\nIl giorno seguente viene nominato nuovo tecnico della SPAL, neoretrocessa in Serie B. Viene esonerato il 16 marzo 2021 e sostituito da Massimo Rastelli.\nCrotone.\nIl 29 ottobre 2021 viene scelto come nuovo allenatore del Crotone, terzultimo in Serie B con 7 punti in 10 gare, subentrando all'esonerato Francesco Modesto e sottoscrivendo un contratto fino al termine della stagione con la squadra calabrese. Il 10 dicembre viene esonerato con la squadra ancora terzultima avendo raccolto, in 7 gare, 1 pareggio e 6 sconfitte delle quale 5 sono consecutive.\nStatistiche da allenatore.\n\"Statistiche aggiornate al 10 dicembre 2021, in grassetto le competizioni vinte.\""}
{"id": "278196", "revid": "21583", "url": "https://it.wikipedia.org/wiki?curid=278196", "title": "Clap skate", "text": "I Clap skates (detti anche clapskates, slap skates o slapskates, dall'olandese \"klapschaats\") sono un tipo di pattini da ghiaccio usati nel pattinaggio di velocit\u00e0. Contrariamente ai pattini tradizionali, dove la lama \u00e8 fissata allo scarponcino, i clap skates hanno la lama attaccata solo tramite un cardine posto sulla parte anteriore della suola. Questo permette alla lama di restare pi\u00f9 a lungo a contatto con il ghiaccio e quindi uno slancio pi\u00f9 lungo. Inoltre rende il movimento pi\u00f9 naturale, distribuendo quindi l'energia della gamba in modo pi\u00f9 efficiente.\nI clap skates vennero sviluppati alla Facolt\u00e0 di Scienze del Movimento Umano della Vrije Universiteit di Amsterdam, sotto la direzione di Gerrit Jan van Ingen Schenau, anche se l'idea del clap skate \u00e8 molto pi\u00f9 antica; sono noti alcuni progetti risalenti ai primi anni del XX secolo.\nI clap skates vennero introdotti per la prima volta nella stagione 1984/1985, ma l'idea non venne seriamente presa in considerazione fino agli anni 1990. Nella stagione 1996/1997 la squadra femminile olandese inizi\u00f2 a usare i clap skates con grande successo. Il resto del mondo del pattinaggio le segu\u00ec subito, provocando un'ondata di record mondiali nelle stagioni successive, compresi i XVIII Giochi olimpici invernali del 1998, disputati a Nagano (Giappone).\nOggi tutti i pattinatori di alto livello usano i clap skates.\nStoria.\nL'idea per questo tipo di pattino venne illustrata e registrata per la prima volta nel 1894 da Karl Hannes, di Raitenhaslach, Burghausen. Venne poi riscoperta da Gerrit Jan van Ingen Schenau, che inizi\u00f2 a lavorare sulla sua applicazione al pattinaggio di velocit\u00e0 nel 1979, creando un primo prototipo nel 1980 e finendo la sua tesi di dottorato sull'argomento nel 1981: sosteneva che l'atleta avrebbe beneficiato dal movimento pi\u00f9 lungo del pattino sul ghiaccio, permettendo al muscolo del polpaccio di rendere pi\u00f9 potente lo slancio. Il cardine venne perfezionato grazie alla collaborazione con Viking. Nel 1985, Ron Ket fu il primo a essere cronometrato ufficialmente mentre utilizzava i clap skates, percorrendo 500 metri a Jaap Eden baan in soli 40,65 secondi, un risultato molto promettente. Nel febbraio del 1986, Henk Gemser, che stava allenando la squadra nazionale danese di pattinaggio di velocit\u00e0, espresse la volont\u00e0 di iniziare a impiegare i clap skates, ma la cosa non and\u00f2 oltre. Nella stagione 1986/1987 un piccolo numero di pattinatori di maratona aveva intenzione di usare i clap skates durante le competizioni, ma il loro utilizzo venne proibito nelle competizioni ufficiali a causa del rischio maggiore in caso di cadute. I pattinatori Ids Postma, Bart Veldkamp e Rintje Ritsma, che in seguito sarebbero diventati i pattinatori di velocit\u00e0 danesi pi\u00f9 importanti, rimasero poco impressionati dal nuovo tipo di pattini.\nDurante la stagione 1994/1995, undici pattinatori provenienti dall'Olanda meridionale nella categoria 14-18 anni iniziarono ad usare i clap skates in gara. Gli atleti dimostrarono in media il 6,25% di miglioramento nei loro tempi, mentre i pattinatori che usavano i soliti pattini migliorarono solo del 2,5%. Dieci di loro si piazzarono nel campionato nazionale.\nNella stagione 1996/1997, l'uso dei clap skates impenn\u00f2 e nel 1997 Tonny de Jong fu la prima atleta a vincere i campionati europei di pattinaggio di velocit\u00e0 indossando i clap skates, lasciando Gunda Niemann, la campionessa in carica, al secondo posto. Niemann sostenne che quel tipo di pattini era illegale e che avrebbe dovuto essere bandito. Negli anni seguenti i pattini iniziarono a dominare la scena del pattinaggio di velocit\u00e0 solo all-around ma venne proibito nelle gare di sprint.\nUna ricerca completata nel 2001 ha dimostrato che la maggiore velocit\u00e0 dei clap skates non deriva dall'utilizzo del polpaccio per stendere la caviglia, come si pensava quando vennero inventati, ma dal fatto che il punto di rotazione si trova sul cardine e non sulla punta del pattino, facilitando il trasferimento di forza al ghiaccio."}
{"id": "278198", "revid": "9", "url": "https://it.wikipedia.org/wiki?curid=278198", "title": "Clapskate", "text": ""}
{"id": "278199", "revid": "9", "url": "https://it.wikipedia.org/wiki?curid=278199", "title": "Clap skates", "text": ""}
{"id": "278200", "revid": "9", "url": "https://it.wikipedia.org/wiki?curid=278200", "title": "Clapskates", "text": ""}
{"id": "278204", "revid": "93610958", "url": "https://it.wikipedia.org/wiki?curid=278204", "title": "Base (politica)", "text": "In politica, il termine base si riferisce ad un gruppo di attivisti che sostengono un singolo partito o movimento. Nel caso di elezioni legislative, gli elettori della base preferiscono appoggiare il candidato del proprio partito rispetto ad un avversario altrimenti interessante, allo scopo di rafforzare le possibilit\u00e0 del partito di ottenere una maggioranza semplice o relativa, punto di partenza per giocare un ruolo predominante in una legislatura."}
{"id": "278205", "revid": "767487", "url": "https://it.wikipedia.org/wiki?curid=278205", "title": "Memoria olografica", "text": "La memoria olografica \u00e8 una tecnica di memorizzazione di informazioni ad alta densit\u00e0 entro un cristallo attraverso l'utilizzo della fotopolimerasi. Tale tecnologia permette densit\u00e0 di memorizzazione del supporto molto maggiori rispetto ad altri tipi di memorizzazione ottica (come i DVD). Inoltre, la memoria olografica sfrutta appieno l'intero volume del supporto di memorizzazione: non si limita cio\u00e8 ad usarlo in modo quasi totalmente bidimensionale, come invece si limitano a fare precedenti tecniche (come per esempio i \"layer\", o strati, dei DVD). Questo \u00e8 reso possibile da un fenomeno chiamato \"selettivit\u00e0 di Bragg\" che permette a pi\u00f9 ologrammi di essere memorizzati contemporaneamente nello stesso volume.\nDescrizione.\nPer memorizzare gli ologrammi bisogna avere un mezzo per modulare il laser - per esempio modificandone la lunghezza d'onda - o ruotare il supporto di memorizzazione, o in alternativa utilizzare due laser fatti interferire.\nCome gli altri supporti di memorizzazione, le memorie olografiche si dividono in memorie a una sola scrittura e memorie che possono essere scritte pi\u00f9 volte. Le memorie a una sola scrittura sfruttano il cambiamento di fase dei supporti di memorizzazione, mentre le memorie che possono essere scritte pi\u00f9 volte utilizzano metodi come l'effetto fotorefrattivo che viene sfruttato con la seguente tecnica:\nPer la rilettura delle informazioni dal supporto basta utilizzare un singolo fascio laser. Il singolo fascio, attraversando il materiale nel punto in cui l'ologramma \u00e8 stato scritto, si divide in due parti, per via del mutato indice di rifrazione del supporto; uno dei due fasci ottenuti risulta come \"fascio dati\" (ovvero la riproduzione del \"fascio del segnale\" usato per l'originaria scrittura). Tale \"fascio dati\" \u00e8 poi diretto su un dispositivo di rilevazione, come i CCD utilizzati dalle macchine fotografiche, tramite cui \u00e8 possibile rileggere le informazioni originali.\nIn teoria la tecnologia olografica pu\u00f2 memorizzare un singolo bit per un blocco cubico grande quanto la lunghezza d'onda del laser. Per esempio il laser all'Elio-Neon a luce rossa ha una lunghezza d'onda di 632,8 nanometri. Un tale laser potrebbe memorizzare fino a 4 Gigabit per millimetro cubico (0.001/632.8e-9)^3=3.95e9 bit. In pratica la capacit\u00e0 reale di memorizzazione \u00e8 inferiore per via di alcuni problemi come:\nAl National Association of Broadcasters 2005 (NAB) a Las Vegas, InPhase Technologies ha effettuato la prima dimostrazione pubblica del mondo di un prototipo commerciale per la memorizzazione di informazioni. \nLa stessa InPhase ha previsto di iniziare a distribuire nel maggio 2008, solo ai suoi partner strategici, una versione preliminare del suo primo modello di masterizzatore e di disco olografico, in grado di memorizzare fino a 300 GB di dati per singolo disco rimovibile e di conservarli per almeno 50 anni. Il masterizzatore, rivolto al mercato professionale, aveva nel 2007 un costo previsto di circa 18.000 dollari statunitensi . La ditta prevede poi di realizzare, ogni circa 18-24 mesi, due ulteriori modelli di maggiore capacit\u00e0, fino a 1.6 TB ."}
{"id": "278206", "revid": "842", "url": "https://it.wikipedia.org/wiki?curid=278206", "title": "Holographic versatile disc", "text": ""}
{"id": "278207", "revid": "76176706", "url": "https://it.wikipedia.org/wiki?curid=278207", "title": "Blu Ray", "text": ""}
{"id": "278210", "revid": "842", "url": "https://it.wikipedia.org/wiki?curid=278210", "title": "Teraflops", "text": ""}
{"id": "278211", "revid": "842", "url": "https://it.wikipedia.org/wiki?curid=278211", "title": "Petaflops", "text": ""}
{"id": "278212", "revid": "1543377", "url": "https://it.wikipedia.org/wiki?curid=278212", "title": "Earth Simulator", "text": "L'Earth Simulator (ES) \u00e8 stato il pi\u00f9 potente supercomputer del pianeta tra il 2002 e il 2004. Il sistema \u00e8 posizionato nell'Earth Simulator Center (ESC) a Kanazawa-ku (ward), Yokohama-shi, Giappone. Il computer \u00e8 in grado di sviluppare 35,86 TeraFLOPS. Il sistema \u00e8 stato sviluppato dal NASDA, JAERI, e dal JAMSTEC nel 1997 per studiare le evoluzioni del clima su scala globale. La costruzione inizi\u00f2 nell'ottobre del 1999 e venne completata nel febbraio del 2002. Il sistema divenne operativo ufficialmente l'11 marzo 2002. Il costo del progetto \u00e8 stato di 7,2 miliardi di yen. L'Earth Simulator venne superato dal prototipo Blue Gene/L il 29 settembre 2004.\nCostruito dalla NEC l'ES \u00e8 basato sull'architettura NEC SX-6. Il sistema \u00e8 formato da 640 nodi con 8 processori vettoriali e 16 gigabyte di memoria RAM per ogni nodo. Il sistema nel complesso ha 5120 processori e 10 terabyte di memoria RAM. Due nodi occupano 1 metro \u00d7 1,4 metri \u00d7 2 metri di cabinet. Ogni cabinet consuma 20 kVA di potenza. Il sistema ha 700 terabyte di hard disk (450 per il sistema e 250 per gli utenti) e 1,6 petabyte di spazio su nastri. L'ES al momento della sua presentazione era cinque volte pi\u00f9 veloce dell'ASCI White il precedente pi\u00f9 potente computer del pianeta.\nIl sistema \u00e8 in grado di effettuare simulazioni dell'intera atmosfera planetaria e degli oceani con una precisione di 10 chilometri.\nL'ESC \u00e8 stato accuratamente progettato per proteggere il computer dai disastri naturali. Dei fili percorrono l'esterno dell'edificio per poter intercettare e scaricare a terra eventuali fulmini o scariche ad alta tensione. L'illuminazione \u00e8 fornita da lampade alogene installate esternamente alla sala dei computer per prevenire eventuali interferenze magnetiche. L'edificio \u00e8 costruito su speciali supporti isolanti che oscillando e comprimendosi proteggono l'edificio dalle scosse sismiche."}
{"id": "278213", "revid": "253269", "url": "https://it.wikipedia.org/wiki?curid=278213", "title": "Jean Gruault", "text": "Biografia.\nJean Gruault si avvicin\u00f2 al cinema come attore con \"Les surmen\u00e9s\" (1958), cortometraggio di Jacques Doniol-Valcroze ma, grazie ai consigli di Roberto Rossellini presto si orient\u00f2, insieme al suo amico Jacques Rivette, sul lavoro di sceneggiatore. E fu proprio la collaborazione con Rivette che nel 1960 diede vita a una delle prime opere della \"Nouvelle Vague\", \"Paris nous appartient\". Con lo stesso Rivette realizzer\u00e0 poi \"Suzanne Simonin la religiosa\" (1966).\nDopo aver collaborato con lo stesso Rossellini - regista con cui avr\u00e0 occasione di lavorare anche in seguito - per la sceneggiatura di \"Vanina Vanini\" (1961), inizi\u00f2 con \"Jules e Jim\" (1962) il lungo sodalizio artistico con Fran\u00e7ois Truffaut che lo vedr\u00e0 collaborare con il regista anche per la sceneggiatura di vari altri lungometraggi: \"Il ragazzo selvaggio\" (1970), \"Le due inglesi\" (1971), \"Ad\u00e8le H., una storia d'amore\" (1975), \"La camera verde\" (1978). Nel frattempo lavor\u00f2 anche con Jean-Luc Godard per il film \"Les Carabiniers\" (1963) e scrisse le sceneggiature di varie produzioni destinate alla TV.\nA partire dal 1975, Gruault collabor\u00f2 alla sceneggiatura di tre pellicole di Alain Resnais: \"Mon oncle d'Am\u00e9rique\" (1980), \"La vita \u00e8 un romanzo\" (1983) e \"L'amour \u00e0 mort\" (1984). Fu proprio il primo di questi tre film a dargli il maggior riconoscimento internazionale: una candidatura all'Oscar alla migliore sceneggiatura originale e il David di Donatello per la migliore sceneggiatura straniera. Tra i suoi ultimi lavori, va segnalata la collaborazione con Jean-Pierre e Luc Dardenne per \"Je pense \u00e0 vous\" (1992)."}
{"id": "278217", "revid": "125740983", "url": "https://it.wikipedia.org/wiki?curid=278217", "title": "Service-oriented architecture", "text": "Nell'ambito dell'informatica, con la locuzione inglese di Service-Oriented Architecture (SOA) si indica generalmente un'architettura software adatta a supportare l'uso di servizi Web per garantire l'interoperabilit\u00e0 tra diversi sistemi cos\u00ec da consentire l'utilizzo delle singole applicazioni come \"componenti\" del processo di business e soddisfare le richieste degli utenti in modo integrato e trasparente.\nDefinizioni esistenti.\nUna \"Service-Oriented Architecture\" \u00e8 progettata per il collegamento a richiesta di risorse computazionali (principalmente applicazioni e dati), per ottenere un dato risultato per gli utenti, che possono essere utenti finali o altri servizi. L\"'Organization for the Advancement of Structured Information Standards\" (Organizzazione per lo sviluppo di standard sull'informazione strutturata) definisce la Service Oriented Architecture cos\u00ec:\nNonostante il fatto che esistano molteplici definizioni di \"Service-Oriented Architecture\", solo il gruppo \"Organization for the Advancement of Structured Information Standards\" ha prodotto una definizione formale applicabile profondamente sia alla tecnologia che ai domini aziendali.\nSebbene molte definizioni di \"Service-Oriented Architecture\" si limitino alla tecnologia o solo ai Web service, questo aspetto \u00e8 predominante per i fornitori di tecnologia. Nel 2003 questi parlavano di Web service, e nel 2006 di Motori di Processo legati alla Business Process Model Notation.\nIl manifesto.\nIl manifesto SOA recita:\nDescrizione.\nNell'ambito di un'architettura \"Service-Oriented Architecture\" \u00e8 quindi possibile modificare, in maniera relativamente pi\u00f9 semplice, le modalit\u00e0 di interazione tra i servizi, oppure la combinazione nella quale i servizi vengono utilizzati nel processo. Inoltre, risulta pi\u00f9 agevole aggiungere nuovi servizi e modificare i processi per rispondere alle specifiche esigenze di business. Cos\u00ec facendo, il processo di business non \u00e8 pi\u00f9 vincolato da una specifica piattaforma o da un'applicazione; ma pu\u00f2 essere considerato come un componente di un processo pi\u00f9 ampio e quindi riutilizzato o modificato.\nL'architettura orientata ai servizi \u00e8 particolarmente adatta per le aziende che presentano una discreta complessit\u00e0 di processi e applicazioni. Infatti, viene agevolata l'interazione tra le diverse realt\u00e0 aziendali. Le attivit\u00e0 di business ora possono sviluppare processi efficienti sia internamente che esternamente. Parallelamente aumenta la flessibilit\u00e0 e l'adattabilit\u00e0 dei processi.\nBench\u00e9 molte aziende offrano prodotti che possono formare la base di una \"Service-Oriented Architecture\" va sottolineato che la \"Service-Oriented Architecture\" non \u00e8 un prodotto.\nLa chiave sta nella totale assenza di business logic sul client SOA, il quale \u00e8 totalmente agnostico rispetto alla piattaforma di implementazione, riguardo ai protocolli, al binding, al tipo di dati, alle policy con cui il servizio produrr\u00e0 l'informazione richiesta. Tutto a beneficio dell'indipendenza dei servizi, che possono essere chiamati per eseguire i propri compiti in un modo standard, senza che il servizio abbia conoscenza dell'applicazione chiamante e senza che l'applicazione abbia conoscenza, o necessiti di averne, del servizio che effettivamente eseguir\u00e0 l'operazione.\n\"Service-Oriented Architecture\" pu\u00f2 anche essere vista come uno stile dell'architettura dei sistemi informatici che permetta la creazione delle applicazioni sviluppate, combinando servizi debolmente accoppiati e interoperabilit\u00e0 degli stessi. Questi servizi interagiscono secondo una definizione formale, detta protocollo o contratto, come per i Web Services Description Language indipendente dalla piattaforma sottostante e dalle tecnologie di sviluppo (come Java, .NET, ecc.). Per esempio, i servizi scritti in Java usando la piattaforma Java EE e quelli in C# con .NET possono essere utilizzati dall'applicazione sovrastante. Le applicazioni in esecuzione su una piattaforma possono anche utilizzare servizi in esecuzione su altre, come con i Web service, facilitando quindi la riusabilit\u00e0.\n\"Service-Oriented Architecture\" pu\u00f2 supportare l'integrazione e la consolidazione di attivit\u00e0 all'interno di complessi sistemi aziendali (sistemi di EAI) ma non specifica o fornisce la metodologia o il framework per documentare capacit\u00e0 e potenzialit\u00e0 dei servizi.\nI linguaggi di alto livello come Business Process Execution Language e le specifiche come \"Web Services Choreography Description Language\" e \"WS-Coordination\" estendono il concetto di servizio, fornendo un metodo per definire e supportare la coordinazione dei servizi di rifinitura con quelli maggiori, che, di conseguenza, possono essere inclusi in flussi di controllo e processi aziendali implementati con applicazioni composte o portali.\nTecnologie correlate.\nTra le tecnologie che permettono di creare delle architetture orientate ai servizi, ci sono:\nProtocolli di comunicazione correlati.\nIl service oriented computing non \u00e8 legato ad una specifica tecnologia. Pu\u00f2 essere realizzato usando una vasta gamma di tecnologie, comprese:\nBisogna sottolineare il fatto che, perch\u00e9 una architettura possa essere definita \"orientata ai servizi\", il protocollo di comunicazione deve permettere anche di definire i servizi, i parametri in ingresso ed in uscita, come viene fatto, ad esempio con il Web Services Description Language.\nDiversi dei protocolli elencati sopra sono antecedenti alla definizione dell'architettura orientata ai servizi e sono associati al component-based software engineering. Quando sono state introdotte delle tecnologie legate all'eXtensible Markup Language, \u00e8 diventato pi\u00f9 semplice e proficuo realizzare architetture di questo tipo.\nAspetti dello sviluppo.\nLa validit\u00e0 di un'architettura orientata ai servizi (SOA) \u00e8 conseguenza degli elementi e degli standard su cui si fonda. In particolare vanno considerati i seguenti aspetti:\nCritiche.\nL'architettura di tipo SOA \u00e8 stata criticata da Martin Fowler e da Jim Webber. La critica riguarda la complessit\u00e0 del coordinamento tra i vari Web service che vengono chiamati. Solitamente per tale compito viene usato un prodotto proprietario di tipo Enterprise Service Bus. Tale prodotto proprietario nasconde all'interno di s\u00e9 la complessit\u00e0 del coordinamento delle varie componenti. Con il tempo, modificare le configurazioni dell'ESB diventa sempre pi\u00f9 difficile e si tende a non usare pi\u00f9 l'ESB, ma a fare in modo che i componenti si chiamino l'uno con l'altro direttamente, ripresentando i problemi che l'ESB si era proposto di risolvere.\nMicroservice.\nI microservice hanno uno stretto legame con l'architettura orientata ai servizi, infatti lo stile di sviluppo dei microservice \u00e8 molto simile a quello promosso da chi sostiene SOA. La differenza sta nel fatto che spesso venivano usati degli Enterprise Service Bus per integrare delle applicazioni monolitiche.\nIl tentativo di nascondere la complessit\u00e0 dell'integrazione all'interno degli Enterprise Service Bus, secondo Martin Fowler, ha portato a progetti che sono durati diversi anni e che sono costati milioni di dollari ma che non hanno prodotto alcun valore. Ancor peggio, hanno portato a modelli di conduzione centralizzata che hanno inibito i cambiamenti e reso difficile notare questi problemi.\nScrive Martin Fowler:"}
{"id": "278218", "revid": "33689", "url": "https://it.wikipedia.org/wiki?curid=278218", "title": "Microsoft FrontPage", "text": "Microsoft FrontPage (nome completo Microsoft Office FrontPage) \u00e8 un editor HTML del tipo WYSIWYG prodotto dalla Microsoft Corporation per la linea di sistemi operativi Windows. \u00c8 stato parte della linea di prodotti Microsoft Office fino al 2003, anno in cui fu rimpiazzato da Microsoft Expression Studio e Microsoft SharePoint Designer, quest'ultimo distribuito il dicembre 2006 con Microsoft Office 2007.\nStoria.\nFrontPage fu creato dalla societ\u00e0 Vermeer Technologies, Incorporated di Cambridge, (evidenza: \u00e8 possibile trovare la stringa _lti_ nelle cartelle e nei file di un sito FrontPage). La societ\u00e0 fu acquisita da Microsoft nel 1996 per poter aggiungere il software alla linea di prodotti Office, permettendo l'aumento di vantaggio nella guerra dei browser, poich\u00e9 FrontPage era stato progettato per creare pagine web pienamente compatibili con Internet Explorer.\nEssendo un editor WYSIWYG, FrontPage \u00e8 progettato per nascondere il codice HTML, permettendo ai principianti di progettare siti Web con facilit\u00e0.\nLa prima occasione in cui il nome FrontPage fu accompagnato al nome Microsoft fu con l'uscita di Windows NT 4.0 Server e il suo Web server costituente Internet Information Services 2.0. Incluso nel CD di NT 4.0, FrontPage 1.1 funzionava su NT 4.0 (Server o Workstation) o Windows 95. Fino a FrontPage 98, il programma era diviso in due versioni: FrontPage Editor, usato per modificare le pagine web, e FrontPage Explorer, usato per navigare tra le cartelle del sito. Con FrontPage 2000 (versione 9.0), i due programmi furono uniti creando un singolo programma per navigare tra le cartelle del proprio sito e contemporaneamente modificare le pagine.\nFrontPage in origine necessitava di plugin per il server, chiamati IIS Extensions. L'estensione fu rinnovata per l'inclusione nella linea di prodotti Office 97, poi rinominata FrontPage Server Extensions (FPSE). Entrambi i set di estensioni dovevano essere installati sul server Web di destinazione per far funzionare le funzioni di contenuto e di pubblicazione. Microsoft offr\u00ec due versioni dei pacchetti FPSE, rispettivamente per Windows e i sistemi basati su Unix. FrontPage 2000 Server Extensions funzion\u00f2 anche con le versioni precedenti di FrontPage. FPSE 2002 (10.0) \u00e8 stata l'ultima versione distribuita, funzionante con FrontPage 2003 (11.0) e venne aggiornata anche per IIS 6.0. Ma con FrontPage 2003, Microsoft cominci\u00f2 a spostarsi da estensioni per server proprietari a protocolli standard come FTP e WebDAV per la pubblicazione Web remota. FrontPage 2003 pu\u00f2 anche essere usato con Windows SharePoint Services.\nNel 1998 fu distribuita una versione per Mac OS, ma non fu mai aggiornata e incluse meno funzioni della versione per Windows.\nNel 2006 Microsoft ha annunciato che FrontPage sarebbe stato sostituito da due prodotti: Microsoft SharePoint Designer permette la creazione di applicazioni basate su SharePoint. Microsoft Expression Web \u00e8 destinato ai designer Web professionali per create siti Web. Microsoft cess\u00f2 lo sviluppo di FrontPage nel dicembre 2006."}
{"id": "278219", "revid": "1871", "url": "https://it.wikipedia.org/wiki?curid=278219", "title": "FrontPage", "text": ""}
{"id": "278220", "revid": "1363894", "url": "https://it.wikipedia.org/wiki?curid=278220", "title": "Tadahiro Nomura", "text": "\u00c8 uno dei pi\u00f9 grandi judoka a livello mondiale nella categoria 60\u00a0kg. Tadahiro Nomura \u00e8 l'unico judoka ad aver conquistato 3 medaglie d'oro alle Olimpiadi, superando David Douillet e la compatriota Ryoko Tani."}
{"id": "278221", "revid": "116932528", "url": "https://it.wikipedia.org/wiki?curid=278221", "title": "Campovico", "text": "Campovico (\"Camvigh\" in dialetto valtellinese, : ) \u00e8 una frazione del comune di Morbegno, in Provincia di Sondrio. Fino al 1939 \u00e8 stato comune autonomo.\n\u00c8 collegato alla citt\u00e0 dal settecentesco Ponte di Gand e confina ad est con la frazione di Paniga e a sud con il fiume Adda. La Chiesa Parrocchiale di Campovico, intitolatata alla Visitazione della Beata Vergine, fu costruita a partire del 1665 e consacrata nel 1706.\nTestimonianze storiche.\nGiovanni Guler von Weineck, che fu governatore grigione della Valtellina dal 1587 al 1588, cos\u00ec descrive l'abitato di Campovico:"}
{"id": "278230", "revid": "123654759", "url": "https://it.wikipedia.org/wiki?curid=278230", "title": "Aristide", "text": "Biografia.\nAristide contribu\u00ec fortemente al rovesciamento della tirannide di Ippia nel 510 a.C.\nFu uno dei dieci strateghi che, pur comandando un esercito inferiore di numero, vinse in maniera esemplare le armate della Persia guidate dal re Dario I nella battaglia di Maratona del 490 a.C.\nFu arconte nel 489 e nel 488 a.C., e nel 482 a.C. fu ostracizzato da Atene poich\u00e9 si era opposto alla \"Legge navale\" proposta da Temistocle, il suo rivale in politica, che destinava il ricavato delle miniere d'argento di Laurion per la costruzione di navi da guerra. Aristide non era contrario alla creazione di una flotta (sar\u00e0 infatti il prosecutore di questa linea politico militare dopo la caduta di Temistocle), ma al sistema di finanziamento scelto. Egli era dell'opinione che le rendite delle miniere andassero distribuite ai cittadini. Temistocle dimostr\u00f2 che, se le rendite fossero state divise fra tutti i cittadini, sarebbero divenute ben poca cosa, mentre la creazione di una flotta avrebbe portato benessere e nuovi affari per tutti.\nPlutarco, nelle Vite parallele, riferisce di una disavventura relativa alla condanna che coinvolse Aristide in prima persona: un ateniese si rivolse a lui per scrivere sull\"'ostrakon\" (il pezzo di coccio usato per segnalare gli indesiderati) perch\u00e9 l'uomo era analfabeta; Aristide chiese il nome da scrivere, e il suo interlocutore fece il suo nome; Aristide, resosi conto di non essere stato riconosciuto, chiese perch\u00e9 volesse condannarlo all'ostracismo; questi rispose che non aveva un vero motivo, ma era solo stanco di sentir nominare Aristide \"il Giusto\"; al che, Aristide scrisse il suo nome e non fece commenti.\nGraziato dall'amnistia indetta alla vigilia della minaccia persiana contro la Grecia nel 480 a.C. guidata dal re Serse, partecip\u00f2 nel settembre dello stesso anno alla battaglia di Salamina, durante la quale i Persiani furono clamorosamente sconfitti e cacciati dall'Attica.\nNel 479 a.C. guid\u00f2 per l'ennesima volta alla vittoria l'esercito ateniese contro i Persiani nella battaglia di Platea. L'anno seguente svolse un ruolo dominante nella formazione della confederazione di citt\u00e0-stato greche conosciuta come lega delio-attica: ormai famoso in tutta Atene e non solo per la sua probit\u00e0 e la sua rettitudine, da cui il suo soprannome \"il giusto\", fu incaricato di assicurare e raccogliere il contributo che ogni citt\u00e0 facente parte della lega doveva versare ogni anno alla cassa federale.\nSebbene avesse amministrato il tesoro della lega per molti anni, mor\u00ec talmente povero che lo Stato fu costretto a pagargli il funerale."}
{"id": "278231", "revid": "188402", "url": "https://it.wikipedia.org/wiki?curid=278231", "title": "Capi della polizia italiana", "text": ""}
{"id": "278232", "revid": "8897", "url": "https://it.wikipedia.org/wiki?curid=278232", "title": "Capoverde", "text": ""}
{"id": "278249", "revid": "1983214", "url": "https://it.wikipedia.org/wiki?curid=278249", "title": "Palazzo del Podest\u00e0", "text": ""}
{"id": "278254", "revid": "14641", "url": "https://it.wikipedia.org/wiki?curid=278254", "title": "Termite (esplosivo)", "text": ""}
{"id": "278275", "revid": "2519", "url": "https://it.wikipedia.org/wiki?curid=278275", "title": "Harstad", "text": "Harstad (H\u00e1r\u0161t\u00e1, \"in Sami\") \u00e8 un comune e una citt\u00e0 della contea di Troms og Finnmark, in Norvegia. Ha ricevuto lo status di citt\u00e0 nel 1904.\nGeografia fisica.\nHarstad \u00e8 situata sull'isola di Hinn\u00f8ya nella parte settentrionale della Norvegia, tra le acque del Mare di Norvegia. Nonostante la posizione molto settentrionale, gode di un clima oceanico freddo, con inverni non troppo rigidi (temperature di circa -5\u00b0) e estati fresche (circa 15\u00b0) con precipitazioni abbondanti in tutte le stagioni.\nStoria.\nLa citt\u00e0 \u00e8 un importante centro commerciale e amministrativo, oltre che essere la seconda citt\u00e0 per popolazione della contea. Per molto tempo Harstad \u00e8 stato un importante centro militare, soprattutto durante la seconda guerra mondiale. A memoria di questo rimane il cannone Adolf, costruito dai tedeschi nel 1943 nei pressi della citt\u00e0. Un altro importante retaggio del passato \u00e8 la Trondenes Kirke, la chiesa in pietra pi\u00f9 a nord del mondo. Situata appunto a Trondenes, poco distante da Harstad, fu costruita nel 1250."}
{"id": "278277", "revid": "8596", "url": "https://it.wikipedia.org/wiki?curid=278277", "title": "Cusio (lago)", "text": ""}
{"id": "278279", "revid": "1429175", "url": "https://it.wikipedia.org/wiki?curid=278279", "title": "Rossella (nome)", "text": "Origine e diffusione.\n\u00c8 una forma vezzeggiativa del nome medievale \"Rossa\" che, secondo un'usanza molto diffusa nell'onomastica antica, dovrebbe alludere al color rosso dei capelli (alla stessa maniera dei nomi Bruna, Fosca, Fulvia, e via dicendo). Alternativamente, potrebbe anche essere una variante di Rosella, diminutivo di Rosa.\nIn epoca molto pi\u00f9 recente, il nome Rossella si \u00e8 diffuso notevolmente in Italia grazie al personaggio di Rossella O'Hara, la protagonista del celeberrimo film \"Via col vento\"; nella versione originale, il nome della donna \u00e8 \"Scarlett\", che venne tradotto letteralmente in \"Rossella\" nel doppiaggio italiano (\"scarlett\", in inglese, significa per l'appunto \"scarlatta\").\nOnomastico.\nNon vi sono sante chiamate Rossella, che quindi \u00e8 un nome adespota; l'onomastico si festeggia pertanto il 1\u00ba novembre, giorno di Ognissanti. In alternativa, se viene presa per buona la derivazione dal nome Rosa, pu\u00f2 essere festeggiato il suo stesso giorno (cio\u00e8 generalmente il 23 agosto in memoria di santa Rosa da Lima)."}
{"id": "278281", "revid": "47767", "url": "https://it.wikipedia.org/wiki?curid=278281", "title": "Valdo (nome)", "text": "Origine e diffusione.\nDeriva dall'ipocoristico di vari nomi di origine germanica contenenti la radice \"wald\", cio\u00e8 \"potere\", \"governo\", fra cui Valdemaro, Gualberto, Gualtiero, Evaldo, Bertoldo e Arnaldo.\nPer quanto riguarda l'Inghilterra, durante il Medioevo,dal nome si svilupp\u00f2 un cognome; il suo uso moderno \u00e8 generalmente in onore del filosofo e scrittore statunitense Ralph Waldo Emerson, che era a sua volta cos\u00ec chiamato forse in onore di Valdo di Lione, il fondatore del valdismo. Il nome lituano femminile \"Valda\" si basa sullo stesso termine, ma \u00e8 una creazione moderna, in uso solo dal XX secolo.\nOnomastico.\nL'onomastico si festeggia il 31 gennaio in ricordo di san Valdo, vescovo di \u00c9vreux."}
{"id": "278282", "revid": "125621716", "url": "https://it.wikipedia.org/wiki?curid=278282", "title": "Vanessa", "text": "Origine e diffusione.\n\u00c8 un nome recente e di origine letteraria, inventato dallo scrittore Jonathan Swift per la protagonista del poemetto autobiografico \"Cadenus and Vanessa\" del 1726; Swift lo cre\u00f2 ridisponendo le sillabe iniziali del nome e del cognome della sua amante Esther Vanhomrigh.\nIl nome fu usato in seguito da Fabricius, che era un ammiratore di Swift, per un genere di farfalle, le vanesse; l'uso per le persone rimase raro fino alla met\u00e0 del XX secolo, allorch\u00e9 divenne piuttosto popolare. In Italia, giunto dapprima come esoticismo, cominci\u00f2 a prendere piede grazie alla fama dell'attrice britannica Vanessa Redgrave; \u00e8 diffuso maggiormente nel Nord e nel Centro della penisola.\nOnomastico.\nIl nome \u00e8 adespota, non essendoci sante che lo abbiano portato. L'onomastico viene perci\u00f2 festeggiato il 1\u00ba novembre, festa di Tutti i Santi."}
{"id": "278284", "revid": "1272592", "url": "https://it.wikipedia.org/wiki?curid=278284", "title": "Vasco (nome)", "text": "Origine e diffusione.\nIl nome pu\u00f2 avere due diverse origini: da una parte, \u00e8 basato sull'aggettivo spagnolo \"vasco\", variante di \"basco\", con il letterale significato di \"abitante dei Paesi Baschi\" o \"abitante della Guascogna\" e, in senso lato, \"viaggiatore\" o \"persona bizzarra\". Dall'altra parte, pu\u00f2 costituire un ipocoristico, specialmente galiziano e portoghese, del nome spagnolo medievale \"Velasco\"; quest'ultimo \u00e8 di origine basca, con il significato di \"corvo\" o \"piccolo corvo\" (da \"blasco\" o \"balasco\", lo stesso dei nomi Rabano, Raven, Rocco e Brenno) o di \"falda di una montagna\".\nIl nome \u00e8 piuttosto famoso grazie al navigatore portoghese Vasco da Gama; in Italia ha una buona diffusione, ed \u00e8 accentrato in Toscana.\nUn nome omofono, ma non collegato etimologicamente, \u00e8 il bulgaro e macedone \u0412\u0430\u0441\u043a\u043e, traslitterato \"Vasko\", diminutivo di Basilio.\nOnomastico.\nL'onomastico si festeggia il 1\u00ba novembre per la festa di Ognissanti, poich\u00e9 il nome \u00e8 adespota, ovvero non \u00e8 portato da alcun santo."}
{"id": "278286", "revid": "47767", "url": "https://it.wikipedia.org/wiki?curid=278286", "title": "Venanzio (nome)", "text": "Origine e diffusione.\nContinua il \"supernomen\" e poi nome personale romano \"Venantius\", basato su \"venans\", \"venantis\", il participio presente del verbo \"venari\", \"cacciare\", \"andare a caccia\"; il suo significato pu\u00f2 quindi essere interpretato come \"cacciatore\", lo stesso dei nomi inglesi Hunter e Chase.\nLa sua diffusione ha base perlopi\u00f9 devozionale, per via del culto di vari santi cos\u00ec chiamati, in particolare san Venanzio di Camerino; in misura minore, pu\u00f2 anche avere una matrice ideologica risorgimentale, come ripresa del cognome del patriota bergamasco Alessandro Venanzio. \u00c8 attestato principalmente in Italia centrale, specie in Abruzzo, comunque non \u00e8 molto comune.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "278287", "revid": "384895", "url": "https://it.wikipedia.org/wiki?curid=278287", "title": "Velleda (nome)", "text": "Origine e diffusione.\n\u00c8 il nome d'origine celtica della profetessa germanica Velleda che, nel I secolo d.C., anim\u00f2 la rivolta dei batavi guidata da Giulio Civile contro l'impero romano. Il suo potrebbe essere stato un generico titolo con cui si indicava il suo ruolo di sociale \"profetessa\" (si confronti anche il \"vala\" dell'antico norvegese).\nSi tratta comunque di un nome dalla singolare origine celtica, un nome comune divenuto nome proprio. L'evoluzione antroponimica \u00e8 effettivamente attestata altrove, nella forma ogamica \"Velitas\", il cui corrispettivo maschile potrebbe essere un ipotetico \"*Veleto-s\". Alla \"t\" originaria del nome celtico si sarebbe poi sostituita, nel germanico dei bructeri, la \"d\" intervocalica.\nL'etimologia celtica del nome \u00e8 poi strettamente correlata a quella di un titolo sociale in antico irlandese, attribuito ai \"filid\" (sing. \"file\"), gli esponenti di una classe elitaria della tradizione letteraria irlandese.\nLa forma comune ricorre anche in lingua gallese e bretone come \"gweled\", la cui etimologia celtica - con la sua connessione a \"vedere\" - rimanda a una figura con doti di veggenza.\nOnomastico.\nIl nome \u00e8 adespota, cio\u00e8 non esistono sante che l'abbiano portato; l'onomastico quindi ricade il 1\u00ba novembre, ad Ognissanti."}
{"id": "278288", "revid": "2519", "url": "https://it.wikipedia.org/wiki?curid=278288", "title": "Vads\u00f8", "text": " \nVads\u00f8 (\u010c\u00e1hcesuolu, \"in\" \"sami\". Vesisaari, \"in\" \"finlandese\") \u00e8 un comune e una citt\u00e0 della Norvegia settentrionale situata nella contea di Troms og Finnmark e di cui ospita il \"Fylkesmann\" (\"governatore della contea\"). Ha ricevuto lo status di citt\u00e0 nel 1833.\nGeografia fisica.\nIl comune \u00e8 situato sulla parte meridionale della penisola di Varanger all'estremit\u00e0 nordorientale del paese nei pressi di Kirkenes. Il centro urbano di Vads\u00f8 si affaccia sul Varangerfjord e si sviluppa in parte sull'isola di Vads\u00f8ya e in parte sulla terraferma. \nLa gran parte degli insediamenti si trovano lungo la costa, il secondo centro abitato per numero di abitanti \u00e8 Vestre Jakobselv con circa 500 abitanti.\nLa parte settentrionale e pi\u00f9 montuosa del territorio comunale \u00e8 compresa nel parco nazionale Varangerhalv\u00f8ya.\nStoria.\nNel XVI secolo Vads\u00f8 era solamente un villaggio di pescatori ed era situata sull'isoletta di Vads\u00f8ya separata dalla terraferma da uno stretto largo circa 750 m. Il centro si trasfer\u00ec poi sulla terraferma. Nella seconda met\u00e0 del XIX secolo cominci\u00f2 l'immigrazione dalla Finlandia. Presto il finlandese divent\u00f2 la lingua pi\u00f9 diffusa, e rest\u00f2 cos\u00ec per molti decenni. Oggigiorno il finlandese \u00e8 ancora parlato da alcune famiglie e viene insegnato nelle scuole. \nDurante la seconda guerra mondiale Vads\u00f8 soffr\u00ec di molti raid aerei dall'Unione Sovietica ma, al contrario della maggior parte della contea, la citt\u00e0 non venne rasa al suolo e conserva ancora il suo centro storico in legno. Sull'isola di Vads\u00f8ya \u00e8 visibile la ricostruzione del pilone di attracco usato da Umberto Nobile e Roald Amundsen per la loro spedizione al polo nord con il dirigibile Norge nel 1926, e usato di nuovo da Nobile con il dirigibile Italia nel 1928.\nEconomia.\nL'attivit\u00e0 economica principale \u00e8 la pesca.\nMonumnenti ed attrazioni.\nA Vads si trova dal 1971 il Vads\u00f8 Museum - Ruija Kven Museum in cui sono esposte testimonianze delle culture norvegesi, finlandesi, sami e russe. Il museo comprende diverse fattorie storiche e un'antica panetteria. \nAd Ytrebyen si trova un'antica fattoria finlandese, nell'allestimento viene illustrata la storia dell'immigrazione finlandese nella regione. \nInfrastrutture e trasporti.\nVads\u00f8 \u00e8 uno dei porti dove fanno tappa le navi Hurtigruten. Vi \u00e8 anche un aeroporto, situato nel villaggio di Kiby a est della citt\u00e0. La citt\u00e0 inoltre \u00e8 toccata dalla strada europea E75, terminante nel vicino villaggio di Vard\u00f8."}
{"id": "278289", "revid": "453768", "url": "https://it.wikipedia.org/wiki?curid=278289", "title": "Venera (nome)", "text": "Origine e diffusione.\nNome diffuso prevalentemente in Sicilia, specie in provincia di Catania, riflette il culto di santa Venera, una martire semi-leggendaria locale; tale figura \u00e8 probabilmente una personificazione del giorno del venerd\u00ec santo (in latino: \"Sancta Venera\", tradotto dal greco \"Parasceve\"). \nIn alcuni casi, il nome pu\u00f2 anche risultare da un troncamento di Veneranda o, raramente, avere basi ideologiche, ispirato alle varie sonde spaziali sovietiche chiamate proprio \"Venera\".\nOnomastico.\nL'onomastico si festeggia il 26 luglio in ricordo di santa Venera, chiamata anche Parasceva e Veneranda, martire in Sicilia, patrona di diversi comuni e frazioni dell'Italia meridionale.\nPersone.\nVenera Padua, politica italiana"}
{"id": "278290", "revid": "767487", "url": "https://it.wikipedia.org/wiki?curid=278290", "title": "Veneranda", "text": "Origine e diffusione.\n\u00c8 un tardo nome cristiano, che si basa sul termine latino \"venerandus\", gerundivo del verbo \"venerari\" (\"venerare\", \"adorare\"), quindi significa \"degna di venerazione\", \"da venerare\", \"venerabile\".\nSi ricorda una santa con questo nome, ma la sua diffusione \u00e8 dovuta quasi esclusivamente ad un titolo con cui \u00e8 venerata la Madonna, \"Virgo Veneranda\" (\"Vergine Venerabile\"). \u00c8 attestata una forma maschile, Venerando, ma il nome \u00e8 usato pressoch\u00e9 solo al femminile.\nOnomastico.\nL'onomastico si festeggia il 14 novembre in ricordo di santa Veneranda, martire in Gallia o a Roma sotto Antonino Pio; al maschile si ricordano invece san Venerando, martire a Troyes sotto Aureliano, anch'egli commemorato il 14 novembre, e un beato Venerando, vescovo di Clermont, il 24 dicembre."}
{"id": "278291", "revid": "47767", "url": "https://it.wikipedia.org/wiki?curid=278291", "title": "Venturino", "text": ""}
{"id": "278292", "revid": "47767", "url": "https://it.wikipedia.org/wiki?curid=278292", "title": "Verdiana", "text": "Origine e diffusione.\nRisalente al nome tardo latino \"Viridiana\", basato sul latino \"viridis\" che vuol dire \"verde\" e, in senso lato, \"rigoglioso\", \"giovane\", \"fresco\"; tale significato \u00e8 analogo a quello dei nomi Clori e Cloe. Altre fonti lo riconducono invece al termine \"veridicus\" (\"sincero\", \"che dice il vero\").\nLa sua diffusione \u00e8 dovuta prevalentemente al culto di santa Verdiana, ma il nome \u00e8 raro oggi cos\u00ec come lo era anticamente.\nOnomastico.\nL'onomastico si festeggia il 1\u00ba febbraio (o il 16) in onore di santa Verdiana, vergine di Castelfiorentino vissuta in clausura per 34 anni."}
{"id": "278294", "revid": "26630", "url": "https://it.wikipedia.org/wiki?curid=278294", "title": "Veronica", "text": "Origine e diffusione.\n\u00c8 una forma latina del nome greco antico \u03a6\u03b5\u03c1\u03b5\u03bd\u03b9\u03ba\u03b7 (\"Pherenike\"), B\u03b5\u03c1\u03b5\u03bd\u03af\u03ba\u03b7 (\"Beren\u00ecke\") che, composto da \u03c6\u03b5\u03c1\u03c9 (\"phero\", \"portare\") e \u03bd\u03b9\u03ba\u03b7 (\"nike\", \"vittoria\") vuol dire \"portatrice di vittoria\". Per la precisione, la corretta forma latina era \"Bernice\", da cui l'attuale Berenice, mentre \"Veronica\" si ottenne alterando il nome per associazione con l'espressione ecclesiastica latina \"vera icona\", \"vera immagine\", facente riferimento al velo della Veronica. La figura della Veronica e le tradizioni riguardanti il suo velo, popolarizzate tramite la Via Crucis, aiutarono la diffusione del nome negli ambienti cristiani durante il Medioevo, eccetto in Inghilterra, dove cominci\u00f2 a diventare comune solo nel XIX secolo dopo essere stato importato dalla Francia e dalla Scozia. In Italia, il suo uso fu ulteriormente consolidato grazie al culto di altre due figure, la beata Veronica da Binasco e la santa Veronica Giuliani, e infine anche per fama di alcune dive dello spettacolo, come Veronica Lake, attrice statunitense molto nota negli anni quaranta.\nOnomastico.\nL'onomastico si pu\u00f2 festeggiare in memoria di pi\u00f9 sante, alle date seguenti:"}
{"id": "278295", "revid": "47767", "url": "https://it.wikipedia.org/wiki?curid=278295", "title": "Vigilio", "text": "Origine e diffusione.\nContinua il nome latino \"Vigilius\", che si diffuse in epoca cristiana per l'associazione con i termini latini \"vigil\", \"vigilis\" (\"sveglio\", \"vigile\") e \"vigilare\" (\"vigilare\", \"vegliare\", \"sorvegliare\"), essendo quindi considerato di valore augurale. \u00c8 plausibile per\u00f2 che tali accostamenti siano frutto dell'etimologia popolare (ipotesi supportata da iscrizioni precristiane dove si trovano tracce del nome nelle forme \"Vigilius\", \"Vigillius\", \"Vicilius\" e \"Vicillius\"), e che la sua reale origine sia da ricercarsi in qualche gentilizio etrusco di etimologia ignota. Cionondimeno, la derivazione dai termini latini sopra detti \u00e8 riportata da numerose fonti moderne, attribuendo al nome significati quali \"che veglia\", \"sentinella\", \"vigilante\" e via dicendo. Inoltre non va confuso con il nome Virgilio, a cui non \u00e8 correlato.\nLa sua diffusione in Italia, ad oggi, \u00e8 scarsa e concentrata prevalentemente in Trentino-Alto Adige e Lombardia, per via del culto rispettivamente verso san Vigilio, vescovo e santo patrono di Trento, e san Vigilio, vescovo di Brescia.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "278297", "revid": "1519997", "url": "https://it.wikipedia.org/wiki?curid=278297", "title": "Megumi Hayashibara", "text": "Ha iniziato la sua carriera di doppiatrice mentre studiava per diventare infermiera professionista.\n\u00c8 la doppiatrice giapponese che ha vinto pi\u00f9 volte il premio al miglior doppiatore (seiy\u016b) della Animage: l'ha ottenuto dodici volte, tutti gli anni dal 1989 al 2001 ad eccezione del 1994. I primi due premi erano solo per la miglior voce femminile, gli altri sono premi unificati.\nBiografia.\nMegumi Hayashibara inizi\u00f2 la sua carriera di doppiatrice con alcune audizioni alla scuola/agenzia ricerca nuovi talenti Arts Vision, mentre studiava per diventare infermiera, il suo obbiettivo primario.\nIl suo debutto come \"seiy\u016b\" avvenne nel 1986, con una piccola parte nell'anime \"Maison Ikkoku\". Dopodich\u00e9 don\u00f2 la sua voce a numerosi altri personaggi dei cartoni animati, tra cui \"Hello Kitty\", Faye Valentine in \"Cowboy Bebop\", Lime in \"Saber Marionette\", Haruka Urashima in \"Love Hina\", Rei Ayanami in \"Neon Genesis Evangelion\", Musashi (Jessie) del Team Rocket nella serie \"Pok\u00e9mon\", Lina Inverse in \"Slayers\", Canal in \"Lost Universe\", Ranma Saotome ragazza in \"Ranma \u00bd\" e Anna in \"Shaman King\". Dal 1999 sta doppiando Ai Haibara in \"Detective Conan\".\nSecondo Anime News Network, nel febbraio 2007, Hayashibara \u00e8 stata la pi\u00f9 votata seiy\u016b donna con 194 crediti. \u00c8 sicuramente la pi\u00f9 conosciuta seiy\u016b al di fuori del Giappone, ed \u00e8 considerate la regina delle seiy\u016b da molti fan di anime, ci\u00f2 dovuto soprattutto al fatto che ha doppiato personaggi importanti di principali titoli, anche grazie alla sua personale relazione coi fans, grazie al suo programma radio ed ai suoi scritti.\nLa Hayashibara ha anche scritto diversi libri, inclusi due collezioni di saggi, due volumi che collezionano le sue apparizioni sui magazines, \"Aitakute Aitakute\", un manga autobiografico, \"Ashita ga aru sa\", ed il libro per piccoli sui Pok\u00e9mon \"Jigglypuff's Magic Lullaby\". Scrive ancora mensilmente sul giornale \"Newtype\".\nCarriera musicale.\nCome pioniera del \"Third Seiy\u016b Boom\", Hayashibara \u00e8 tra le pi\u00f9 prolifiche seiy\u016b-cantanti nella storia. Sin dal suo debutto musicale nel 1989, ha cantato numerose sigle di anime, inclusa tutta la serie di \"Slayers\", film ed OAV, \"Magical Shopping Arcade Abenobashi\", \"Lost Universe\", \"Bakuretsu Hunter\", buona parte di \"Saber Marionette\", \"Love Hin\"a, le canzoni \"Oversoul\", \"Trust You\", \"Northern Lights\", e \"Omokage\" per \"Shaman King,\" e i pi\u00f9 recenti inizi e finali di \"Gakuen Utopia Manabi Straight\". Inoltre ha pubblicato diversi album come solista, ed ha preso anche parte come cantante delle DoCo e Ties, ed ospite speciale dei Hinata Girls. \u00c8 l'autrice dei testi della maggior parte delle sue canzoni.\nNonostante la sua musica non sia molto conosciuta all'estero, in Giappone i suoi dischi vendono molto, comparendo come routine nelle charts Top 10 dell'Oricon. Inoltre \u00e8 speaker in due programmi radio, \"Tokyo Boogie Night\" e \"Heartful Station\", dove manda in onda frequentemente le sue canzoni, come anche quelle delle altre seiy\u016b.\nVita privata.\n\u00c8 sposata e ha una bambina.\nRuoli famosi.\nAnime.\nHa inoltre doppiato Li'l Sneezer nell'edizione giapponese di \"Tiny Toons\".\nDiscografia.\nTutti pubblicati da King Records:"}
{"id": "278298", "revid": "767487", "url": "https://it.wikipedia.org/wiki?curid=278298", "title": "Violante", "text": "Origine e diffusione.\nDeriva dal tardo latino \"Violante\" o \"Violantes\", generalmente considerato una variante di Iolanda, forse generatasi anche, tramite la forma francese antica \"Yolant\", per incrocio con l'italiano Viola.\nViolante conobbe una certa diffusione, soprattutto in Toscana, nel XVIII secolo: pur rimanendo nettamente meno comune di alcuni grandi classici come Maria, Anna o Caterina, \u00e8 sempre fra i primi 12 nella graduatoria dei nomi pi\u00f9 attribuiti alle battezzate fiorentine dal 1710 al 1760, con un picco al quinto posto nel 1730; inoltre \u00e8 all'ottava posizione fra i nomi attribuiti alle battezzate senesi nel 1750; \u00e8 da credere che questa relativa frequenza del nome all'epoca sia stata dovuta alla popolarit\u00e0 della gran principessa di Toscana Violante Beatrice di Baviera.\nIn seguito il nome cadde relativamente in disuso e in Italia in tempi recenti \u00e8 decisamente raro; nel Novecento, risulta relativamente pi\u00f9 diffuso in Campania, Lazio e Marche che in altre regioni.\nOnomastico.\nL'onomastico si festeggia il 6 maggio in memoria della beata Violante Pelletta, monaca clarissa di Asti."}
{"id": "278301", "revid": "1989274", "url": "https://it.wikipedia.org/wiki?curid=278301", "title": "Virginio", "text": "Origine e diffusione.\nDeriva dal nome latino \"Verginius\" o \"Virginius\", che \u00e8 possibile sia derivato da Virgilio. Di significato ignoto, viene tradizionalmente accostato a \"virgo\", \"vergine\".\nOnomastico.\nL'onomastico viene festeggiato il 22 aprile in ricordo di san Virginio, legionario romano martirizzato assieme a santa Euflamia, patrono di Cherasco."}
{"id": "278302", "revid": "125843257", "url": "https://it.wikipedia.org/wiki?curid=278302", "title": "Vitale (nome)", "text": "Origine e diffusione.\nContinua il \"cognomen\" romano \"Vitalis\", che, tratto dall'omonimo aggettivo, vuol dire letteralmente \"vitale\", \"vigoroso\", \"pieno di vita\" (o anche \"della vita\" o \"che d\u00e0 vita\"), e ha quindi significato analogo ai nomi Vivenzio, Viviano, Vivo, Zoilo e Zotico. Il nome Vitaliano \u00e8 un derivato di Vitale.\nOnomastico.\nIl nome venne portato da numerosi martiri fra i primi cristiani; l'onomastico pu\u00f2 essere festeggiato quindi in memoria di diversi santi, commemorati alle date seguenti:"}
{"id": "278303", "revid": "13102", "url": "https://it.wikipedia.org/wiki?curid=278303", "title": "Biblioteca Storica &quot;Cassiano Beligatti&quot;", "text": ""}
{"id": "278306", "revid": "47767", "url": "https://it.wikipedia.org/wiki?curid=278306", "title": "Ignazio", "text": "Origine e diffusione.\nDeriva dal \"cognomen\" romano \"Egnatius\", probabilmente di origine etrusca e quindi dall'etimologia indecifrabile; in epoca postclassica, esso venne associato popolarmente al vocabolo latino \"ignis\", ossia \"fuoco\", mutando quindi in \"Ignatius\" derivano le forme moderne.\nIl nome godeva di buona popolarit\u00e0 anticamente in Spagna, dove and\u00f2 a confondersi con un nome locale, \u00cd\u00f1igo (che viene spesso considerato una sua variante, pur avendo origine diversa); tale nome era portato da Ignazio di Loyola, fondatore dei gesuiti. Si deve proprio al suo culto, oltre che a quello di sant'Ignazio d'Antiochia e di altri santi omonimi, la buona diffusione del nome in Italia; qui sia il maschile, sia il meno comune femminile sono attestati principalmente in Sicilia e, in misura minore, in Sardegna. \nOnomastico.\nL'onomastico viene festeggiato solitamente il 31 luglio, in memoria di sant'Ignazio di Loyola, fondatore della Compagnia di Ges\u00f9. Con questo nome si ricordano comunque diversi santi e beati, fra i quali, alle date seguenti:"}
{"id": "278311", "revid": "92723", "url": "https://it.wikipedia.org/wiki?curid=278311", "title": "Hans Lietzmann", "text": "Biografia.\nHans Lietzmann nacque a Berlino il 2 aprile 1872 da una famiglia borghese di profonde tradizioni luterane. A soli due anni, nel 1874, gli mor\u00ec la madre e nel 1880 perse anche il padre. Insieme al fratello venne allora affidato al pastore luterano Janke. A Berlino, dal 1882 studi\u00f2 allo Joachimsthalsche Gymnasium e dal 1889 frequent\u00f2 l'Accademia delle arti, che lasci\u00f2 nel 1894 per continuare gli studi come autodidatta. In quello stesso anno, su suggerimento dei suoi maestri, espose in un'importante mostra a Berlino il suo primo quadro, \"I discepoli di Emmaus\". Nel 1896 ricevette una menzione particolare al premio Roma sempre con un quadro a carattere biblico. Si trasfer\u00ec quindi a Monaco di Baviera, dove si dedic\u00f2 anche al bel canto come baritono.\nAll'epoca, le sponde trentine del lago di Garda facevano ancora parte del territorio austriaco e Lietzmann le aveva gi\u00e0 visitate una prima volta da bambino (nel 1879) insieme con il padre, per poi tornarvi in convalescenza nel 1884-1885 alloggiando a Riva del Garda presso una prozia che vi risiedeva. Rimase talmente attratto dalla dolcezza del clima, dalla luce e dai colori di quei luoghi che nel 1899 decise di trasferirsi a Torbole sul Garda, dove acquist\u00f2 una propriet\u00e0 sul lago con annessa una villa sulla spiaggia che chiam\u00f2 Caff\u00e8 Paradiso e in cui organizz\u00f2 una scuola di \"nudo maschile all'aperto\".\nConosciuta da numerosi artisti che affrontavano il \"viaggio in Italia\" sulle orme di Goethe, la scuola divenne ben presto nota e apprezzata. Frequentata soprattutto da germanofoni, da essa usciranno numerosi pittori di talento. Fra i molti artisti che frequentarono Torbole sul Garda in quel periodo, si possono ricordare il professor Hans W. Schmidt, Heinrich Deuchert, Robert Schultze, Georg Macco, Paul Flickel, Alfred Glatz, Hermann Dr\u00fcck, Otto Hamel, Rudolph Andr\u00e9e, Hildegard Lang, il professor Bruno Bielefeld, Oskar Popp, H. Kindler, Ludwig Hofelich, Albert Wunderlich, Eduard Weichberger, Jacob Meyer, Hermann Kaulbach, Karl Digel, Fritz Stattler, Andreas Roth, Karl Kr\u00f6ner, Thomas Leitner e Heinz Schmidt-Rom.\nFino al 1915 trov\u00f2 fortuna ed apprezzamento in tutto il lago di Garda dipingendo e disegnando svariate localit\u00e0 e frequentando assiduamente la grande comunit\u00e0 germanofona e mantenendo costanti rapporti con la sua patria. Sempre attratto dai soggetti biblici compose una serie di quadri sul nuovo testamento per chiese e musei tedeschi. Arruolato come disegnatore militare allo scoppio della prima guerra mondiale nell'esercito tedesco sul fronte francese (sicuramente ad Autrecourt nel 1918) celebr\u00f2 con apprezzabili dipinti l'avvento dell'aeronautica nel conflitto. Ricordiamo il quadro dedicato alla squadriglia di Freiherrn von Richthofen detto il \"Barone Rosso\".\nDopo la guerra perse, a causa dell'esprorio forzoso delle propriet\u00e0 di stranieri, promulgato dal regime fascista, tutti i suoi beni in riva al lago di Garda. Nonostante questo decise di tornare a Torbole dal 1925 e continuare a dipingere seppure in estrema ristrettezza. Ricordiamo il suo delicato restauro della pala dell'altare della chiesa di Torbole sul Garda del Gianbattista Cignaroli, rovinata da una scheggia di bomba durante il conflitto.\nHans Lietzmann si adoper\u00f2 insieme ad illustri artisti e scienziati dell'epoca con una petizione affinch\u00e9 fosse abolito il paragrafo 175 della legge tedesca del 1925 che puniva l'omosessualit\u00e0. Il Paragrafo 175, noto formalmente come \u00a7175 StGB, era una misura del codice penale tedesco in vigore dal 15 maggio 1871 al 10 marzo 1994. Esso considerava un crimine gli atti omosessuali tra uomini.\nNel 1927 pubblica a Berlino il libro \"Aus dem Leben Jesu\". Nello stesso periodo e fino al 1930 realizza 9 ritratti di Rettori dell'Universit\u00e0 di Tubinghen. Nel 1928 \u00e8 pubblicata la sua guida di Torbole in tedesco. Nel 1937 scrive una sua autobiografia a Torbole. \nDurante la seconda guerra mondiale si ferm\u00f2 sul lago e fu protagonista della salvezza di Torbole allorch\u00e9 nell'aprile del 1945 gli americani attaccarono le sponde settentrionali ed i tedeschi minacciavano una strage di civili. Visse quasi in povert\u00e0 gli ultimi anni di vita e fu sepolto con rito protestante nel camposanto di Torbole sul Garda.\nRicordato nel 1985 al trentennale della morte con una ricca mostra-catalogo dall'amministrazione comunale, commemorato con una via cittadina a lui intitolata a Riva del Garda, e sempre pi\u00f9 apprezzato e quotato nell'aste di tutto il mondo per il suo magico rapporto con la luce del mattino e del tramonto magnificamente interpretata nei suoi quadri ed acquarelli. Nel 2006 viene pubblicato un libro-catalogo in occasione della mostra \"Hans Lietzmann\" curata in collaborazione tra comuni di Arco e Torbole sul Garda.\nHa lasciato un dettagliato diario di oltre 4000 pagine di ostica calligrafia, conservato dagli amici della associazione culturale la \"Giurisdizione di Penede\" di Nago-Torbole.\nAttivit\u00e0 pittorica.\nHans Lietzmann partecip\u00f2 regolarmente alle esposizioni del Glaspalast di Monaco, dove in quegli anni espongo i migliori pittori del tempo da Klimt a Schiele, da Segantini a von Stuck, ecc. Col tempo comincia a realizzare, accanto ai prediletti argomenti profani, dipinti e xilografi a tema sacro, come la serie dell'Apocalisse (1915) e della Passione (1916). L'ultima grande commissione \u00e8 la serie di sessanta dipinti ispirati al Nuovo Testamento, realizzati dal pittore tra il 1924 e il 1929 su commissione dalla Preu\u00dfische Haupt-Bibelgesellschaft di Berlino e oggi conservati nel M\u00e4rkisches Museum di quella citt\u00e0. La tecnica a tempera fu molto congeniale al pittore che ottenne effetti di particolare luminosit\u00e0 esecutiva. \nContinu\u00f2 la sua attivit\u00e0 fino a tarda et\u00e0, dedicandosi soprattutto al ritratto. Mai compare un colore accecante sulla tavolozza di Hans Lietzmann, spesso invece bagliori talvolta misteriosi della luce del sud. I colori che avvinsero il nostro pittore gi\u00e0 in tenera et\u00e0 al suo primo incontro con il lago di Garda. Scenari immersi in tenue pennellate sembrano vibrare, sfocati, nonostante le splendide giornate estive o le rosse serate autunnali rappresentate. Le stagioni rivivono nei quadri del Lietzmann in un gioco di contrasti ed idilliaci rimembranze. Con la semplicit\u00e0 disarmante l'artista ci dona il suo sentire. Il paesaggio gardesano rivisitato attraverso una visione jugendstil, fortemente decorativa e simbolica, diviene una costante nei suoi soggetti a tema religioso. Soprattutto dagli anni Venti il Garda diventa lo sfondo delle sue composizioni sacre. Tra il 1940 e il 1945 indaga il genere del ritratto raffigurando, anche, molti abitanti di Torbole. I ritratti coincidono con una visione diretta della realt\u00e0 e di quella quotidianit\u00e0 fatta di piccole cose che rende familiare il soggetto all'osservatore. Fino allo scoppio della Grande Guerra Lietzmann rappresenta nei suoi paesaggi una natura luminosa e vibrante, che si pu\u00f2 trovare nelle atmosfere terse del giorno: dove l'acqua diventa cielo e la luce palpita.\nOpere.\nInnumerevoli sono poi i disegni, pastelli, xilografie, acquarelli, carboncini e studi di nudi maschili."}
{"id": "278312", "revid": "466539", "url": "https://it.wikipedia.org/wiki?curid=278312", "title": "Bod\u00f8", "text": "Bod\u00f8 \u00e8 un comune e una citt\u00e0 della Norvegia settentrionale situata nella contea di Nordland, della quale \u00e8 capoluogo amministrativo.\n\u00c8 stata scelta per essere capitale europea della cultura nel 2024 insieme a Tartu e Bad Ischl.\nEtimologia.\nLa citt\u00e0 prende il nome dalla fattoria \"Bod\u00f8g\u00e5rd\" (norreno: \"Bo\u00f0vin\"), in quanto proprio sul suolo di questa inizi\u00f2 a nascere e svilupparsi l'odierna Bod\u00f8. Il nome della fattoria potrebbe per\u00f2 essere composto a sua volta da due elementi: il primo (\"bo\u00f0i\") sta per \"roccia affondata\" o anche \"scoglio\", mentre il secondo (\"vin\") potrebbe significare \"prato\" o \"pascolo\". La \"\u00f8\" finale nel nome potrebbe derivare dall'antica forma \"\u00f8y\" che vuol dire \"isola\".\nStoria.\nNel 1816 il villaggio di Bod\u00f8 ricevette il riconoscimento di citt\u00e0 ed \u00e8 attualmente il capoluogo della contea di Nordland. All'epoca c'era infatti la necessit\u00e0 di avere un centro alternativo a Bergen per il commercio del pesce. Da l\u00ec inizi\u00f2 la fortuna di Bod\u00f8, che nel 1838 divenne un comune. Cento anni dopo, il 1\u00ba gennaio 1938 una parte della cittadina di Bodin (con 559 abitanti) fu inglobata nella citt\u00e0 di Bod\u00f8; la parte rimanente della citt\u00e0 con gli altri 1.303 abitanti fu inglobata il 1\u00ba gennaio 1959.\nNel frattempo, il 27 maggio 1940, durante la seconda guerra mondiale, venne rasa al suolo dai tedeschi. I senzatetto furono migliaia ma la Svezia aiut\u00f2 moltissimo la citt\u00e0 costruendo 107 nuovi appartamenti nell'inverno dello stesso anno. La ricostruzione di Bod\u00f8, per\u00f2, termin\u00f2 solamente nel 1959, quasi contemporaneamente all'accorpamento con Bodin.\nBod\u00f8 acquist\u00f2 molta fama nel 1960 quando l'aereo americano U-2 pilotato da Gary Powers, venne abbattuto dall'Unione Sovietica nel suo tragitto dal Pakistan a Bod\u00f8. Nel 1984, anche i piccolissimi villaggi di T\u00e5rnvika ed \u00d8yg\u00e5rden (che sommati arrivavano a 22 abitanti) furono fusi col capoluogo, che si vide accorpare definitivamente nel 2005 anche il villaggio di Skjerstad.\nSeconda guerra mondiale.\nGran parte della citt\u00e0 fu distrutta durante un attacco della Luftwaffe il 27 maggio 1940. All'epoca, Bod\u00f8 era popolata da 6.000 persone, di cui ben 3.500 si ritrovarono senza una casa dopo l'evento e 15 persero la vita (due soldati inglesi e tredici abitanti del posto). La carenza di abitazioni fu tale che il vicino governo svedese nell'inverno a cavallo tra il 1940 e il 1941 offr\u00ec il proprio aiuto e contribu\u00ec alla costruzione di 107 nuovi appartamenti, che furono costruiti molto vicini l'uno all'altro appena al di fuori del centro cittadino. Questa piccola area, oggi invece in pieno centro, \u00e8 perci\u00f2 chiamata ancora oggi \"Svenskebyen\" (\"La citt\u00e0 svedese\").\nGeografia fisica.\nTerritorio.\nBod\u00f8 \u00e8 situata nella parte settentrionale del paese, poco oltre il circolo polare artico, dove il sole di mezzanotte \u00e8 comunque gi\u00e0 teoricamente visibile dal 2 giugno al 10 luglio. Tuttavia, in Inverno a causa del fenomeno della rifrazione, non c'\u00e8 una vera e propria notte polare a Bod\u00f8, ma a causa delle montagne a sud di essa, il sole non \u00e8 visibile dagli inizi di dicembre a met\u00e0 gennaio. Il numero medio di ore di sole a Bod\u00f8 \u00e8 pi\u00f9 alto a giugno, con 221 ore.\nLa corrente di marea pi\u00f9 forte del mondo, con una velocit\u00e0 dell'acqua che raggiunge 22 nodi (41\u00a0km/h; 25\u00a0mph), \u00e8 la \"Saltstraumen\", situata a circa 30 chilometri a sud-est di Bod\u00f8. Kjerring\u00f8y \u00e8 un antico villaggio sorto per motivi commerciali ben conservato sulla costa a circa 40 chilometri a nord di Bod\u00f8. Grazie alla sua posizione panoramica e alle sue costruzioni caratteristiche, molti film sono stati girati in questo piccolo porto, tra cui Benoni og Rosa (basato sul romanzo di Knut Hamsun), I Am Dina (basato invece sul romanzo di Herbj\u00f8rg Wassmo) e Telegrafisten (vincitore del Premio Amanda 1993 come \"miglior film nordico\").\nLo Skjerstadfjorden, a est di Bod\u00f8, \u00e8 messo in collegamento per tramite del Saltstraumen al Saltfjorden, che a sua volta termina nel Vestfjorden. La regione \u00e8 molto ricca di laghi, tra cui il Fj\u00e6rvatnet, il Gj\u00f8mmervatnet, l'Heggmovatnet, il Sol\u00f8yvatnet, il Valnesvatnet ed il Vatnvatnet.\nNei dintorni di Bod\u00f8 sono presenti anche numerose isole. Nel Saltfjorden si trovano le isole di Straum\u00f8ya e di Knaplund\u00f8ya, che sono collegate alla terraferma con numerosi ponti, come l'\u00c5selistraumen, l'Indre Sunnan e il Saltstraumen. Altre isole come Landegode, Helligv\u00e6r, Bliksv\u00e6r e Karls\u00f8yv\u00e6r si trovano invece nel Vestfjorden, sulle cui coste ci sono anche diversi fari come quelli di Bj\u00f8rn\u00f8y, di Gryt\u00f8y, di Landegode, di Nyholmen e di Tennholmen.\nClima.\nSituata su una penisola che si protende verso il Mar di Norvegia, Bod\u00f8 \u00e8 una delle citt\u00e0 pi\u00f9 ventose del paese. A dispetto della sua posizione di poco a nord del Circolo polare artico, la citt\u00e0 ha un clima subpolare oceanico, con inverni non troppo freddi ed estati fresche. In genere, la copertura nevosa durante l'inverno \u00e8 scarsa, non solo a causa del vento, ma anche a causa delle frequenti piogge che sciolgono la neve; piogge abbondanti dovute proprio al fatto che la penisola \u00e8 protesa direttamente verso l'oceano, senza barriere naturali, il che chiaramente contribuisce a tenere le temperature \"pi\u00f9 alte\" di quanto la latitudine lasci pensare; inoltre vi passa la Corrente del Golfo .\nDurante il corso dell'anno la temperatura in genere varia tra i -4\u00a0\u00b0C e i 16\u00a0\u00b0C, e molto raramente scende al di sotto dei -10\u00a0\u00b0C e sale al di sopra dei 22\u00a0\u00b0C. In particolare, la stagione calda dura da met\u00e0 giugno a inizio settembre, mentre la stagione fredda va da met\u00e0 novembre a fine marzo.\nLa durata del giorno, invece, cambia in modo significativo nel corso dell'anno. Bod\u00f8 \u00e8 appena a nord del Circolo polare artico. Questo si traduce in fenomeni come il sole di mezzanotte in estate e la notte polare in inverno. Il primo si verifica ogni anno con differenze di qualche giorno e dipende anche dalla posizione dell'osservatore: si pu\u00f2 comunque asserire che in generale il sole appare sopra l'orizzonte ininterrottamente dal 31 maggio all'11 luglio, per ben 41 giorni. Al contrario, il sole non sorge mai a dicembre e a gennaio.\nPer quanto invece riguarda le precipitazioni, bisogna dire che le pi\u00f9 comuni sono ovviamente la neve e la pioggia. I temporali a Bod\u00f8 sono insoliti, ma possono verificarsi in qualsiasi periodo dell'anno ed essere talvolta molto violenti. Durante l'inverno, invece, \u00e8 la neve a dominare il clima locale. Gli accumuli nevosi giungono ogni anno ad una profondit\u00e0 media di circa 24\u00a0cm, anche se pu\u00f2 capitare che in alcuni anni particolarmente nevosi si superino i 49\u00a0cm.\nInfine, per quanto riguarda il vento, esso va in genere dai 7 nodi (\"Brezza tesa\" secondo la Scala di Beaufort) ai 27 nodi (\"Vento fresco\" secondo la stessa scala), superando raramente i 33 (\"Vento forte\"). Nella maggior parte dei casi, il vento soffia da est, da ovest e da sud-ovest.\nIl mese pi\u00f9 freddo fu il febbraio 1966 con una temperatura media di -8,9\u00a0\u00b0C, mentre il pi\u00f9 caldo fu il luglio 1937 con una media di 17,1\u00a0\u00b0C. Negli ultimi anni le temperature sono state tendenzialmente pi\u00f9 calde della media.\nFlora e fauna.\nBod\u00f8 \u00e8 una citt\u00e0 che ha molto da offrire agli escursionisti. Infatti, a 8,5\u00a0km a nord si trova il parco del \"Geitv\u00e5gen\", popolato da un gran numero di aquile di mare dalla coda bianca. Nei dintorni \u00e8 presente anche il Parco nazionale Sjunkhatten, insieme a 17 aree naturali protette. Qui \u00e8 possibile ammirare la presenza della roccia in posto, e di pini costieri.\nInfrastrutture e trasporti.\nLa citt\u00e0 \u00e8 raggiungibile per via aerea dall'aeroporto di Bod\u00f8 , hub della compagnia aerea Wider\u00f8e e scalo tecnico di altre compagnie regionali che la collegano ai territori dell'Helgeland, e delle isole Lofoten e Vester\u00e5len.\nSport.\nLa principale squadra di calcio della citt\u00e0 \u00e8 il Bod\u00f8/Glimt, che milita in Eliteserien, il primo livello del campionato di calcio norvegese. Oltre a questa, esistono anche una squadra femminile di calcio (il Grand Bod\u00f8) e due squadre di pallamano, l'una maschile (il Bod\u00f8 H\u00e5ndballklubb) e l'altra femminile (lo Junkeren).\nLa principale struttura sportiva della citt\u00e0 \u00e8 l'Aspmyra Stadion, casa del Bod\u00f8/Glimt e sede di una sola partita internazionale in tutta la sua storia, un Norvegia-Islanda del 2002."}
{"id": "278315", "revid": "124932171", "url": "https://it.wikipedia.org/wiki?curid=278315", "title": "Bauli", "text": "Bauli S.p.A. \u00e8 un'azienda alimentare italiana di prodotti da forno come pandori, panettoni, colomba e cornetti, fondata a Verona nel 1922 dal pasticciere Ruggero Bauli. Tra le maggiori realt\u00e0 industriali del settore, ha sede a Castel d'Azzano (VR).\nStoria.\nFu fondata da Ruggero Bauli nel 1922 a Verona. La quota di mercato Bauli nei cosiddetti prodotti da ricorrenza (colombe, pandori e panettoni) si attesta sul 25% mentre quella nei cornetti da colazione \u00e8 di oltre il 22%.\nLa superficie totale degli stabilimenti \u00e8 pari a 420.000\u00a0m\u00b2, di cui 54.000\u00a0m\u00b2 disposti nei magazzini centrali presso i siti produttivi,\ncon un totale medio di 1214 dipendenti su 4 stabilimenti produttivi per complessive 31 linee di produzione e 27 centri distributivi.\nIl gruppo conta 170 tipologie di prodotto e 697 referenze nel mercato dei prodotti da forno.\nLa produzione si aggira sui 7 milioni di pandori, 8,2 milioni di panettoni tradizionali, circa 4 milioni di colombe tradizionali e 4 milioni di uova di cioccolato, 180 milioni di cornetti, oltre a merendine dei piccoli e altri prodotti a base di pasta sfogliata e biscotti.\nNel 2004 Bauli ha acquistato l'azienda F.B.F. e nel 2006 l'azienda trevigiana Doria, produttrice dei biscotti \"Bucaneve\", \"Atene\" e \"Doriano\".\nIl 31 luglio 2009 Bauli ha acquisito dal gruppo Nestl\u00e9 i prodotti da forno commercializzati con i marchi Motta, Alemagna, \"Tartufone Motta\", \"Trinidad\" e \"Gran Soffice\" e del connesso sito produttivo di San Martino Buon Albergo (VR).\nIl 9 febbraio 2013 Bauli ha rilevato il gruppo Bistefani, produttore dei Krumiri. Tre anni pi\u00f9 tardi, nel marzo 2016, ha chiuso lo stabilimento di Casale Monferrato dell'azienda.\nNel novembre 2017 ha inaugurato la sua prima fabbrica di croissant in India, a Baramati, con un investimento di 34 milioni di euro. Il programma \u00e8 di investire complessivamente 80 milioni in tre anni e fare dell'India il secondo mercato della Bauli.\nNel 2018 Bauli ha riportato un fatturato di gruppo pari a 472,6 milioni di \u20ac, con un utile netto pari a 10,2 milioni di \u20ac ed un EBITDA di 42,5 milioni di \u20ac.\nSponsorizzazione.\nBauli ha sempre legato il proprio marchio al colore rosa delle confezioni. Si ricordano la lunga campagna pubblicitaria con la canzone \"Ba-ba Bauli\", e altri slogan come \"\u00c8 Natale, \u00e8 Bauli\" e, dal 2005 la canzone natalizia \"A Natale puoi\". Nel 2008 \u00e8 stata lanciata la nuova canzone \"Prenditela morbida\".\nUn'indagine demoscopica riporta un indice di fiducia del 70% e del 97% di riconoscibilit\u00e0 spontanea del marchio.\nBauli ha promosso insieme con la Federazione Italiana Nuoto il progetto di \"Dolce far Nuoto\", che ha nella nuotatrice Alessia Filippi il suo testimonial ufficiale."}
{"id": "278316", "revid": "767487", "url": "https://it.wikipedia.org/wiki?curid=278316", "title": "Ti amo in tutte le lingue del mondo", "text": "Ti amo in tutte le lingue del mondo \u00e8 un film italiano del 2005 diretto e interpretato da Leonardo Pieraccioni.\nTrama.\nGilberto Rovai, insegnante di educazione fisica in una scuola di Pistoia, decide di preparare una festa a sorpresa con i suoi amici pi\u00f9 cari per festeggiare il compleanno della moglie. Quando la donna \u00e8 sull'ingresso di casa risponde ad una telefonata e, dalla sua conversazione, tutti scoprono che ha un amante. Gilberto divorzia dopo tre anni di matrimonio, andando a vivere col fratello balbuziente e bidello della sua scuola, nonch\u00e9 appassionato di nuoto, Cateno.\nA un anno dal divorzio, Gilberto, ancora in veste di professore di educazione fisica, si trova a dover gestire l'infatuazione della sua alunna Paolina, che gli lascia biglietti con scritto \"Ti amo\" in tutte le lingue del mondo e gli manda continui sms con gli stessi messaggi; Gilberto non rimane altro che imbarazzato, dovendo per altro subire le ramanzine del preside della scuola, che, oltre a non nutrire simpatia nei confronti del professor Rovai, \u00e8 convinto che i due abbiano una relazione (pi\u00f9 volte il preside minaccia Gilberto di trasferirlo a Borgo a Buggiano). Una sera, il professore, convinto dal collega Anselmi, decide di passare una serata erotica in una villa di scambisti col suo amico, con il gioco del \"sesso dall'ampolla di vetro\": i due decidono di scambiarsi le chiavi degli appartamenti e per caso Gilberto trova la ex moglie nella stanza.\nDisgustato, decide di andarsene e, recatosi alla sua auto, vede una donna che litiga con un uomo: beccandosi un ceffone da lui, decide di riportare a casa lei, Margherita. Tra i due nasce subito una simpatia e, ottenuto il suo numero di telefono, inizia a frequentarla. Cos\u00ec, una domenica pomeriggio Margherita decide di invitare Gilberto a pranzo, e si viene a scoprire che sua figlia \u00e8 proprio Paolina, la quale sapeva che la madre frequentava un uomo, ma non conosceva l'identit\u00e0 di questo (e viceversa Gilberto sapeva che Margherita aveva una figlia, ma non che si trattasse proprio della sua alunna). L'incontro a sorpresa tra i due ha effetti devastanti: Gilberto sviene per lo shock e viene portato in ospedale, mentre Paolina litiga furiosamente con la madre, accusandola di essere una poco di buono. Gilberto va allora a chiedere un consulto all'amico psicologo Bellucci, il quale sostiene che Paolina sia attratta da lui perch\u00e9 lo identifica con il padre che non ha mai conosciuto; Gilberto allora parla con Margherita per chiederle spiegazioni.\nLa donna rivela che il padre di Paolina in realt\u00e0 non \u00e8 morto, ma che i due non si videro per tanto tempo dopo che lei rimase incinta e, al loro successivo incontro, egli era diventato frate e non ebbe il coraggio di dirgli che era diventato padre. Gilberto cerca di incoraggiarla a dire la verit\u00e0 almeno alla figlia, cosicch\u00e9 quest'ultima possa avere finalmente una figura paterna e loro essere liberi di stare insieme, ma la donna teme che non sia una buona idea. Gilberto, convinto da Anselmi (il quale ha iniziato ad avere incontri sessuali con l'ex moglie del collega dopo averla incontrata alla villa di scambisti), contatta frate Massimo, gli rivela la notizia e ne provoca lo svenimento. Inizialmente il frate non sente di poter assumere il ruolo di figura paterna, ma dopo diversi giorni decide di conoscerla. I due si organizzano per un incontro informale con Paolina. Durante la serata, per\u00f2, Massimo non riesce a dire la verit\u00e0 a Paolina, cos\u00ec finge di essere stato un amico del padre. Il frate, con questo escamotage, parla di s\u00e9 a Paolina per molto tempo e quest'ultima si sente pi\u00f9 serena per aver potuto sapere di pi\u00f9 su di lui. Margherita, saputo dell'incontro, decide finalmente di raccontare la verit\u00e0 a Paolina dopo che questa le ha mostrato una foto scattata al frate e, il giorno dopo a scuola, la ragazza se la prende con Gilberto per non averle detto tutto fin da subito, prendendogli a sassate la macchina e intimandogli di dirle immediatamente dove vive Massimo in modo da poter incontrarlo di nuovo. Gilberto, per\u00f2, invece di reagire, abbraccia la ragazza, permettendole di sfogarsi piangendo sulla sua spalla.\nIl preside della scuola li vede e pensa che sia la conferma delle voci che volevano una relazione fra i due, e cos\u00ec Gilberto viene obbligato ingiustamente a trasferirsi a Borgo a Buggiano. Un giorno, dopo sette mesi dal suo trasferimento forzato, Margherita fa una sorpresa a Gilberto durante il ricevimento dei professori. Margherita gli rivela che Cateno le ha portato di nascosto le tante lettere che Gilberto le scriveva ma che non aveva mai avuto il coraggio di spedirle. La donna decide di trasferirsi a Borgo a Buggiano per stare con lui, e cos\u00ec i due si riuniscono dandosi un bacio, mentre invece Paolina ha trovato il suo amore nel figlio dello psicologo Bellucci, dal quale Gilberto le aveva consigliato di andare.\nProduzione.\nIl film \u00e8 stato girato a Pistoia, mentre le scene ambientate al parco dei divertimenti sono state girate a Gardaland. Il cantautore Francesco Tricarico, che per il film ha scritto la colonna sonora \"Solo per te\", ha partecipato recitando una piccola parte nel ruolo di frate Francesco; si contano anche camei di Carlo Conti, Paolo Beld\u00ec, Giovanni Benincasa e Giovanni Veronesi, sempre nel ruolo di frati. All'interno del film \u00e8 presente anche un saluto ad Alberto Sordi, scomparso due anni prima dell'uscita del film: infatti, verso la fine, c'\u00e8 un'inquadratura che si ferma per qualche secondo su un manifesto pubblicitario con scritto \"Ciao, Alberto\".\nIl personaggio interpretato da Pieraccioni si chiama Gilberto Rovai, proprio come uno dei migliori amici dell'attore-regista toscano, morto nel 2004 a causa di una neurofibromatosi.\nColonna sonora.\nLe musiche originali sono scritte e arrangiate da Gianluca Sibaldi.\nNella colonna sonora sono presenti, tra le altre:\nIncassi.\nIl film ha incassato euro nel primo fine settimana, per un incasso totale di euro."}
{"id": "278317", "revid": "110157", "url": "https://it.wikipedia.org/wiki?curid=278317", "title": "Ippolito (nome)", "text": "Origine e diffusione.\nDeriva dall'antico nome greco \u1f39\u03c0\u03c0\u03cc\u03bb\u03c5\u03c4\u03bf\u03c2 (\"Hippolytos\"), latinizzato in \"Hippolytus\", composto dalle radici greche \u1f35\u03c0\u03c0\u03bf\u03c2 (\"hippos\", \"cavallo\") e \u03bb\u03cd\u03c9 (\"lyo\", \"sciogliere\", \"lasciar libero\"). Il significato \u00e8 dunque \"liberatore di cavalli\", \"colui che scioglie i cavalli\" o, in senso lato, \"colui che cavalca veloce\". Il primo dei due elementi, piuttosto diffuso nell'onomastica greca, si ritrova anche nei nomi Ipparco, Ippocrate, Filippo, Santippe e Melanippo\nIl nome \u00e8 portato da diversi personaggi della mitologia greca, fra cui Ippolita, la regina delle amazzoni, e suo figlio Ippolito, avuto da Teseo.\nOnomastico.\nL'onomastico si festeggia in genere il 13 agosto, in ricordo di sant'Ippolito di Roma, vescovo e martire con papa Ponziano in Sardegna, primo antipapa della storia; il santo venne, per un certo periodo, erroneamente \"sdoppiato\", e su alcuni calendari comparve anche al 22 agosto, chiamato Ippolito di Porto: l'errore venne corretto nel 1969. Con questo nome si ricordano anche altri santi, nei giorni seguenti:"}
{"id": "278322", "revid": "47767", "url": "https://it.wikipedia.org/wiki?curid=278322", "title": "Italo (nome)", "text": "Origine e diffusione.\nDeriva dal nome latino \"Italus\", un etnonimo dal significato letterale di \"proveniente dall'Italia\", \"italico\".\nIl nome affonda le sue radici nelle leggende romane, con la figura mitologica di Italo, eroe eponimo dell'Italia; la sua diffusione, tuttavia, al pari di quella del nome Italia, \u00e8 dovuta a ragioni culturali e patriottistiche, legate agli ideali di indipendenza di unit\u00e0 o di altro genere relativi all'Italia. In tal senso, il nome cominci\u00f2 ad essere usato consistentemente a partire dal Risorgimento, conoscendo un altro picco di successo nel periodo della prima guerra mondiale; \u00e8 ben attestato in tutto il territorio italiano (ma con meno frequenza al Sud), in particolare in Toscana e Friuli-Venezia Giulia.\nOnomastico.\nL'onomastico pu\u00f2 essere festeggiato il 19 agosto in ricordo di sant'Italo, figura molto oscura, presumibilmente martire sotto Diocleziano. Al femminile si ricorda inoltre la beata Itala Mela, oblata benedettina, commemorata il 28 aprile."}
{"id": "278327", "revid": "123160430", "url": "https://it.wikipedia.org/wiki?curid=278327", "title": "Dash", "text": "Dash \u00e8 la marca di un detersivo per lavatrice creato e commercializzato dall'azienda Procter &amp; Gamble, fondata nel 1837 da due europei emigrati negli Stati Uniti.\nStoria.\nDash nasce come detersivo in polvere negli Stati Uniti: lanciato sul mercato americano negli anni cinquanta, scomparir\u00e0 nei primi anni novanta.\nIl detersivo fu lanciato in Europa negli anni Sessanta: in particolare, \u00e8 stato inizialmente commercializzato in Francia nel 1962. In Italia il prodotto giunse nel 1965, prodotto nei laboratori Procter &amp; Gamble di Pomezia, per poi venire immesso in commercio dalla Exportex S.p.A. I laboratori di Pomezia erano gli stessi dove veniva prodotto il detersivo \"Tide\", dell'omonima societ\u00e0, poi scomparso agli inizi degli anni settanta dopo un calo di vendite provocato da una infelice scelta pubblicitaria: volendo esaltarne il potere detergente, la Tide adott\u00f2 lo slogan \u00abCandeggia mentre lava\u00bb, che port\u00f2 molti potenziali clienti a pensare che contenesse candeggina e dunque cloro.\nNel 1982 al posto del fustino cilindrico ne viene introdotto un tipo a forma di parallelepipedo, che consentiva un miglior utilizzo dello spazio. Il 1987 il Dash cominci\u00f2 ad essere prodotto anche in forma liquida, con la famosa \"pallina dosatrice\" nota come \"Dosadash\", un contenitore di forma sferica che, riempito del detergente, veniva posto direttamente nel cestello della lavatrice; in tale modo il liquido non andava versato nell'apposito dispensatore e non veniva sprecato. Nel 1990, invece, compare uno dei primi detersivi concentrati, che produceva la stessa azione lavante con un dosaggio minore e consentendo quindi l'uso di un confezionamento pi\u00f9 piccolo, in grado di offrire maggiore praticit\u00e0 di trasporto e di stoccaggio. Nel 2000 Dash lancia le tavolette di detersivo gi\u00e0 dosate, mentre \u00e8 del 2010 l'introduzione del formato \"ecodosi\", costituito da capsule in plastica con detersivo liquido gi\u00e0 dosato nella corretta quantit\u00e0.\nNello stesso anno nasce il primo progetto sociale lanciato dal marchio: Dash Missione Bont\u00e0 - \"1000 lire per un mattone\", per aiutare i bambini del Kenya, che ingaggia come testimonial il cantante Adriano Celentano. Altre campagne analoghe, negli anni successivi, verranno condotte in favore dell'Etiopia, dell'Angola e dei bambini in ospedale.\nPubblicit\u00e0.\nNella fase di lancio del Dash in Italia, per diverso tempo il testimonial \u00e8 stato il presentatore Mike Bongiorno.\nUna campagna pubblicitaria che \u00e8 rimasta impressa nella memoria dei consumatori \u00e8 quella nella quale l'attore Paolo Ferrari tentava inutilmente al cliente di un supermercato di far accettare lo scambio tra due fustini di un detersivo generico al posto di un fustino di Dash. La campagna, iniziata nei primi anni settanta, \u00e8 proseguita con altri testimonial fino ai primi anni novanta.\nA partire dagli anni settanta il detersivo Dash \u00e8 diventato uno dei prodotti pi\u00f9 conosciuti dagli italiani, grazie anche all'indovinato slogan pubblicitario \u00abPi\u00f9 bianco non si pu\u00f2!\u00bb."}
{"id": "278328", "revid": "416175", "url": "https://it.wikipedia.org/wiki?curid=278328", "title": "Ivo", "text": "Origine e diffusione.\nContinua il nome germanico \"Ivo\", di tradizione francone, originariamente un ipocoristico di altri nomi che cominciavano con la radice \"iv\" o \"ihwa\", indicante l'albero del tasso; in alternativa, potrebbe essere ricondotto anche ad un termine celtico imparentato con quello germanico, \"ivos\". Giova ricordare che il tasso era un albero sacro per i Celti e per altri popoli antichi, e che il suo legno era usato per formare lance, archi e scudi.\nIl nome Ivo non ha alcun legame con Ivan, Ivano e Ivanhoe; va per\u00f2 notato che coincide con \u0418\u0432\u043e (\"Ivo\"), un ipocoristico slavo di Ivan.\nBen diffuso, alle origini, in Francia, e specialmente in Bretagna, si \u00e8 da l\u00ec diffuso anche in vari altri paesi europei; tra questi spicca in particolare l'Italia, dove gode di ottima diffusione (con una frequenza leggermente minore nel Sud continentale e in Sicilia), sostenuto dal culto dei vari santi cos\u00ec chiamati. In Inghilterra il nome era popolare durante il periodo di occupazione normanna, ma non sopravvisse, e venne ripreso solo nel XIX secolo.\nOnomastico.\nL'onomastico si pu\u00f2 festeggiare in memoria di pi\u00f9 santi fra i quali, nei giorni seguenti:"}
{"id": "278331", "revid": "2059101", "url": "https://it.wikipedia.org/wiki?curid=278331", "title": "Ivano", "text": "Origine e diffusione.\n\u00c8 un nome dalla duplice origine: da un lato, rappresenta l'adattamento italiano di Ivan, la forma russa del nome Giovanni.\nDall'altro, riprende il nome francese antico \"Yvain\", ricondotto da alcune fonti ad \"Yves\", da altre ad \"Owain\"\nVa notato che il nome Ivana, oltre ad essere presente in italiano come femminile di Ivano, costituisce in svariate lingue slave il femminile di Ivan, ed \u00e8 scritto in caratteri cirillici \u0418\u0432\u0430\u043d\u0430; questo secondo nome ha avuto particolare fortuna nel XIX secolo, travalicando i confini dei paesi di origine e diffondendosi nel resto d'Europa e anche nei paesi di lingua inglese oltreoceano.\nOnomastico.\nUn beato Ivano, eremita in Boemia, \u00e8 commemorato il 24 giugno; l'onomastico si pu\u00f2 festeggiare in sua memoria o lo stesso giorno di uno dei nomi da cui pu\u00f2 essere derivato."}
{"id": "278333", "revid": "37401", "url": "https://it.wikipedia.org/wiki?curid=278333", "title": "Marduk", "text": "Marduk (dall'accadico; in cuneiforme: dAMAR.UTU; in sumero: \"amar utu.k\", lett. \"vitello del sole\" o \"vitello solare\"; ; , \"M\u0259r\u014dda\u1e35\" o \"Mer\u014d\u1e0fa\u1e35\"), pi\u00f9 diffusamente conosciuto nella letteratura religiosa babilonese come B\u0113l (lett. \"signore\") \u00e8, nella religione babilonese, il re degli d\u00e8i e divinit\u00e0 protettrice dell'antica citt\u00e0 di Babilonia.\nDio civilizzatore, era considerato creatore dell'universo e dell'ordine civile, generato a partire dal caos primordiale (attraverso la sconfitta della dea Ti\u0101mat); nella mitologia babilonese Marduk era una divinit\u00e0 polioftalmica (gli erano attribuiti quattro occhi), determinava i destini degli uomini, guidava i re nelle cerimonie importanti, era misericordioso, possedeva facolt\u00e0 magiche e presiedeva agli esorcismi.\nIl dio babilonese Marduk \u00e8 attestato gi\u00e0 in antiche fonti sumeriche (ad esempio nella \"Lista degli d\u00e8i\" rinvenuta ad Abu Salabikh) nella forma di damar.UD (o AMAR.UTU) nel possibile significato di \"Giovane toro del dio Sole\" o \"Giovane discendente del dio Sole\", il segno AMAR pu\u00f2 indicare infatti ambedue i significati, mentre UD/UTU sta a significare il dio Sole. Successivamente, quando Babilonia divenne il centro politico della valle dell'Eufrate durante l'era di Hammurabi (II millennio a.C.), tale figura divina cominci\u00f2 ad acquisire maggiore importanza all'interno del pantheon babilonese, posizione consolidata nella seconda met\u00e0 del II millennio a.C. e infine glorificata in qualit\u00e0 di re degli d\u00e8i nel poema religioso babilonese \"En\u016bma eli\u0161\", finendo per caratterizzare questi d\u00e8i come aspetti della sua persona.\nViene simboleggiato dal pianeta Giove ed il numero ad esso dedicato \u00e8 il 50, attribuito precedentemente ad Enlil, di cui ormai fa le veci come re degli d\u00e8i.\nMitologia.\nBabilonese.\nIn origine la figura di Marduk era considerata oscura e solo in seguito fu collegato all'acqua, vegetazione, il giudizio e la magia. \u00c8 stato considerato come il figlio di Ea (Enki in sumero) e Damkina nonch\u00e9 erede di Anu, ma qualsiasi tratto caratteristico Marduk potesse possedere, fu offuscato dagli sviluppi politici attraverso cui la valle dell'Eufrate fu sottoposta infondendo in lui tratti caratteristici, in precedenza attribuiti solamente alle divinit\u00e0 maggiori del Pantheon babilonese. Ci sono in particolare due divinit\u00e0 Enki ed Enlil, i cui poteri e tratti caratteristici passarono a Marduk.\nNel caso di Enki, questa transizione avviene pacificamente e senza danneggiare la vecchia divinit\u00e0. Marduk assume l'identit\u00e0 di Asarluhi, il figlio di Enki e dio della magia, in questo modo Marduk fu inserito all'interno del Pantheon di Eridu da cui provengono originariamente sia Enki che Asarluhi. Il padre Enki riconosce volontariamente la superiorit\u00e0 del figlio a cui passa volontariamente nelle sue mani il controllo dell'umanit\u00e0 come noi oggi conosciamo dell'influenza nell'astrologia e nell'oroscopo. \nQuesta associazione tra Marduk ed Enki, pur indicando il passaggio della supremazia una volta posseduta da Eridu come centro politico e religioso, pu\u00f2 riflettere un'antica dipendenza di Babilonia da Eridu, non necessariamente di carattere politico, ma legata alla diffusione culturale nella valle dell'Eufrate dal sud al nord. Si tratterebbe cio\u00e8 di un riconoscimento di Eridu come l'antico centro da parte di quello pi\u00f9 giovane come Dio e divinazione della Luna Lord\u00eb.\nTarda Et\u00e0 del Bronzo.\nMentre la relazione tra Enki e Marduk viene rimarcata con armonia e con una amichevole abdicazione da parte del padre in favore del figlio, l'assorbimento dei poteri di Enlil di Nippur da parte di Marduk ne caus\u00f2 un evidente calo di prestigio a spese di Enlil. Dopo i giorni di Hammurabi, il culto di Marduk ecliss\u00f2 quello di Enlil, sebbene Nippur ed il culto di Enlil vissero un periodo di rinascita durante i quattro secoli del controllo di Babilonia da parte dei Cassiti (c. 1570 a.C. \u2013 1157 a.C.), il definitivo e permanente trionfo del culto di Marduk su Enlil diventa effettivo con l'impero Babilonese. L'unico serio rivale di Marduk dopo il 1000 a.C. fu A\u0161\u0161ur in Assiria. Nel sud dell'impero Marduk regna sovrano. Egli \u00e8 solitamente indicato come \u2018'Bel'\u2019 (Signore), anche come \"bel rabim\" \"grande signore\", \"b\u00eal b\u00ealim\" \"Re dei Re\", \"ab-kal il\u00e2ni b\u00eal ter\u00eati\" \"Re degli dei\", \"aklu b\u00eal terieti\" \"il saggio, Signore degli oracoli\", \"muballit m\u00eete\" \"resuscitatore dei morti\", etc.\nQuando Babilonia divenne la capitale della Mesopotamia, la divinit\u00e0 protettrice di Babilonia fu elevata al livello di divinit\u00e0 suprema. Al fine di spiegare come Marduk prese il potere, nell\"En\u016bma eli\u0161\", il quale racconta la storia della nascita di Marduk, furono scritte gesta eroiche trasformandolo nel sovrano degli d\u00e8i. Tali eventi possono essere visti come una forma di Apologetica Mesopotamica. In questo documento furono inclusi i cinquanta nomi di Marduk.\nNell\"En\u016bma eli\u0161\" si narra che, dopo avere sconfitto e ucciso Aps\u00fb, Enki si stabil\u00ec con la moglie Damkina nella dimora del dio ucciso; la coppia ebbe un figlio, Marduk, che nacque dal cuore del defunto Apsu. La narrazione continua con la guerra civile tra gli dei, scoppiata dopo che Ea aveva spodestato e ucciso Apsu; il conflitto stava crescendo fino ad assumere le dimensioni di una battaglia finale. Gli dei Anunnaki si riunirono al fine di trovare un dio in grado di sconfiggere i nuovi crescenti dei che minacciavano la loro esistenza. Marduk, divinit\u00e0 molto giovane, rispose alla chiamata e come ricompensa gli fu promessa la guida degli dei.\nPer prepararsi alla battaglia, egli fa un inchino, piega le frecce, afferra una mazza, lancia dei fulmini dinanzi a lui, riempie il suo coro con le fiamme, crea una rete per circondare Tiamat al suo interno, raccoglie a s\u00e9 i quattro venti affinch\u00e9 nessuna parte di essa possa scappare, crea sette nuovi venti cattivi come il turbine ed il tornado, solleva la sua arma pi\u00f9 potente, e diluvia. Poi si prepara per la battaglia, cavalcando il suo carro di tempesta trainato da quattro cavalli con il veleno nelle loro bocche. Nelle sue labbra trattiene un incantesimo ed in una mano afferra una pianta per contrastare il veleno.\nPer cominciare, sfida la signora degli dei Anunnaki, il primordiale drago marino Ti\u0101mat in un singolo combattimento, sconfiggendola e imprigionandola nella sua rete, per poi soffiarle contro con i suoi venti, e penentrando il suo stomaco con un\u2019ascia.\nInfine egli si dirige contro Kingu, che Tiamat aveva messo a capo dell'esercito e che indossava le Tavolette dei Destini, strappandogliele dal petto ed assumendo infine la sua nuova posizione come Signore degli Dei. Sotto il suo regno furono creati gli uomini, con lo scopo di sopportare il peso della vita, affinch\u00e9 gli dei potessero trarne piacere.\nMarduk veniva raffigurato come un essere umano, spesso con il suo simbolo del serpente-drago che aveva preso al dio Tishpak. \nI testi babilonesi parlano della creazione di Eridu da parte del dio Marduk come la prima citt\u00e0, \u201cla citt\u00e0 santa, la dimora degli altri dei per il loro diletto\u201d.\nNabu, il dio della saggezza, \u00e8 il figlio di Marduk.\nLa profezia di Marduk.\nLa profezia di Marduk \u00e8 un testo \"Vaticinium ex eventu\" che descrive i viaggi della statua di culto di Marduk da Babilonia. Racconta la sua visita alla terra di \u1e2aatti, corrispondente al sequestro della statua durante il saccheggio della citt\u00e0 da Mursilis I nel 1531 a.C., in Assiria. E quando, Tukulti-Ninurta I rovesci\u00f2 Kashtiliash IV, portando l'immagine ad Assur ed Elam nel 1225 a.C. Kudur-nahhunte quindi saccheggi\u00f2 la citt\u00e0 e rub\u00f2 la statua intorno al 1160 a.C. Lui si rivolge a un'assemblea degli d\u00e8i.\nI primi due soggiorni sono descritti in termini brillanti come buoni sia per Babilonia che per gli altri luoghi che Marduk ha gentilmente accettato di visitare. L'episodio in Elam, tuttavia, \u00e8 un disastro, in cui gli d\u00e8i hanno seguito Marduk e abbandonato Babilonia per la carestia e la pestilenza. Marduk profetizza che torner\u00e0 ancora una volta in Babilonia a un nuovo re messianico, che porter\u00e0 la salvezza in citt\u00e0 e che condurr\u00e0 una terribile vendetta sugli Elamiti. Questo re \u00e8 inteso come Nabu-kudurri-u\u1e63ur I, 1125-1103 a.C. [13] Successivamente il testo elenca vari sacrifici.\nUna copia [14] \u00e8 stata trovata nella Casa dell'esorcista di Assur, il cui contenuto risale al 713-612 a.C. ed \u00e8 strettamente correlata tematicamente a un altro \"Vaticinium ex eventum\" chiamato la profezia di Shulgi, che probabilmente lo ha seguito in una sequenza di tavolette. Entrambe le composizioni presentano una visione favorevole dell'Assiria.\nMusica.\nUna band black metal svedese nata nel 1990 ha preso il nome di questa divinit\u00e0, ossia i Marduk."}
{"id": "278339", "revid": "110157", "url": "https://it.wikipedia.org/wiki?curid=278339", "title": "Italia (nome)", "text": "Origine e diffusione.\nSi tratta di una ripresa del toponimo dell'Italia, che potrebbe derivare dall'osco \"V\u00edteli\u00fa\", cio\u00e8 \"terra di vitelli\". Altre fonti interpretano il significato con \"madre dei vitelli\". Di evidente significato letterale, il nome si \u00e8 diffuso principalmente a partire dal Risorgimento, per motivi chiaramente patriottici ed eventualmente nazionalistici.\nLa prima testimonianza epigrafica dell'uso del nome \"Italia\" si ha nella monetazione della guerra sociale, coniata dai popoli italici in rivolta contro Roma: sui pezzi monetali emessi, accanto alla personificazione dell'Italia come dea elmata, faceva la sua comparsa la legenda (in alfabeto latino) o in alfabeto osco. \"Italia\" condivide l'etimologia con il nome Italo, che tuttavia ha un significato diverso (ovvero \"dell'Italia\"), sebbene in alcuni casi \"Italia\" venga indicato come la sua forma femminile. Il nome \"Italia\", tuttavia, \u00e8 gi\u00e0 presente negli storiografi greci del V secolo a.C.: esso ricorre in alcuni frammenti di Ellanico di Mitilene e viene citato in pi\u00f9 occasioni anche da Tucidide.\nOnomastico.\nPoich\u00e9 il nome non ha santa patrona ed \u00e8 quindi adespota, l'onomastico si festeggia il 1\u00ba novembre, in occasione di Ognissanti. Viene in alcuni casi festeggiato lo stesso giorno del nome Italo nonostante, come gi\u00e0 spiegato, siano due nomi differenti."}
{"id": "278349", "revid": "119400075", "url": "https://it.wikipedia.org/wiki?curid=278349", "title": "Topoisomerasi", "text": "Le topoisomerasi sono una categoria di enzimi appartenenti alla classe delle isomerasi che regolano il metabolismo del DNA, scoperti da James Wang e Martin Gellert. In particolare, le topoisomerasi determinano un aumento o una diminuzione del grado di superavvolgimento. Tali enzimi svolgono un ruolo fondamentale nell'impacchettamento e nella replicazione del DNA. Pi\u00f9 in dettaglio, essi sono in grado di introdurre una rottura del singolo o del doppio filamento di DNA in modo temporaneo.\nClassificazione.\nEsistono due classi di topoisomerasi.\nFunzione.\nL\"'acido desossiribonucleico\" (DNA) \u00e8 una molecola troppo complessa ed enormemente lunga per essere contenuta facilmente all'interno di un contenitore biologico come una cellula (nel caso dei procarioti) o un nucleo (negli eucarioti). La lunghezza del DNA del cromosoma di \"Escherichia coli\", ad esempio, \u00e8 di 1,8\u00a0mm, laddove la lunghezza di una tipica cellula dello stesso batterio \u00e8 di soli 2\u00a0\u00b5m: pi\u00f9 di 800 volte pi\u00f9 piccola del proprio DNA.\nPer raggiungere un grado di compattezza tale da poter impacchettare il DNA, salvaguardando l'accesso rapido all'informazione codificata al suo interno, le cellule possiedono l'apparato delle topoisomerasi, la cui funzione \u00e8 appunto quella di introdurre superavvolgimenti nella superelica di DNA.\nLa topologia introduce una particolare grandezza, chiamata numero di legame \"Lk\" per quantificare il grado di superavvolgimento: \"Lk\" aumenta con superavvolgimenti positivi (destrogiri) e diminuisce con superavvolgimenti negativi (levogiri). Due molecole di DNA che differiscono tra loro soltanto per una variazione del numero di legame, sono definite \"topoisomeri\".\nFormazione del nick per il passaggio dei filamenti.\nAffinch\u00e9 possa essere cambiato il numero di legame, le topoisomerasi promuovono il passaggio di un tratto di Dna attraverso il taglio creato. Pertanto sono indispensabili tre fasi: rottura della molecola, passaggio del filamento attraverso il taglio e risaldatura del DNA.\nInizialmente, l'enzima in questione si lega ad un tratto di DNA dove la doppia elica presenta una locale denaturazione. La separazione dei due filamenti \u00e8 favorita dall'alta densit\u00e0 dei superavvolgimenti negativi della molecola. Uno dei due filamenti denaturati si lega ad un distretto dell'enzima che lo pone vicino alla tirosina. Ora \u00e8 necessario che l'altro terminale del taglio sia tenuto saldamente dall'enzima. Dopo aver effettuato il taglio, la topoisomerasi \u00e8 sottoposta ad un grande cambiamento strutturale che crea un'apertura all'interno del filamento tagliato. Il secondo filamento integro ora passa attraverso l'apertura e si lega ad un sito interno della proteina. A seguito del passaggio si ha la risaldatura del filamento con l'intervento di un OH sul legame fosfo-tirosina.\nMeccanismi d'azione esemplificativi.\nTopoisomerasi I umana.\nDall'analisi della struttura tridimensionale di molte topoisomerasi I \u00e8 stato determinato il meccanismo della loro reazione. La topoisomerasi I umana \u00e8 costituita da 4 domini, disposti intorno a una cavit\u00e0 centrale con diametro di 20 \u00c5, dove \u00e8 presente un residuo di tirosina (Tyr 723). La molecola di DNA si lega all'interno di questa cavit\u00e0, dove il gruppo ossidrilico della tirosina forma un legame fosfodiestere con un gruppo fosforico di uno dei due filamenti di DNA. In seguito a questo taglio, il DNA \u00e8 libero di ruotare attorno all'altra catena, con un movimento favorito dall'energia contenuta nello stesso superavvolgimento; l'enzima controlla la rotazione perch\u00e9 non avvenga troppo velocemente.\nAl termine, il gruppo -OH libero sul DNA attacca il legame Tyr-fosfato, e richiude il filamento di DNA, lasciando la doppia catena libera di dissociarsi dall'enzima.\nTopoisomerasi II batterica.\nLa topoisomerasi II di \"E. coli\" altera il numero di legame delle molecole di DNA circolare con un meccanismo insolito. Due regioni di una molecola di DNA vengono sovrapposte in una specifica configurazione nel complesso legato all'enzima, formando un \"nodo positivo\"; un \"nodo compensatorio\" (un incrocio in cui le catene si incrociano in maniera opposta) si forma spontaneamente nella molecola circolare per mantenere inalterato il numero di legame. La funzione dell'enzima \u00e8 quella di spezzare entrambe le catene del segmento di DNA sul \"nodo positivo\", far passare l'altro segmento attraverso l'interruzione, e riparare infine l'interruzione stessa. Il DNA circolare batterico contiene adesso due \"nodi negativi\", con incremento negativo totale del numero di legame di 2.\nTopoisomerasi procariotiche ed eucariotiche.\nIn \"E. coli\" esistono almeno 4 diverse topoisomerasi, identificate con numeri romani da I a IV. Le topoisomerasi I e III sono di tipo I, mentre quelle II e IV sono di tipo II. La topoisomerasi II batterica, detta anche \"DNA girasi\", \u00e8 bersaglio di numerosi antibiotici che inibiscono preferenzialmente l'enzima procariotico piuttosto che quello eucariotico: la novobiocina blocca il legame girasi-ATP, mentre l'acido nalidixico e la ciprofloxacina interferiscono con la separazione e la ricongiunzione delle catene di DNA. Questi antibiotici sono largamente utilizzati soprattutto nel trattamento delle infezioni del tratto urinario.\nTra le topoisomerasi delle cellule eucariotiche, le \"topoisomerasi I\" e \"III\" sono entrambe del tipo I. Esse rilassano il DNA rimuovendo i superavvolgimenti negativi (aumentando \"Lk\"). Le \"topoisomerasi II\u03b1\" e \"II\u03b2\", entrambe di tipo II, non riescono a introdurre superavvolgimenti negativi nel DNA come invece possono fare le topoisomerasi batteriche di tipo II, ma possono indurre il rilassamento del superavvolgimento sia negativo che positivo. Nella cellula eucariote il superavvolgimento del DNA \u00e8 un processo complesso che coinvolge anche altre proteine (istoni) ed enzimi.\nTopoisomerasi e terapia dei tumori.\nLe topoisomerasi umane sono corrente bersaglio di studio per la terapia dei tumori. Esistono inibitori sia sintetici che di origine naturale di questi enzimi, alcuni dei quali sono entrati in terapia.\n\"Inibitori\" della topoisomerasi I sono:\nEsempi di \"inibitori\" della topoisomerasi II sono invece:"}
{"id": "278351", "revid": "298055", "url": "https://it.wikipedia.org/wiki?curid=278351", "title": "L'odore del tuo respiro", "text": "L'odore del tuo respiro \u00e8 un romanzo epistolare di Melissa Panarello. Uscito nel 2005 per conto di Fazi Editore, \u00e8 la storia d'amore (autobiografica) sofferta e claustrofobica della protagonista Melissa nei confronti del fidanzato Thomas. Il libro \u00e8 una lunga lettera aperta alla madre della protagonista, in cui orrori e fantasmi del presente e del passato riemergono e trascinano la giovane Melissa in un vortice di terrore, fatto di profondo amore, gelosie e finti tradimenti. \n, se si pensa allo sbalorditivo successo del precedente romanzo \"100 colpi di spazzola prima di andare a dormire\", ."}
{"id": "278352", "revid": "3732", "url": "https://it.wikipedia.org/wiki?curid=278352", "title": "Ordine dei giornalisti", "text": "L'Ordine dei giornalisti \u00e8 un ente pubblico italiano non economico a struttura associativa fondato nel 1963. L'Ordine \u00e8 il soggetto collettivo che rappresenta la categoria professionale. Gestisce l'Albo dei giornalisti, l'iscrizione al quale \u00e8 obbligatoria per l'esercizio della professione, e ha funzioni di vigilanza e di tutela sull'operato degli iscritti.\nStoria.\nL'istituzione dell'albo professionale.\nNel 1925 il contratto di lavoro nazionale dei giornalisti previde, per la prima volta, l'istituzione di un \u00abAlbo generale dei giornalisti professionisti\u00bb. Era il riconoscimento sindacale-contrattuale dell'Albo. Successivamente avvenne il passaggio parlamentare. Il 31 dicembre dello stesso anno il legislatore approv\u00f2 definitivamente i decreti sulla stampa del 1923 e 1924 e la regolamentazione della professione. La nuova legge istitu\u00ec l'Albo dei giornalisti, disponendo che \u00abl'esercizio della professione giornalistica \u00e8 consentito solo a coloro che siano iscritti negli albi stessi\u00bb (art. 7). Altro requisito indispensabile per esercitare la professione era possedere un certificato di buona condotta politica rilasciato dal prefetto. Ogni quotidiano o periodico inoltre doveva avere un direttore responsabile; solo i giornalisti professionisti potevano salire alla direzione di una testata. Ogni nuova nomina di direttore doveva ottenere il \"placet\" del procuratore generale presso la Corte d'appello. Il giornale stesso doveva essere sottoposto, prima della sua pubblicazione, all'autorizzazione della procura generale della Corte d'appello nella cui giurisdizione era stampato.\nIn attesa del regolamento attuativo, l'albo fu depositato presso le sedi delle Corti d'appello (undici in tutto il Paese). Nel 1928 l'albo divenne operativo (R.D. 26 febbraio, n. 384) e la sua gestione pass\u00f2 a un comitato di cinque membri nominato dal Ministero di Grazia e Giustizia di concerto con il Ministero dell'Interno e delle Corporazioni. L'Albo era composto da tre elenchi: professionisti (cio\u00e8 coloro che da almeno 18 mesi esercitavano esclusivamente la professione giornalistica e avevano compiuto i 21 anni di et\u00e0), praticanti (coloro che pur esercitando esclusivamente la professione non avevano raggiunto l'anzianit\u00e0 di 18 mesi o i 21 anni di et\u00e0) e pubblicisti (coloro che esercitavano, oltre all'attivit\u00e0 retribuita di giornalista, anche altre attivit\u00e0 o altre professioni).\nUn anno dopo la caduta del fascismo il comitato fu sostituito da una commissione con sede a Roma (decreto legislativo luogotenenziale 23 ottobre 1944, n. 302, istitutivo della \u201cCommissione unica per la tenuta degli Albi professionali dei giornalisti\u201d. I membri della commissione erano nominati dal governo sulla base di una lista fornita dal sindacato dei giornalisti. Parallelamente iniziava il processo di epurazione dei giornalisti compromessi con il passato regime. Il decreto legislativo luogotenenziale (D.L.Lgt.) 27 luglio 1944, n. 159 istitu\u00ec le Commissioni per la revisione dell'albo dei giornalisti. In ciascuna regione si sarebbe dovuta insediare una commissione che avrebbe svolto effettivamente l'incarico.\nSolo quattro organismi videro la luce: quelli di Roma, Napoli, Bari e Palermo. Di questi quattro, solo a Roma (direttore Mario Vinciguerra) si produsse un elenco di giornalisti che, nel corso del 1945, vennero cancellati dall'Albo. Nel 1946 l'orientamento del governo nazionale cambi\u00f2: l'attivit\u00e0 delle commissioni fu sospesa, in vista delle consultazioni per l'elezione dell'Assemblea costituente. La successiva amnistia Togliatti (22 giugno 1946) reintegr\u00f2 nell'Albo tutti i giornalisti estromessi, chiudendo di fatto la stagione dell'epurazione.\nL'istituzione dell'Ordine.\nL'attuale Ordine dei giornalisti \u00e8 stato istituito con la legge n. 69 del 3 febbraio 1963, detta \u00ablegge Gonella\u00bb, che disciplina la professione giornalistica. Contestualmente fu sciolta la Commissione unica (vedi \"supra\"). Il regolamento di esecuzione (D.P.R. 4 febbraio 1965, n. 115) \u00e8 entrato in vigore il 12 marzo 1965. L'articolo 2 della legge precisa che \"\u00e8 diritto insopprimibile dei giornalisti la libert\u00e0 d'informazione e di critica\", mentre \"\u00e8 loro obbligo inderogabile il rispetto della verit\u00e0 sostanziale dei fatti, osservati sempre i doveri imposti dalla lealt\u00e0 e dalla buona fede\". La legge reintroduce l'Albo professionale e il conseguente obbligo d'iscrizione per chi vuole esercitare la professione di giornalista. Come nell'ordinamento precedente, gli elenchi sono tre: \nL'iscrizione all'elenco speciale coincide con la durata della direzione. A differenza dell'ordinamento precedente, non \u00e8 pi\u00f9 possibile il passaggio dall'elenco dei pubblicisti a quello dei professionisti. La legge prevede l'alta vigilanza del ministro della Giustizia sull'Ordine: il ministro pu\u00f2 sciogliere un consiglio regionale, sentito il parere del consiglio nazionale.\nUn'altra novit\u00e0 \u00e8 stata l'introduzione della prova d'idoneit\u00e0 professionale, a cui si ha diritto dopo 18 mesi di praticantato. L'idoneit\u00e0 \u00e8 acquisita attraverso un esame di stato. I primi esami si sono svolti tra il 25 novembre 1965 (prova scritta) e il 31 gennaio 1966 (prova orale). Nel 1965 \u00e8 entrato in vigore l'Albo professionale. Nel 1967 il Tribunale di Torino e il pretore di Catania sollevano questione di illegittimit\u00e0 costituzionale dell'Ordine dei giornalisti. La questione viene rigettata l'anno seguente dalla Consulta. Nel 1976 si estende la possibilit\u00e0 di iscrizione all'Albo ai fotoreporter e ai telecineoperatori. Nel 1990 l'ammissione all'Ordine \u00e8 estesa ai cittadini degli Stati membri della CEE (oggi Unione europea), che possono iscriversi senza alcuna formalit\u00e0 aggiuntiva rispetto ai cittadini italiani.\nIn occasione dei referendum del 1997, promossi dai Partito Radicale, fu prospettata l'abolizione dell'ordine professionale, mediante l'abrogazione delle norme istitutive. Il quesito, in dettaglio, recitava:\nLa consultazione del 15 giugno 1997 si chiuse senza esito, per questo quesito, per mancato raggiungimento del quorum. Dei 12.702.450 voti validi (su 49.054.410 votanti iscritti) il 65,50% era favorevole all'abrogazione.\nLa riforma degli anni 2000.\nIl 22 dicembre 2005 il Consiglio dei ministri approva la cosiddetta \u201cBozza Siliquini\u201d (dal nome dell'allora sottosegretario alla Pubblica Istruzione Maria Grazia Siliquini) che modifica le norme di accesso alla professione giornalistica, inizialmente fissate nel 1928 e poi confermate dalla legge 3 febbraio 1963, n. 69. Il disegno di legge prevedeva che per essere ammessi all'esame di Stato per diventare professionisti non si dovr\u00e0 pi\u00f9 effettuare necessariamente due anni di praticantato in una struttura editoriale, ma si dovr\u00e0 conseguire una laurea almeno triennale presso un'Universit\u00e0, pi\u00f9 una specializzazione a scelta tra le seguenti:\nIn tutti i casi, l'Ordine ha potere di controllo e di verifica sui percorsi di formazione.\nIl provvedimento non \u00e8 stato convertito in legge dalle Camere, pertanto la \"bozza Siliquini\" rimane tale e le modalit\u00e0 di accesso alla professione giornalistica rimangono invariate e disposte dal Titolo II, Capo I, ex artt. 26-36, legge 3 febbraio 1963 n. 69. Il 17 ottobre 2008 il Consiglio nazionale dell'Ordine dei giornalisti ha deliberato all'unanimit\u00e0 il documento d'indirizzo per la riforma dell'Ordine (). Per il consiglio nazionale, i punti cardine della riforma dell'Ordine sono i seguenti:\nIl 22 aprile 2009 \u00e8 stata presentata alla Camera dei deputati una proposta di legge, la n. 2393 concernente \"Modifiche alla Legge 3 febbraio 1963 n. 69, in materia di ordinamento della professione giornalistica\", d'iniziativa dei deputati Pisicchio, Zampa, Mazzuca, Pionati, Merlo, Rao, Salvini, Lehner e Testoni.\nNel 2015 l'Ordine dei Giornalisti ha dato vita, insieme con Casagit, FNSI e INPGI, alla Fondazione sul Giornalismo \u201cPaolo Murialdi\u201d, che ha lo scopo \u00ab di raccogliere e mettere a disposizione di studiosi e ricercatori tutta la documentazione sulla vita e la storia del giornalismo italiano, anche attraverso la sistematizzazione della documentazione archivistica degli enti di categoria\u00bb. Dal giugno 2018 il presidente della Fondazione \u00e8 Vittorio Roidi, rappresentante della FNSI, in base al principio di rotazione tra gli enti istitutivi.\nOrgani.\nIl vertice dell'organizzazione \u00e8 rappresentato dal Consiglio nazionale. Struttura collegiale, il Consiglio nazionale ha la rappresentanza dell'Ordine. Il Consiglio nazionale \u00e8 composto da 60 membri, in ragione di due professionisti e un pubblicista per ogni Ordine regionale. Elegge al proprio interno: presidente, vicepresidente, segretario, tesoriere e collegio dei revisori. All'interno del Consiglio vi sono quattro commissioni consultive che si occupano di materie specifiche: cultura; amministrazione; diritto; ricorsi.\nOltre alla struttura collegiale centrale vi sono una serie di strutture collegiali periferiche, i Consigli regionali, aventi natura di persone giuridiche di diritto pubblico. \nGli organi degli Ordini regionali sono:\nFunzioni.\nGestione dell'Albo.\nOgni consiglio tiene l'albo professionale di categoria, che \u00e8 ripartito dal 1963 in due elenchi (art. 1):\nAnnessi all'albo dei giornalisti sono alcuni elenchi speciali, in cui vengono iscritti (art. 28):\nI praticanti, cio\u00e8 \u00abcoloro che intendano avviarsi alla professione giornalistica\u00bb, vengono iscritti in un apposito \"registro dei praticanti\" (art. 33), e devono svolgere il praticantato per 18 mesi \u00abpresso un quotidiano, o presso il servizio giornalistico della radio o della televisione, o presso un'agenzia quotidiana di stampa a diffusione nazionale e con almeno 4 giornalisti professionisti redattori ordinari, o presso un periodico a diffusione nazionale e con almeno 6 giornalisti professionisti redattori ordinari\u00bb (art. 34).\nResponsabilit\u00e0 disciplinare.\nLa legge del 1963 dedica l'intero Titolo III alla \"disciplina degli iscritti\", ma di fatto fornisce solamente delle linee generali. Specifica che il Consiglio prende adeguati provvedimenti per gli iscritti \u00abche si rendano colpevoli di fatti non conformi al decoro e alla dignit\u00e0 professionale, o di fatti che compromettano la propria reputazione o la dignit\u00e0 dell'Ordine\u00bb (art. 48), ma non stabilisce quali siano questi \"fatti\".\nLe sanzioni disciplinari sono previste dall'art. 51 e contenute negli artt. 52-55, e sono:\nA partire dal 14 dicembre 2012 le competenze in materia disciplinare sono esercitate dai Consigli di disciplina. Il procedimento disciplinare inizia davanti al Consiglio territoriale, presente in ogni sede regionale dell'ordine, e prosegue davanti al Consiglio nazionale di disciplina, quale organo di seconda istanza.\nIl giornalista professionista.\nPossono divenire giornalisti professionisti solo coloro che hanno svolto almeno 18 mesi di praticantato in una redazione dove lavorano gi\u00e0 altri professionisti (almeno tre), inquadrati e retribuiti secondo il contratto nazionale di lavoro giornalistico. Successivamente devono superare un esame di idoneit\u00e0 professionale. La prova, obbligatoria per l'ammissione nell'elenco dei giornalisti professionisti, si tiene a Roma in due sessioni, organizzate dall'Ordine. Secondo la forma attuale, in vigore dal 1973, l'esame consiste in una prova scritta, della durata di 8 ore, e una prova orale. La commissione esaminatrice \u00e8 presieduta da un magistrato.\nDal 2005 \u00e8 fissato l'obbligo della formazione per i praticanti ammessi all'esame di Stato. Vi sono alcune scuole post universitarie, a numero chiuso, che permettono di sostenere la prova di idoneit\u00e0 professionale senza effettuare il praticantato.\nNel 2012 il Parlamento ha istituito l'obbligo della formazione professionale continua per tutti gli iscritti a un Albo professionale. Dal 1\u00ba gennaio 2014 tale obbligo \u00e8 entrato in vigore per i giornalisti attivi (sia professionisti che pubblicisti).\nL'esigenza di un contratto collettivo di lavoro, legato alla professione giornalistica, nasce \"in primis\" dal fatto che si tratta quasi sempre di un rapporto di lavoro dipendente. Le parti contraenti sono da un lato gli editori (rappresentati dalla FIEG), dall'altro i giornalisti che prestano un'attivit\u00e0 continua e con rapporto di dipendenza (rappresentati dalla FNSI). L'ultimo contratto nazionale \u00e8 stato firmato a Roma l'11 aprile 2001.\nL'intero art. 6 del contratto \u00e8 dedicato alla figura del direttore, cui competenza esclusiva \u00e8 \u00abfissare e impartire le direttive politiche e tecnico-professionali del lavoro redazionale, stabilire le mansioni di ogni giornalista, adottare le decisioni necessarie per garantire l'autonomia della testata, nei contenuti del giornale e di quanto pu\u00f2 essere diffuso con il medesimo, dare le disposizioni necessarie al regolare andamento del servizio e stabilire gli orari\u00bb. Da tali compiti si ravvisa l'influenza del direttore nel conferire una certa linea politica al giornale.\nL'Ordine vigila sull'esercizio abusivo della professione giornalistica, reato previsto dall'art. 348 del Codice penale, che, a seguito delle modifiche del luglio 2014, prevede la reclusione fino a 2 anni unitamente a una sanzione pecuniaria da 10.000 a 50.000 euro. La norma pu\u00f2 trovare applicazione nei confronti di chiunque non sia iscritto all'albo dei professionisti o dei pubblicisti, a prescindere dalla qualit\u00e0 delle fonti e dalla precisione del contenuto pubblicato, nonch\u00e9 dal possesso di qualifiche accademiche e professionali legalmente riconosciute e inerenti il soggetto tematico trattato nella propria opera d'ingegno. Secondo quanto affermato dallo stesso Ordine dei Giornalisti, una simile istituzione esiste soltanto in Italia, sebbene negli altri Paesi la categoria abbia adottato da tempo un percorso di autoregolamentazione.\nIl giornalista pubblicista.\nAi sensi della legge n. 69 del 3 febbraio 1963, sono giornalisti pubblicisti \"coloro che svolgono attivit\u00e0 giornalistica non occasionale e retribuita anche se esercitano altre professioni o impieghi\". I giornalisti pubblicisti sono iscritti a un apposito elenco dell'albo dei giornalisti, a cui si pu\u00f2 accedere dopo aver svolto un'attivit\u00e0 giornalistica non occasionale e retribuita, per almeno due anni. La legge per l'iscrizione prevede la pubblicazione retribuita di un certo numero di articoli retribuiti nell'arco di due anni consecutivi, con un versamento complessivo che dimostri il pagamento di emolumenti. Il compenso minimo per cui la retribuzione possa essere ritenuta valida varia da regione a regione, ed \u00e8 stabilito dall'ordine regionale.\nI giornalisti pubblicisti sono presenti sia nel consiglio nazionale dell'Ordine che nei consigli regionali. Dal 1968 la Corte Costituzionale ha esteso anche ai pubblicisti la possibilit\u00e0 di dirigere testate quotidiane. Il pubblicista Ugo Stille \u00e8 stato, nel 1987, il primo direttore di un quotidiano nazionale (il \"Corriere della Sera\").\nCarte deontologiche.\nL'Ordine dei giornalisti, insieme ad altri enti e associazioni professionali, ha redatto una serie di protocolli sulle regole della corretta informazione cui il giornalista deve attenersi nello svolgimento della sua professione. Tali protocolli, che servono anche a garantire la tutela dei diritti di terzi, sono norme giuridiche cogenti valevoli per gli iscritti all'Albo, che integrano il diritto ai fini della configurazione dell'illecito disciplinare.\nA partire dal 1988 sono state redatte Carte deontologiche su ogni aspetto dell'informazione giornalistica, dalla tutela della privacy alla descrizione delle vicende giudiziarie, dall'informazione sportiva a quella economica. Nel 2013 tali protocolli, sommati, erano diventati quindici.\nNel 2015 il Consiglio nazionale dell'Ordine dei giornalisti ha deciso di accorpare tutte le Carte deontologiche in un documento unitario. \u00c8 nato cos\u00ec il \u00abTesto unico dei doveri del giornalista\u00bb, entrato in vigore il 3 febbraio 2016.\nOggi i singoli documenti non esistono pi\u00f9, tranne quattro carte che sono rimaste integre. Esse sono:\nI principi in esse contenuti vanno rispettati anche da chi scrive articoli occasionalmente. \u00c8 stato conservato anche il Glossario della Carta di Roma, che contiene i termini esatti con cui riferirsi agli stranieri.\nLe scuole di giornalismo.\nOggi le scuole riconosciute dall'Ordine sono 14 in tutto il territorio nazionale, cos\u00ec distribuite:"}
{"id": "278354", "revid": "1186766", "url": "https://it.wikipedia.org/wiki?curid=278354", "title": "Innocenzo", "text": "Origine e diffusione.\nDeriva dal soprannome e poi nome latino, diffusosi in ambienti cristiani, \"Innocentius\". Si basa sul latino \"innocens\", \"innocente\", \"senza colpa\", \"puro\". Alcune fonti specificano che \"Innocenzio\" \u00e8 un patronimico di \"Innocente\" (quindi \"appartenente a Innocente\"), ma ad oggi i due nomi sono perlopi\u00f9 considerati varianti l'uno dell'altro.\nIn Italia, il nome Innocenzo si riscontra soprattutto in Sicilia, dove \u00e8 sostenuto dalla devozione verso il beato Innocenzo da Caltagirone, mentre la forma Innocente, usata sia al maschile che al femminile, \u00e8 diffusa soprattutto in Lombardia, e riflette il culto dei santi innocenti.\nOnomastico.\nIl nome venne portato da numerosi dei primi santi. L'onomastico si pu\u00f2 quindi festeggiare in una delle seguenti date:"}
{"id": "278355", "revid": "71155", "url": "https://it.wikipedia.org/wiki?curid=278355", "title": "Corriere del Veneto", "text": " \nIl Corriere del Veneto \u00e8 un quotidiano nato il 12 novembre 2002 come dorso veneto del \"Corriere della Sera\" su modello del \"Corriere del Mezzogiorno\". \u00c8 di propriet\u00e0 di Editoriale Veneto Srl, societ\u00e0 soggetta al controllo di RCS MediaGroup. \nStoria.\nInizialmente ha quattro edizioni: Padova-Rovigo, Venezia-Mestre, Vicenza-Verona e Treviso-Belluno. Nel dicembre 2004 nasce il \"Corriere di Verona\" e l'edizione di Vicenza (dal febbraio 2015 Vicenza e Bassano).\nIl direttore dal primo numero al 30 aprile 2010 \u00e8 Ugo Savoia, dal 23 giugno 2010 gli succede alla direzione Alessandro Russello, gi\u00e0 caporedattore e vicedirettore dal 2007. Il vicedirettore \u00e8 Massimo Mamoli, gi\u00e0 caporedattore del \"Corriere di Verona\"."}
{"id": "278356", "revid": "1186766", "url": "https://it.wikipedia.org/wiki?curid=278356", "title": "Innocente", "text": ""}
{"id": "278357", "revid": "114385", "url": "https://it.wikipedia.org/wiki?curid=278357", "title": "\u00c8 un altro paio di maniche", "text": "\u00c8 un altro paio di maniche \u00e8 un'espressione idiomatica della lingua italiana.\nSignificato.\nSin dall'Ottocento, l'espressione ricorre nell'italiano colloquiale e letterario col significato di \"tutta un'altra cosa, non paragonabile con la precedente\", spesso con l'intenzione di indicare che uno dei due termini di paragone sia \"di gran lunga migliore\" o al contrario \"di gran lunga peggiore\".\nOrigine.\nIl detto \u00e8 ancora molto usato, bench\u00e9 alla lettera risulti praticamente incomprensibile a chi non conosca l'usanza dell'abbigliamento medievale e rinascimentale, soprattutto femminile, che prevedeva maniche intercambiabili. Numerosi ritratti tra Quattro e Cinquecento mostrano infatti dame con la veste alla quale sono applicate maniche ornatissime, con ricami, nastri, spacchi e sbuffi, che costituivano spesso l'elemento pi\u00f9 ricco e ricercato della veste. Non era raro infatti che le maniche fossero un prezioso dono offerto dal fidanzato alla futura sposa. \nIn alcuni casi si conoscono dipinti con un medesimo abito, con e senza maniche, in versione invernale ed estiva. Un esempio si ha nella Cappella Tornabuoni a Firenze, opera del Ghirlandaio e bottega. "}
{"id": "278358", "revid": "1543377", "url": "https://it.wikipedia.org/wiki?curid=278358", "title": "Icaro (nome)", "text": "Origine e diffusione.\n\u00c8 il nome di un noto personaggio della mitologia greca, Icaro, figlio di Dedalo, che fuggendo in volo assieme al padre dal Labirinto di Cnosso cadde e anneg\u00f2 in un punto del mar Egeo che, anticamente, era detto \"Icario\".\nL'origine del nome, in greco antico \u1f3d\u03ba\u03b1\u03c1\u03bf\u03c2 (\"Ikaros\"), \u00e8 ignota. Secondo alcune fonti potrebbe significare \"seguace\", mentre altre tentano un accostamento a \u03b5\u1f30\u03ba\u03ce\u03bd (\"eikon\", \"icona\", \"immagine\"); altre fonti ipotizzano invece che la figura di Icaro sia stata creata a posteriori per spiegare il nome del mare Icario, che sarebbe precedente e di ignota origine pregreca.\nIl nome gode di scarsa diffusione in Italia, ed \u00e8 attestato soprattutto in Toscana ed Emilia-Romagna.\nOnomastico.\nSi tratta di un nome adespota, cio\u00e8 che non \u00e8 portato da alcun santo. L'onomastico si pu\u00f2 festeggiare il 1\u00ba novembre, festa di Tutti i Santi."}
{"id": "278359", "revid": "1632387", "url": "https://it.wikipedia.org/wiki?curid=278359", "title": "Jessica (nome)", "text": "Origine e diffusione.\nFu usato per la prima volta da William Shakespeare nell'opera teatrale \"Il mercante di Venezia\", in cui Jessica \u00e8 la figlia del mercante ebreo Shylock.\nShakespeare lo bas\u00f2 probabilmente sul nome di Isca, una figlia di Haran, fratello di Abramo, citata brevemente nell'Antico Testamento (Gn ), il cui nome deriva dall'ebraico \"Yiskah\" (\u05d9\u05b4\u05e1\u05b0\u05db\u05b8\u05bc\u05d4), adattato in greco biblico come \"Ieskha\" ed in latino in \"Jesca\", forma quest'ultima usata ai tempi di Shakespeare; il suo significato viene indicato come \"osservare\", \"contemplare\", \"essi guardano\" o \"egli contempla\".\nJessica \u00e8 stato il nome pi\u00f9 popolare durante gli anni '80 e '90 negli Stati Uniti. Nel 2005 \u00e8 arrivato al primo posto fra i nomi pi\u00f9 usati nel territorio inglese e gallese. Prima della met\u00e0 del XX secolo, invece, era poco comune. Le varianti inglesi \"Jess\" e \"Jessie\" sono condivise con il nome maschile \"Jesse\".\nOnomastico.\nNon essendoci sante con questo nome, che quindi \u00e8 adespota, l'onomastico pu\u00f2 essere festeggiato il 1\u00ba novembre per la festa di Ognissanti."}
{"id": "278362", "revid": "1921867", "url": "https://it.wikipedia.org/wiki?curid=278362", "title": "Thirteenth Step", "text": "Thirteenth Step \u00e8 il secondo album in studio del gruppo musicale alternative rock statunitense A Perfect Circle, pubblicato il 16 settembre 2003 dalla Virgin Records.\nDescrizione.\nL'album \u00e8 stato pubblicato tre anni dopo l'uscita dell'album di esordio, \"Mer de Noms\", e schiera una formazione diversa rispetto ad esso. Infatti nel frattempo avevano abbandonato la band la bassista Paz Lenchantin ed il chitarrista Troy Van Leeuwen, sostituiti rispettivamente da Jeordie White (ex Marilyn Manson) e da James Iha (ex Smashing Pumpkins), anche se quest'ultimo non ha partecipato alle registrazioni dell'album.\nRiguardo al titolo dell'album ci fu una polemica. Venne detto infatti, che il titolo faceva riferimento al programma degli alcolisti anonimi \"Twelve step\", ma lo stesso Keenan in un'intervista sment\u00ec dicendo che il titolo si riferiva ai suoi 13 anni di permanenza nel mondo musicale.\nNonostante la defezione di alcuni membri della band originale, il disco \"suona\" esattamente come se nulla fosse cambiato in questi tre anni, con le canzoni scritte da Howerdel e con l'inconfondibile voce di Keenan, anche se sicuramente questo lavoro va certamente visto come un'evoluzione del suono della band. Rispetto a \"Mer de Noms\", questo album risulta pi\u00f9 melodico, tendenza evidenziata per esempio in pezzi come \"The Package\", \"The Noose\", \"Vanishing\" e \"A Stranger\". Ritroviamo comunque la classica potenza del suono degli A Perfect Circle in pezzi come \"The Outsider\" e \"Pet\".\nL'album riscosse un buon successo, ed arriv\u00f2 a piazzarsi al 2\u00ba posto della classifica Billboard 200 negli Stati Uniti, vendendo oltre copie nella prima settimana di pubblicazione.\nTracce.\nTesti e musiche di Billy Howerdel e Maynard James Keenan, eccetto dove indicato."}
{"id": "278364", "revid": "1632387", "url": "https://it.wikipedia.org/wiki?curid=278364", "title": "Ban (Internet)", "text": "Il termine ban (derivato dalla lingua inglese, in italiano \u00e8 traducibile con \"\"bandire\" o \"interdire\"\") viene utilizzato per riferirsi ad una serie di atti che consente di vietare l'accesso e/o l'interazione con gli altri ad un determinato utente tramite il suo username, IP o indirizzo email.\nViene utilizzato nella terminologia delle comunit\u00e0 virtuali di Internet (inclusi forum, chat, guestbook, giochi online e la stessa Wikipedia).\nEtimologia.\nLa parola \"ban\" deriva dal verbo inglese \"to ban\" (forma contratta del verbo \"to banish\") che significa \"bandire\", e si pu\u00f2 tradurre in italiano con \"bando\" o \"interdizione\". Come spesso accade per i neologismi di questo tipo, sono entrati nell'uso comune in italiano diversi forestierismi derivati da \"ban\", come il verbo \"bannare\". In alcuni contesti, quando il ban \u00e8 permanente e definitivo, \u00e8 detto in gergo \"permaban\".\nCaratteristiche.\nIl ban \u00e8 uno strumento di difesa usato nei confronti di utenti che non rispettano le regole nell'ambito delle IRC Chat, all'interno dei canali, le stanze virtuali. Il ban pu\u00f2 essere usato insieme al kick che \u00e8 un avvertimento; esso serve per cacciare per qualche secondo l'utente fuori dalla stanza, per poi farlo rientrare immediatamente.\nIl \"ban\" ha normalmente uno scopo al tempo stesso punitivo (nei confronti degli utenti a cui viene imposto il ban) e tutelativo (nei confronti della comunit\u00e0): viene applicato per allontanare quegli utenti che contravvengono apertamente a qualche punto di un eventuale regolamento della comunit\u00e0 o semplicemente disturbano comportandosi come troll, inviando e suscitando \"flame\" (litigi), o violando in altri modi la netiquette.\nIl ban pu\u00f2 essere temporaneo o permanente, in base alla norma infranta e alla gravit\u00e0 dell'infrazione. Solitamente i responsabili di questa funzione (bannare, escludere) sono i moderatori, persone fidate designate dagli admin per controllare il forum anche in loro assenza."}
{"id": "278365", "revid": "47767", "url": "https://it.wikipedia.org/wiki?curid=278365", "title": "Otello (nome)", "text": "Origine e diffusione.\nL'origine \u00e8 incerta. \u00c8 possibile che sia un diminutivo di \"Otho\" (un nome latino di origine ignota, portato da un imperatore del I secolo, italianizzato in Otone). Alternativamente, pu\u00f2 costituire un derivato di alcuni nomi germanici cominciato con l'elemento \"audha\", \"ricchezza\", \"potere\", \"possesso\" (come Oddone e Otmar); certe fonti riportano in effetti come significato \"possessore\", pur indicando l'origine come bretone e senza specificare alcuna etimologia.\n\u00c8 noto soprattutto per essere stato usato da Shakespeare per una sua opera, l'\"Otello\", che venne ripresa poi da diversi altri autori quali Verdi e Rossini dando nuova popolarit\u00e0 al nome. \u00c8 diffuso perlopi\u00f9 in Emilia-Romagna e Toscana.\nOnomastico.\n\u00c8 un nome adespota, cio\u00e8 non \u00e8 portato da alcun santo. L'onomastico ricade pertanto il 1\u00ba novembre, per la festivit\u00e0 di Ognissanti."}
{"id": "278366", "revid": "226458", "url": "https://it.wikipedia.org/wiki?curid=278366", "title": "Novenio", "text": "Origine e diffusione.\nNon ha una tradizione onomastica chiaramente definita, anche se \u00e8 attestato l'uso del nome tardo latino \"Novemius\". Deriva dal latino \"novem\", nove, o \"novenus\", nono, riferito all'ordine di nascita o al mese di novembre, nono mese del calendario romano. Come nome di ispirazione cristiana pu\u00f2 essere correlato con \"novena\", pratica liturgica che consiste nel recitare preghiere per un periodo di nove giorni consecutivi.\nTipico del Nord Italia, \u00e8 diffuso in particolare nel Vicentino.\nOnomastico.\nIl nome \u00e8 adespota non essendoci santi che lo abbiano portato. L'onomastico pu\u00f2 essere festeggiato il 1\u00ba novembre per la festa di Ognissanti."}
{"id": "278368", "revid": "22356", "url": "https://it.wikipedia.org/wiki?curid=278368", "title": "Torvosauridae", "text": ""}
{"id": "278369", "revid": "61051", "url": "https://it.wikipedia.org/wiki?curid=278369", "title": "Megalosauridae", "text": "I Megalosauridae sono una famiglia monofiletica estinta di dinosauri teropodi dell'ordine Megalosauroidea, strettamente imparentati con la famiglia Spinosauridae. Alcuni membri di questa famiglia includono \"Megalosaurus\", \"Torvosaurus\", \"Eustreptospondylus\" e \"Afrovenator\". Apparsi nel Giurassico medio, i megalosauridi fu tra le prime radiazioni di grandi dinosauri teropodi, sebbene si estinsero relativamente presto, alla fine del periodo Giurassico. Si tratta di un gruppo relativamente primitivo di tetanuri basali contenente due sottofamiglie principali, Megalosaurinae e Afrovenatorinae, insieme al genere basale \"Eustreptospondylus\", un taxon non risolto che differisce da entrambe le sottofamiglie.\nIl megalosauride che definisce questa famiglia \u00e8 \"Megalosaurus bucklandii\", nominato per la prima volta nel 1824 da William Buckland dopo numerosi ritrovamenti a Stonesfield, nell'Oxfordshire, Inghilterra. \"Megalosaurus\" fu il primo dinosauro formalmente descritto e fu la base per l'istituzione del clade Dinosauria. \u00c8 anche uno dei pi\u00f9 grandi dinosauri carnivori del Giurassico medio, il cui femore meglio conservato misura 805 millimetri, e una massa corporea stimata di circa . Megalosauridae \u00e8 riconosciuto come un gruppo di dinosauri prevalentemente europeo, basato su fossili ritrovati in Francia e in Inghilterra. Tuttavia, recenti scoperte in Niger hanno portato alcuni a riconsiderare la distribuzione della famiglia. I megalosauridi apparvero poco prima della scissione del supercontinente Pangea, in Gondwana e Laurasia. Questi grandi teropodi perci\u00f2 potrebbero aver dominato entrambe le met\u00e0 del mondo durante il Giurassico.\nLa famiglia Megalosauridae fu definita per la prima volta da Thomas Huxley nel 1869, ma \u00e8 stata contestata nel corso della storia a causa del suo ruolo di \"taxon cestino di rifiuti\", in cui venivano inseriti dinosauri parzialmente descritti o rappresentati da resti non identificabili. Nei primi anni della paleontologia, tutti i teropodi di grandi dimensioni erano raggruppati insieme e fino a 48 specie erano incluse nel clade Megalosauria, il clade basale dei Megalosauridae. Nel corso del tempo, la maggior parte di questi taxa \u00e8 stata collocata in altri cladi e i parametri di Megalosauridae sono stati ridotti significativamente. Tuttavia, rimane qualche controversia sul fatto che i Megalosauridae debbano essere considerati un proprio gruppo distinto, e i dinosauri in questa famiglia rimangono alcuni dei taxa pi\u00f9 problematici in tutta Dinosauria. Alcuni paleontologi, come Paul Sereno nel 2005, hanno ignorato il gruppo a causa delle sue fondamenta instabili e della mancanza di filogenesi chiara. Tuttavia, recenti ricerche di Carrano, Benson e Sampson hanno analizzato sistematicamente tutti i tetanuri basali e determinato che i megalosauridi dovessero essere raggruppati in una propria famiglia.\nDescrizione.\nCorporatura.\nCome altri tetanuri, i megalosauri sono teropodi carnivori caratterizzati da grandi dimensioni e bipedalismo. In particolare, i megalosauri mostrano una stazza ed un peso considerevole, con alcuni membri della famiglia che superavano la tonnellata. Tuttavia, come molte altre famiglie, i megalosauridi aumentarono le loro dimensioni nel corso del tempo. I primi megalosauridi del Giurassico inferiore avevano dimensioni corporee inferiori rispetto a quelli che apparirono nel tardo Giurassico medio, seguendo un modello di aumento delle dimensioni simile a quello di altri teropodi giganti come gli Spinosauridi. Questo schema segue la Regola di Cope, la postulazione del paleontologo Edward Cope sull'aumento evolutivo delle dimensioni del corpo.\nCaratteristiche anatomiche.\nUna sinapomorfia univoca di Megalosauridae \u00e8 la forma del cranio, pi\u00f9 basso e lungo con un rapporto lunghezza-altezza di 3: 1. Inoltre, il tetto del cranio tende ad essere molto meno ornato di quello di altri tetanuri, e possibili creste e/o corna sono molto piccole o completamente assenti. I megalosauridi hanno anche teste femorali con un orientamento di 45 gradi anteromediale e completamente mediali. I megalosauri sono anche definiti dalle seguenti sinapomorfie univoche e inequivocabili:\nI Megalosaurinae (tutti i megalosauri pi\u00f9 strettamente imparentati con \"Megalosaurus\" rispetto ad \"Afrovenator\") sono caratterizzati da un rapporto moderato (0.5-2.0) altezza/lunghezza della premascella al di sotto del livello delle narici, rispetto ad altri megalosauridi che hanno un rapporto pi\u00f9 basso e quindi un muso meno alto.\nGli Afrovenatorinae (tutti i megalosauri pi\u00f9 strettamente imparentati con \"Afrovenator\" rispetto a \"Megalosaurus\") sono caratterizzati da un margine anteriore squadrato della fossa antorbitale e la piastra pubica \u00e8 ampiamente aperta lungo la linea mediana.\nDenti.\nI denti fossili vengono frequentemente usati per differenziare i vari teropodi e per aiutare ulteriormente la filogenesi cladistica. La morfologia dei denti \u00e8 incline all'omoplasia, scompare o riappare nel corso della storia. Tuttavia, i megalosauri hanno diverse condizioni specifiche dentature che li differenziano da altri teropodi basali. Una delle condizioni dentali presenti nei Megalosauridae \u00e8 rappresentata da pi\u00f9 rughe di smalto lungo la carena del dente. I denti ornati e una superficie smussata ben marcata caratterizzano anche i megalosauridi pi\u00f9 primitivi. La decorazione di smalto e la superficie ben marcata appare nei primi megalosauridi ma scompaiono nei megalosauridi pi\u00f9 evoluti, suggerendo che tale condizione si sia persa nel tempo man mano che i megalosauridi crescevano in dimensioni.\nClassificazione.\nClassificazione storica.\nSin dalla creazione della famiglia, molti esemplari fossili ritrovati sul campo sono stati erroneamente classificati come megalosauridi. Ad esempio, tutti i carnivori di grandi dimensioni ritrovati circa un secolo dopo la denominazione di \"Megalosaurus bucklandii\" venivano automaticamente collocati in Megalosauridae. \"Megalosaurus\" fu il primo ritrovamento paleontologico del suo genere quando William Buckland scopr\u00ec un femore gigante e nominandolo nel 1824, precedendo persino il termine Dinosauria. Quando inizialmente definito, la specie \"M. bucklandii\" era anatomicamente basata su varie ossa dissociate ritrovate nelle cave attorno al villaggio di Stonesfield, nel Regno Unito. Alcune di queste prime scoperte includevano un ramo mandibolare destro contenente un dente ben conservato, costole, ossa pelviche e vertebre sacre. Quando i primi paleontologi e ricercatori cominciarono a trovare sempre pi\u00f9 ossa nella zona circostante, queste venivano automaticamente attribuite a \"M. bucklandii\" poich\u00e9 quest'ultimo rappresentava l'unico dinosauro nominato e descritto all'epoca. Pertanto, la specie \u00e8 stata inizialmente descritta e classificata da una massa di caratteristiche possibilmente non correlate.\nLa paleontologia moderna inizi\u00f2 per la prima volta ad affrontare la problematica separazione cladistica dei Megalosauridae all'inizio del XX secolo. Fredrich von Huene separava i teropodi carnivori, che erano stati tutti raggruppati nella vasta categoria dei megalosauridi, in due distinte famiglie di teropodi, quelli pi\u00f9 grandi e robusti e quelli pi\u00f9 piccoli e snelli. Questi due gruppi erano denominati rispettivamente Coelurosauria e Pachypodosauria. Pi\u00f9 avanti, Huene distinse dinosauri carnivori ed erbivori in Pachypodosauria, mettendo i carnivori nel nuovo gruppo Carnosauria.\nMan mano che venivano scoperte ulteriori informazioni sui teropodi basali e sulle caratteristiche filogenetiche di quest'ultimi, i paleontologi moderni cominciarono a mettere in discussione la corretta denominazione di questo gruppo. Nel 2005, il paleontologo Paul Sereno rifiut\u00f2 l'uso del clade Megalosauridae a causa della sua ambigua storia a favore del nome Torvosauridae. Oggi, \u00e8 ampiamente accettato che i megalosauridi esistessero almeno come gruppo di tetanurani basali, poich\u00e9 rappresentano taxa ben pi\u00f9 derivati dei ceratosauri, e il nome Megalosauridae dovrebbe rappresentare questo gruppo. I megalosauri hanno anche priorit\u00e0 su Torvosauridae secondo le regole dell'ICZN che regola i nomi delle famiglie.\nFilogenesi.\nI Megalosauridae furono definiti filogeneticamente per la prima volta nel 1869 da Thomas Huxley, ma furono usati per molti anni come clade da \"cestino dei rifiuti\". Nel 2002, Ronan Allain ha ridefinito il clade dopo aver scoperto un cranio completo di megalosauro nella Francia nord-occidentale del genere \"Poekilopleuron\". Usando le caratteristiche descritte in questo studio, Allain defin\u00ec i Megalosauridae come dinosauri teropodi, che includevano \"Poekilopleuron valesdunesis\", ora conosciuto come \"Dubreuillosaurus\", \"Torvosaurus\", \"Afrovenator\" e tutti i discendenti del loro antenato comune. Allain defin\u00ec anche due taxa all'interno dei Megalosauridae: Torvosaurinae era definita come tutti i megalosauridi pi\u00f9 strettamente imparentati con \"Torvosaurus\" che con \"Poekilopleuron\" e \"Afrovenator\", e Megalosaurinae definito come tutti i megalosauridi pi\u00f9 strettamente legati a \"Poekilopleuron\". I megalosauridi cadono anche sotto il clade basale Megalosauroidea, che contiene anche Spinosauridae. Tuttavia, molti taxa sono ancora piuttosto instabili e non possono essere collocati in un clade con assoluta certezza. Ad esempio, \"Eustreptospondylus\" e \"Streptospondylus\", che sebbene siano entrambi definiti come megalosauridi, sono spesso esclusi dalle analisi filogenetiche per consentire cladogrammi pi\u00f9 stabili poich\u00e9 non sono definiti in un determinato sottogruppo. \nIl cladogramma qui presentato segue gli studi di Benson (2010) e Benson \"et al.\" (2010).\nNel 2012, Carrano, Benson e Sampson fecero un'analisi molto pi\u00f9 ampia dei tetanuri e definirono Megalosauria in senso pi\u00f9 ampio come il clade contenente \"Megalosaurus\", \"Spinosaurus\" e tutti i loro discendenti. In altre parole, Megalosauria \u00e8 il gruppo che contiene le due famiglie Megalosauridae, e il suo parente stretto Spinosauridae. All'interno di questo nuovo cladogramma, i megalosauridi ricevettero una nuova sottofamiglia, Afrovenatorinae, che includeva tutti i megalosauri pi\u00f9 strettamente imparentati con \"Afrovenator\" rispetto ai megalosaurinae.\nCarrano, Benson e Sampson includevano anche vari megalosauri che erano stati precedentemente esclusi dai cladogrammi nel loro studio del 2012, come \"Duriavenator\" e \"Wiehenvenator\" in Megalosaurinae, e \"Magnosaurus\", \"Leshansaurus\" e \"Piveteausaurus\" in Afrovenatorinae.\n\"Sciurumimus albersodoerferi\", un piccolo teropode descritto nel 2012 che conservava tracce di piumaggio, inizialmente, venne descritto coe un giovane megalosauroide. Ci\u00f2 ha portato alla convinzione che i megalosauri potessero avere le piume, come molti dinosauri teropodi. Tuttavia, successive analisi hanno collocato \"Sciurumimus\" come un coelurosauro basale. Ciononostante non vi sono prove contrarie alla presenza di piumaggio nei megalosauri.\nPaleoecologia.\nI megalosauridi vennero inizialmente immaginati come predatori spazzini che abitavano in ambienti costieri. Tracce risalenti al Giurassico medio, ritenute appartenenti a dei megalosauridi sono state ritrovate a Vale de Meios, in Portogallo. Durante il Giurassico medio, questo sito era una piana costiera esposta con la bassa marea sul bordo di una laguna. A differenza della maggior parte dei tracce costiere, che sono paralleli alla linea costiera e probabilmente lasciati da animali in migrazione, la pista di impronte di Vale de Meios erano perpendicolari alla costa, con la maggior parte delle impronte orientate verso la laguna. Ci\u00f2 indica che il megalosauride che aveva lasciato le impronte si era avvicinato alla piana costiera dopo che le marea si era ritirata.\nCi\u00f2 indica che i megalosauridi avrebbero potuto nutrirsi delle carcasse di creature marine lasciate dalle maree. Un'altra possibilit\u00e0 \u00e8 che i megalosauri fossero piscivori, avvicinandosi alla costa per pescare. Gli spinosauridi, parenti stretti dei megalosauri, avevano numerosi adattamenti per la vita piscivora e semiaquatica, quindi un tale stile di vita \u00e8 supportato da dati filogenetici. Denti di squalo, frammenti di cartilagine e gastroliti sono stati documentati come contenuto dello stomaco in un esemplare di \"Poekilopleuron\". Sia questo genere che \"Dubreillosaurus\" sono stati scoperti in sedimenti che preservano anche radici di mangrovie, fornendo ulteriori prove per un habitat costiero. Tuttavia, questo non esclude la possibilit\u00e0 che i megalosauridi si nutrissero anche di prede terrestri.\nPaleogeografia.\nDiverse specie incluse in Megalosauridae sono state rinvenute in tutti i continenti moderni, divise in parti uguali tra i siti dei supercontinenti Gondwana e Laurasia. Le scoperte paleogeografiche mostrano che i megalosauridi erano principalmente limitati al Giurassico medio-superiore, suggerendo che si estinsero al confine Giurassico-Cretaceo, circa 145 milioni di anni fa.\nLa radiazione globale di questi teropodi carnivori avvenne in due fasi. In primo luogo, le radiazioni si sono verificate durante la separazione di Pangea durante il Giurassico, circa 200 milioni di anni fa. Quando il mare Tetide emerse tra i due nuovi supercontinenti, i megalosauroidi irradiarono le due met\u00e0 di Pangea. Il secondo passo della radiazione avvenne durante Giuridico medio-superiore, circa 174-145 milioni di anni fa, tra allosauroidi e coelurosauri. Megalosauridae sembra essersi estinto alla fine di questo periodo.\nI resti di megalosauri sono stati ritrovati in varie aree del mondo nel corso della storia. Ad esempio, a Megalosauridae appartiene il pi\u00f9 antico embrione di teropode mai trovato, dal primo Titoniano del Portogallo, circa 152 milioni di anni fa. Varie scoperte di fossili di megalosauri sono state datate al Bajociano-Calloviano dell'Inghilterra e della Francia, circa 168-163 milioni di anni fa, al Giurassico medio dell'Africa, circa 170 milioni di anni fa, nel Giurassico superiore della Cina, circa 163-145 milioni di anni fa, e nel Titoniano del Nord America, circa 150 milioni di anni fa.[9] Pi\u00f9 recentemente, i megalosauridi sono stati ritrovati nella Formazione Tiourar\u00e9nin, Niger, dimostrando ancora una volta che questi tetanuri basali hanno subito una radiazione globale."}
{"id": "278370", "revid": "1573940", "url": "https://it.wikipedia.org/wiki?curid=278370", "title": "Prassede", "text": "Origine e diffusione.\nDeriva dal latino ecclesiastico \"Praxedes\", a sua volta dal greco antico \"Praxedis\", basato su \"\u03c0\u03c1\u1fb6\u03be\u03b9\u03c2\" (\"praxis\", \"azione\", da cui anche Euprassia). Significa dunque \"colei che agisce [bene]\".\nOnomastico.\nL'onomastico si festeggia il 21 luglio in memoria di santa Prassede, vergine e martire a Roma, sorella di santa Pudenziana."}
{"id": "278374", "revid": "2043648", "url": "https://it.wikipedia.org/wiki?curid=278374", "title": "Superavvolgimento del DNA", "text": "Il genoma umano \u00e8 formato da DNA che, tutto insieme, contiene all'incirca 3,2\u00a0Gbp, divisi in 24 parti di lunghezza varia (il pi\u00f9 lungo 245 Mbp, il pi\u00f9 corto 47\u00a0Mbp).\nConsiderando che la catena del DNA \u00e8 larga da 2,2 a 2,4\u00a0nm e che tra il centro di un nucleotide ed il centro del successivo ci sono 0,33\u00a0\u2013 0,34\u00a0nm, il genoma umano sarebbe lungo (doppia elica sovrapposta) 1,1\u00a0m. Mentre il nucleo \u00e8 una struttura alquanto sferica che ha un diametro di 8\u00a0\u00b5m (7\u00a0300\u00a0000 volte meno). Per\u00f2 non \u00e8 impossibile che il DNA ci stia dentro perch\u00e9 \u00e8 estremamente sottile (le sue dimensioni spaziali sono: 1,1\u00a0m \u00d7 2\u00a0nm \u00d7 2\u00a0nm) e ha un volume di circa 900\u00a0ym\u00b3, mentre il volume del nucleo e circa 2,1\u00a0fm\u00b3. Affinch\u00e9, per\u00f2 il DNA stia nel nucleo \u00e8 necessario che lo stesso si pieghi, si ripieghi, si ammassi, si stratifichi per accorciarsi ispessendosi, alla stregua di quanto faccia l'intestino tenue nella cavit\u00e0 addominale.\nPrimo livello di compattazione.\nA svolgere questo impacchettamento ci sono gli istoni, proteine molto particolari e molto presenti nella cellula eucariote (6\u00a0000\u00a0000 di molecole). Gli istoni sono cinque: H1, H2A, H2B, H3 e H4 e sono fatti per la maggior parte di amminoacidi con carica positiva (lisina e arginina), per potere legare con forza non eccessiva (non \u00e8 un legame covalente) il DNA. \nQuattro di questi istoni si raggruppano a coppie a formare un ottamero regolare cilindrico attorno al quale il DNA si avvolge con andamento sinistrorso 1,63 volte. Otto istoni + il DNA formano un nucleosoma.\nUn nucleosoma \u00e8 formato da 200 bp, delle quali solo 146 si avvolgono intorno all'ottamero istonico, mentre le restanti 54 bp restano non avvolte e sono chiamate DNA di connessione. Considerando che un ottamero istonico ha un diametro di 11\u00a0nm, che il DNA di connessione \u00e8 lungo 18\u00a0nm e che ci sono circa 60 milioni di istoni per cellula, si evince che la dimensione del DNA cambia da 1,1\u00a0m \u00d7 2\u00a0nm a circa 50\u00a0cm \u00d7 11\u00a0nm (sempre diviso in 24 frammenti). Questa disposizione si chiama \"collana di perle\" ed \u00e8 un primo livello di condensazione, ma ancora insufficiente (\u00e8 pi\u00f9 di 60\u00a0000 volte pi\u00f9 lungo del diametro del nucleo).\nSecondo livello di compattazione.\nIl secondo livello di compattazione prende il nome di \"solenoide\". Qui entra in funzione un quinto istone, l'H1 che accorpa i nucleosomi sovrapponendoli a due a due (fibra cromatinica) o raggruppandoli in gruppi di 6 ciascuno (solenoide). In questo modo lo spessore passa da 11\u00a0nm a 30\u00a0nm circa (11\u00a0nm \u00d7 2 + 9\u00a0nm di spazio internucleosomico) e la lunghezza passa a circa 15\u00a0cm \u00d7 30\u00a0nm (divisa in 24 frammenti). Sebbene la lunghezza \u00e8 20\u00a0000 volte il diametro del nucleo, queste corde si aggrovigliano su se stesse alla stregua del filo su d'un gomitolo e s'accomodano perfettamente nel nucleo.\nTerzo livello di compattazione.\nInfatti, la fibra da 30\u00a0nm si pu\u00f2 contorcere su s\u00e9 formando anse e controanse, accorciandosi 10 volte, passando a 1,5\u00a0cm \u00d7 300\u00a0nm (sempre divisi in 24 parti). Questo livello di condensazione \u00e8 chiamato cromatina distesa o eucromatina (da greco \u03b5\u1f56 \"(eu)\" = buono e \u03c7\u03c1\u1ff6\u03bc\u03b1 \"(chr\u00f2ma)\" = colore, perch\u00e9 possono essere colorati con colori diversi in accordo al rapporto A-T/C-G) ed \u00e8 il grado di condensazione che caratterizza il DNA sotto trascrizione attiva oppure i geni che la cellula esprime nella sua vita (l'insieme dei geni che rimangono inespressi vanno sotto il nome di eterocromatina).\nL'eucromatina si pu\u00f2 ancora condensare maggiormente. Durante il differenziamento parte di eucromatina viene ulteriormente condensata, per non essere tradotta mai pi\u00f9 (es. condensazione del gene delle immunoglobuline in un melanocita) raccogliendola e pigiandola, fino ad accorciarla (quasi met\u00e0 lunghezza) ed ispessirla. \u00c8 intrascrivibile ed ha dimensioni di 9\u00a0mm \u00d7 500\u00a0nm circa.\nQuarto livello di compattazione.\nTuttavia, alle estremit\u00e0 telomeriche e nei pressi del centromero la cromatina \u00e8 sempre molto condensata a prescindere dal tipo cellulare e non contiene geni o ne contiene pochissimi. Questa si forma annodando la eucromatina su se stessa molte volte e costipandola e pigiandola fino a farla diventare all'incirca di 7\u00a0mm \u00d7 700\u00a0nm. Questa forma di cromatina si chiama eterocromatina (dal greco \u1f14\u03c4\u03b5\u03c1\u03bf\u03c2 \"(\u00e8teros)\" = diverso, perch\u00e9 si colorava diversamente, pi\u00f9 intensamente, del resto del DNA) o cromatina condensata.\nTuttavia, la eucromatina e la eterocromatina nel nucleo sono a livelli di condensazione variabili, secondo la regione (eterocromatina) o la presenza di attiva trascrizione (eucromatina).\nQuinto livello di compattazione.\nNella metafase della mitosi (seconda fase) osservando al microscopio ottico una cellula in metafase, si vede, allinearsi al centro della cellula su un'immaginaria linea equatoriale (piastra metafasica) delle strutture ad X con due bracci pi\u00f9 lunghi degli altri due. All'analisi molecolare \u00e8 DNA legato ai microtubuli del fuso mitotico. Misurando, ad esempio, il cromosoma 22 si scopre che questo ha dimensione 2\u00a0\u00b5m \u00d7 1,4\u00a0\u00b5m cio\u00e8 tanto da essere visibile.\nQuesto \u00e8 reso possibile dalla presenza di due catene di proteine, ancora poco note, che formano un asse centrale (la X schema) unite da una terza proteina (il centromero) attorno al quale la eterocromatina si avvolge numerose volte per tutta la sua lunghezza formando il cromosoma metafasico, quello che si osserva allacciato al fuso mitotico (per il centromero) durante la metafase della mitosi."}
{"id": "278377", "revid": "399", "url": "https://it.wikipedia.org/wiki?curid=278377", "title": "Superavvolgimento", "text": ""}
{"id": "278381", "revid": "767487", "url": "https://it.wikipedia.org/wiki?curid=278381", "title": "Ute Lemper", "text": "Formatasi come attrice teatrale sotto la guida di Susi Nicoletti, ha partecipato soprattutto a musical, tra i quali \"Cats\", \"Peter Pan (musical)\" (1985 a Berlino), \"Der Blaue Engel\", \"Chicago\" (Laurence Olivier Award alla migliore attrice in un musical 1998) e \"Cabaret\" (Premio Moli\u00e8re 1987, Rivelazione teatrale femminile). Il suo repertorio, che include anche Kurt Weill ed \u00c9dith Piaf, \u00e8 tuttavia spiccatamente jazzistico, con improvvisazioni di \"scat\".\nBiografia.\n\u00c8 apparsa in numerosi concerti incluso \"The Wall - Live in Berlin\" del 21 luglio 1990, il concerto organizzato da Roger Waters in Potsdamer Platz per festeggiare il primo anniversario della caduta del muro di Berlino con brani cantati in inglese, francese e tedesco. \nDoppia la voce di Ariel ne La sirenetta (film) del 1989 e di Esmeralda ne Il gobbo di Notre Dame (film 1996) in tedesco.\nNel 1991 interpreta la parte di Cere nel film di Peter Greenaway \"Prospero's books\", originale trasposizione de \"La tempesta\" di Shakespeare, con la colonna sonora di Michael Nyman, ove canta il brano \"The Masque\".\nL'album \"Illusions\" del 1992 presenta cover di Marlene Dietrich ed \u00c9dith Piaf. Nel 1998 \u00e8 uscito un greatest hits, \"\". L'album \"Punishing Kiss\" del 2000 comprende canzoni scritte appositamente per lei da Scott Walker, Nick Cave, Elvis Costello, Philip Glass e Neil Hannon, il quale canta anche in due brani. Dal 2003 Ute Lemper \u00e8 anche autrice delle proprie canzoni.\nIn Italia la si ricorda al Festival di Sanremo 1991, dove ha interpretato la versione in inglese del brano \"La fotografia\" di Enzo Jannacci, intitolata \"Photograph\".\nAl cinema ha recitato nel ruolo di Maria Antonietta in \"L'Autrichienne\" (1990), di Pierre Granier-Deferre, \"Prorva\", \"Bogus - L'amico immaginario\" (1996), \"Jean Galmot, aventurier\", \"L'ultima tempesta\" (1991) di Peter Greenaway, \"Appetite\" e \"Pr\u00eat-\u00e0-Porter\" (1994) di Robert Altman (premiata con il National Board of Review of Motion Pictures). \nHa collaborato alla colonna sonora di numerosi film, fra cui \"Passioni violente\", \"Kissing Jessica Stein\" e \"Appetite\". Ute Lemper \u00e8 anche pittrice, e i suoi lavori sono stati esposti in varie gallerie.\nNel 2007 partecipa come membro della giuria a \"Let\u2019s Dance\" (versione tedesca di Ballando con le stelle).\nVita privata.\nVive fra Parigi e New York (Upper West Side di Manhattan) ed ha quattro figli, Max, Stella, Julian e Jonas."}
{"id": "278385", "revid": "1632387", "url": "https://it.wikipedia.org/wiki?curid=278385", "title": "Carovana", "text": "La carovana () \u00e8 un convoglio costituito da un gran numero di persone e animali da soma; in epoca medievale esse percorrevano la Via della Seta fra Asia ed Europa portando spezie ed altre merci di valore; esse facevano tappa in luoghi attrezzati detti caravanserragli. Vi erano poi le carovane composte da cammelli o dromedari arabi finalizzato alla conduzione dei commerci lungo le vie carovaniere attraverso il deserto del Sahara.\nScopo della carovana \u00e8 quello di attraversare regioni selvagge e pericolose ed il gran numero di partecipanti aiuta a prevenire attacchi da parte di predoni oppure incidenti dovuti alle difficolt\u00e0 fisiche del luogo.\nNel libro il Milione di Marco Polo sono descritti viaggi di carovane lungo la Via della Seta ed in Estremo Oriente.\nPer quel che riguarda le carovane trans-sahariane, le bestie venivano messe ad ingrassare per mesi nelle regioni del Maghreb o del Sahel prima di essere posti a formare una carovana. Secondo Ibn Battuta, il viaggiatore marocchino che durante le sue peregrinazioni visse con i Tuareg e segu\u00ec una delle carovane, la dimensione di ognuna di queste era da mille fino anche a 12.000 dromedari. Esse erano condotte da guide berbere che conoscevano tutte le piste del deserto rendendo cos\u00ec sicuro il loro passaggio e proteggendolo dai nomadi che frequentemente facevano razzia delle merci, quando incontravano una carovana sul loro cammino. \nLa sopravvivenza di una carovana, non potendo questa trasportare tutto il necessario per il viaggio, faceva affidamento sulle capacit\u00e0 della guida e su una meticolosa coordinazione tra i suoi componenti, che prevedeva anche un sistema di messaggeri mandati avanti nelle oasi, permettendo che l'acqua fosse portata alla carovana quando questa era ancora a giorni di distanza."}
{"id": "278389", "revid": "712828", "url": "https://it.wikipedia.org/wiki?curid=278389", "title": "Cappello parlante", "text": ""}
{"id": "278390", "revid": "363629", "url": "https://it.wikipedia.org/wiki?curid=278390", "title": "Ministro di culto", "text": "Un ministro di culto \u00e8 un soggetto che per competenza territoriale o per incarico affidatogli da una confessione religiosa o da determinati fedeli, compie determinati riti, solitamente si occupa delle anime dei fedeli e della conservazione dell'edificio di culto, provvede alla diffusione di un messaggio religioso. Egli, dunque, esercita un ufficio religioso.\nIl termine generico \"sacerdote\" comprendeva anche i ministri di culto dell'antico Ebraismo.\nDiritto ecclesiastico.\nMinistri di culto generici.\nNel diritto italiano il ministro di culto \u00e8 disciplinato dalla legislazione unilaterale e dalle relative Intese. Da rilevare che non esiste uno status giuridico confessionale, cosicch\u00e9 i diritti e doveri emanati dalla confessione religiosa del ministro, non incidono sulla vita giuridica del soggetto, il quale mantiene comunque i suoi diritti civili (ad es. astensione dal matrimonio non rilevante per il diritto italiano).\nLa legislazione unilaterale \u00e8, solitamente, comune a tutte le confessioni religiose e sancisce dei diritti e doveri generali per ogni ministro di culto.\nUno dei principali \u00e8 quello del \"segreto confessionale\", ovvero il dovere e il diritto del ministro di culto a non palesare quanto confessato da un fedele. Elemento necessario per l'esercizio di tale principio \u00e8 il nesso di causalit\u00e0 tra l'informazione saputa e l'esercizio del proprio ministero, pertanto informazioni recepite fortuitamente e fatte pervenire esclusivamente a frode di legge non ricadono in tale diritto-dovere.\nI ministri di culto sono incompatibili con alcuni uffici e funzioni pubblici: non sono eleggibili a sindaco, presidente della provincia, consigliere comunale, provinciale e circoscrizionale nel territorio dove svolgono la loro attivit\u00e0, per non favorire uno stretto e nocivo rapporto tra religione e politica; non possono fare parte tra i giudici popolari della Corte d'Assise o intraprendere la carriera di notaio, esattore delle imposte e avvocato. \u00c8 invece ammissibile per i ministri di culto, in quanto non esistono incompatibilit\u00e0, l'elezione al Parlamento.\nA difesa del ministro di culto ci sono due principi, ovvero l'aggravante nell'omicidio contro un religioso che abbia cura di anime e l'abuso dell'abito ecclesiastico.\nSoggetti ecclesiastici particolari.\nLo status giuridico di determinati soggetti particolari nasce dalla legislazione bilaterale. Nel Cattolicesimo spiccano cardinali e vescovi: soprattutto i primi, devono essere considerati sempre cittadini vaticani, anche se hanno residenza a Roma, non devono avere libert\u00e0 personali limitate e deve essere garantito loro libero accesso al Vaticano.Tra gli avventisti ci sono i missionari e i colportori evangelisti, riconosciuti dall'Intesa relativa.\nIl Regio Decreto 289/1930, di attuazione della legge 1159/1929 sui culti acattolici, prevedeva speciali limitazioni per l'esercizio del culto da parte dei ministri di tali culti (artt. 1 e 2) e riservava il permesso di eseguire affissioni attinenti al governo spirituale dei fedeli e collette all'ingresso e all'interno degli edifici di culto soltanto ai ministri di culto approvati dal Ministro dell'interno. Ma tali limitazioni sono state superate, in parte in seguito a sentenze della Corte costituzionale (Sentt. 1/1956, 45/1957 e 59/1958), in parte in seguito a leggi del Parlamento (l. 641/1961 e art. 7, comma 3, l. 659/1981). \nTuttavia, qualora i regolamenti comunali appongano limiti o gravami fiscali alla facolt\u00e0 di eseguire collette, tali limitazioni non valgono per i ministri di culto approvati che agiscono all'ingresso o all'interno degli edifici di culto. Inoltre, qualora venga riattivata la leva militare per causa di guerra o di grave crisi internazionale, i ministri di culto approvati godono delle esenzioni e delle prerogative previste dagli artt. 7 e 8 del citato decreto (esenzione dal servizio militare e funzioni di cappellani militari tra le truppe). \nAllo stato attuale, l'approvazione delle nomine dei ministri di culto prevista dall'art. 3 l. 1159/1929 vale a permettere che il ministro di culto approvato possa celebrare matrimoni religiosi con effetti civili."}
{"id": "278391", "revid": "124640988", "url": "https://it.wikipedia.org/wiki?curid=278391", "title": "Vaporware", "text": "Vaporware \u00e8 un neologismo inglese con cui si indicano, sarcasticamente, i prodotti informatici (software o hardware) di cui viene annunciata ufficialmente una data di uscita sul mercato, ma che successivamente non vedono la luce per problemi tecnici o economici; il loro sviluppo pu\u00f2 comunque essere ripreso dopo un determinato periodo di tempo. \nIl termine \"Vaporware\" nacque verso la fine degli anni settanta del XX secolo, sulle riviste statunitensi del settore, come parodia beffarda della tendenza dei programmatori informatici ad aggiungere il suffisso \"ware\" a qualsivoglia sostantivo per meglio descrivere le loro creazioni. All'epoca il mercato dei personal computer (PC) era ancora agli inizi e le societ\u00e0 che producevano i PC provvedevano anche a rendere disponibili i software compatibili con gli stessi; ben presto, per\u00f2, i produttori si resero conto che era pi\u00f9 conveniente produrre l'hardware, piuttosto che i software compatibili, generando un ritardo nel campo dello sviluppo di questi ultimi. I produttori di computer, tuttavia, non rinunciarono a pubblicizzare anche i software, spesso non completati e talvolta nemmeno iniziati.\nBufale.\nC'\u00e8 una qualche somiglianza tra i \"vaporware\" e le bufale: entrambi, infatti, prevedono un intento promozionale di qualcosa che non potr\u00e0 essere successivamente reso disponibile sul mercato. La pi\u00f9 importante distinzione tra i \"vaporware\" e le bufale consiste nel fatto che nel primo caso il proponente intende davvero produrre il progetto reclamizzato, mentre nel secondo sa che non potr\u00e0 mai essere realizzato.\nNei settori della tecnologia si registra un gran numero di bufale, in cui l'autore promette che la dimostrazione delle proprie anticipazioni arriver\u00e0; tra i vari esempi, un numero incalcolabile di \"inventori\" di macchine per il moto perpetuo.\nTipi di vaporware.\nUn \"vaporware\" pu\u00f2 nascere in seguito ad un semplice sondaggio di mercato effettuato dall'azienda produttrice, che pu\u00f2 decidere di rilasciare una serie di informazioni riguardo ad un programma, magari al momento ancora non completato, per osservare l'effetto che provoca sul pubblico. In caso di riscontri positivi l'azienda pu\u00f2 decidere di proseguire nello sviluppo del software in questione, altrimenti propendere per la cancellazione.\nSi tratta spesso di progetti qualificati come \"innovativi\" o \"rivoluzionari\", che in molti casi generano un comprensibile interesse nell'opinione pubblica, ma che vengono successivamente abbandonati per mancanza di risorse o poich\u00e9 troppo ambiziosi. In alcuni casi si pu\u00f2 trattare anche di tecnologia immaginaria.\nTuttavia pu\u00f2 anche succedere che l'azienda rilasci informazioni con il deliberato intento di danneggiare i propri concorrenti, instillando il dubbio nei consumatori su quale dei due prodotti scegliere, adottando cos\u00ec una strategia FUD. Se la campagna ha effetto, il consumatore pu\u00f2 infatti decidere di non comprare il prodotto, gi\u00e0 sviluppato, di una data azienda, ma aspettare quello, non ancora concluso, dell'altra. Il discorso vale anche, fatte le debite proporzioni, per i mercati finanziari, con riguardo alle azioni di una azienda che opera nel settore dell'informatica. Riguardo a questo uso scorretto dei \"vaporware\", \u00e8 stata condotta una ricerca negli Stati Uniti che ha dimostrato come il semplice annuncio della tecnologia DivX, un particolare software che permette la visione di file video sul proprio PC, abbia decisamente raffreddato gli entusiasmi dei consumatori statunitensi verso l'utilizzo dei lettori DVD. Pu\u00f2 anche accadere che il pubblico carichi eccessivamente di aspettative il prodotto, tanto da trovarlo poi insoddisfacente.\nUn \"vaporware\", infine, pu\u00f2 essere soltanto il frutto di eccessivo ottimismo o ambizione da parte dell'aziende stessa, oppure un progetto concreto che viene per\u00f2 superato dalle innovazioni tecnologiche avvenute nel frattempo. Talvolta pu\u00f2 anche materializzarsi dopo un certo periodo di tempo: \u00e8 il caso, ad esempio, di Xanadu, sistema ipertestuale globale il cui sviluppo \u00e8 iniziato nel 1960 ed \u00e8 terminato soltanto nel 1998.\nEsempi.\nDi seguito sono elencati alcuni tra i pi\u00f9 conosciuti casi di \"vaporware\":"}
{"id": "278397", "revid": "104458", "url": "https://it.wikipedia.org/wiki?curid=278397", "title": "Delitto preterintenzionale", "text": ""}
{"id": "278399", "revid": "15431", "url": "https://it.wikipedia.org/wiki?curid=278399", "title": "Lago Ceresio", "text": ""}
{"id": "278402", "revid": "15431", "url": "https://it.wikipedia.org/wiki?curid=278402", "title": "Lago Lario", "text": ""}
{"id": "278403", "revid": "174925", "url": "https://it.wikipedia.org/wiki?curid=278403", "title": "Teorema di Goodstein", "text": "In matematica, il teorema di Goodstein \u00e8 un teorema sui numeri naturali, relativamente semplice da enunciare, la cui particolarit\u00e0 consiste nel fatto di essere indecidibile dall'aritmetica di Peano ma dimostrabile nella teoria assiomatica degli insiemi. Esso pu\u00f2 essere considerato un esempio di enunciato indecidibile dagli usuali assiomi dell'aritmetica pi\u00f9 \"naturale\" rispetto alle complicate costruzioni dei teoremi di incompletezza di G\u00f6del.\nPer enunciare il teorema di Goodstein occorre dare alcune definizioni preliminari.\nNotazione ereditaria in base \"n\".\nDefiniamo innanzitutto una speciale notazione numerica.\nDato un numero naturale formula_1 chiamiamo \"notazione ereditaria in base n\" di un numero formula_2 l'espressione costruita mediante la seguente procedura:\ndove tutti gli formula_6 sono compresi tra formula_7 e formula_8.\nPer esempio: scriviamo 35 nella \"notazione ereditaria in base 2\":\nSequenza di Goodstein associata ad un numero.\nLa \"sequenza di Goodstein\" associata ad un numero \"m\" \u00e8 una successione \"G\"(1,\"m\"), \"G\"(2,\"m\"), \"G\"(3,\"m\")... definita per ricorrenza nel seguente modo:\nove \"d\"(\"G\"(\"k\",\"m\")) \u00e8 l'operazione di dilatazione su formula_28 ottenuta sostituendo il numero \"\"k\"+2\" a tutte le occorrenze del numero \"\"k\"+1\" presenti nella notazione ereditaria in base \"k\"+1.\nVediamo ora passo passo: \nLa sequenza termina in corrispondenza del primo valore del passo \"k\" tale che \"G(k,m)=0\".\nAd esempio i primi tre termini della sequenza di Goodstein di 35 sono:\nquando rimpiazziamo formula_39 al posto di formula_31 otteniamo circa formula_41 un numero enorme a cui dobbiamo sottrarre formula_15. Il risultato sar\u00e0 indicato con formula_35.\nAltri esempi di sequenze di Goodstein.\nLa sequenza di Goodstein che si ha partendo da 3 raggiunge presto il valore 0:\n\u00c8 sufficiente considerare la successione di Goodstein associata a 4 per vedere invece i valori della successione crescere a lungo:\nGli elementi di questa successione continuano a crescere fino a raggiungere in corrispondenza della base 3 \u00b7 2402653209 il valore massimo di 3 \u00b7 2402653210 \u2212 1, poi la successione rimane stazionaria per altri 3 \u00b7 2402653209 passi e infine inizia a decrescere fino a raggiungere lo zero in corrispondenza della base 3 \u00b7 2402653211 \u2212 1.\nL'esempio della successione che inizia da 4 tuttavia non \u00e8 ancora un buon esempio di quanto rapidamente pu\u00f2 crescere una successione di Goodstein. Se partiamo da 19 otteniamo la sequenza di valori:\nL'enunciato del teorema.\nNonostante questa crescita vertiginosa il teorema di Goodstein asserisce che\nDimostrazione.\nData una successione di Goodstein associata ad un qualsiasi numero \"m\" costruiamo una successione \"parallela\" di numeri ordinali.\nAbbiamo visto che ad ogni termine della sequenza \u00e8 associata una base partendo da \"2\" per il primo (cio\u00e8 \"m\") e aumentando progressivamente di \"1\". Accanto alla sequenza dei valori possiamo quindi considerare la sequenza delle loro rappresentazioni nella corrispondente base come abbiamo visto nelle tabelle sopra rappresentate.\nLa successione parallela di ordinali \u00e8 costruita considerando la successione di tutte le rappresentazioni ereditarie e sostituendo alle corrispondenti basi il numero ordinale \u03c9. Ricordiamo che per i numeri ordinali sono ben definite le operazioni di addizione, moltiplicazione e potenza.\nNell'esempio considerato precedentemente con \"m\"=4 abbiamo quindi:\nNel caso in cui un termine delle due successioni fosse uguale a 0 deve essere 0 anche il termine della successione parallela. Dunque l'idea per la dimostrazione del teorema \u00e8 dimostrare che la sequenza parallela di ordinali converge a 0.\nUn primo passo consiste nell'osservare che la successione parallela, quando \u00e8 non nulla, \u00e8 strettamente decrescente rispetto alla relazione d'ordine di cui sono dotati naturalmente gli ordinali. A tale scopo ricordiamo che gli ordinali espressi nella forma che stiamo considerando corrispondono a tutti gli ordinali minori di formula_44, la cui struttura di insieme ordinato \u00e8 isomorfa all'insieme delle funzioni reali di una variabile reale che si hanno considerando le analoghe espressioni con la variabile \"x\" al posto di \u03c9 e dotandolo della seguente relazione d'ordine:\n(le lettere \"psf\" abbreviano \"per segmenti finali\").\nCome si pu\u00f2 vedere, nell'esempio la successione di ordinali \u00e8 decrescente rispetto a questa relazione d'ordine, ovvero:\nformula_46\ndunque a differenza della successione originale, la successione parallela degli ordinali \u00e8 decrescente.\nQuesto accade perch\u00e9 l'operazione di cambiamento di base non ha alcun effetto sulla successione parallela, mentre quando scriviamo un termine della successione nella base corrispondente e sottraiamo 1 e lo riscriviamo nuovamente nella stessa base, l'ordinale associato sar\u00e0 in ogni caso minore del precedente.\nIn generale se abbiamo una successione strettamente decrescente di numeri naturali possiamo concludere che questa deve raggiungere lo 0 in un numero finito di passi grazie al principio di induzione. Nel nostro caso abbiamo a che fare con una successione decrescente di numeri ordinali, e per concludere che questa deve raggiungere lo 0 possiamo avvalerci del principio di induzione transfinita.\nIndipendenza nell'aritmetica di Peano.\nLa dimostrazione sopra esposta fa uso di un principio (l'induzione transfinita sugli ordinali minori di formula_44) che non \u00e8 formalizzabile nell'aritmetica di Peano. Questa \u00e8 una conseguenza di due teoremi dovuti a G\u00f6del e Gentzen: il primo ha dimostrato che se una teoria sufficientemente potente \u00e8 coerente allora non pu\u00f2 dimostrare la propria coerenza, il secondo ha dimostrato che la coerenza dell'aritmetica di Peano si pu\u00f2 dimostrare tramite il principio di induzione transfinita fino all'ordinale formula_44. Dunque a meno che l'aritmetica di Peano non sia incoerente non pu\u00f2 essere in grado di formalizzare il principio di induzione transfinita fino all'ordinale formula_44.\n\u00c8 naturale quindi chiedersi se il teorema sia o no dimostrabile nell'aritmetica di Peano (eventualmente in altri modi). La questione \u00e8 stata risolta dal teorema di Kirby e Paris (la cui dimostrazione \u00e8 considerevolmente pi\u00f9 tecnica e difficile di quella del teorema di Goodstein) il quale sfrutta il teorema di Goodstein per dimostrare che l'aritmetica di Peano \u00e8 una teoria coerente. La dimostrazione di Kirby e Paris assieme con i teoremi di incompletezza di G\u00f6del implica che il teorema di Goodstein \u00e8 indecidibile nell'aritmetica di Peano."}
{"id": "278404", "revid": "118577232", "url": "https://it.wikipedia.org/wiki?curid=278404", "title": "Monte Generoso", "text": "Il monte Generoso o Calvagione ( s.l.m.; \"mont Generos\", \"Casgnon\" o \"Calvagion\" in lombardo) \u00e8 una montagna delle Prealpi Luganesi situato al confine tra Svizzera e Italia. La vetta conosciuta anche come \"punta C\u00e0dola\" \u00e8 condivisa tra il comune italiano di Centro Valle Intelvi e quello svizzero di Rovio. Del massiccio fa parte una cima leggermente pi\u00f9 bassa detta \"Baraghetto\" (), appena pi\u00f9 a nord di quella principale.\nStoria.\nIl 7 settembre 1893 accolse la visita della regina Margherita di Savoia e del principe ereditario futuro re Vittorio Emanuele III.\nPosizione geografica.\nIl monte si trova sulla sponda orientale del lago Ceresio tra Lugano e Chiasso, cos\u00ec come non \u00e8 lontano dalla sponda occidentale del Lario (lo separa la val d'Intelvi). Il confine tra Italia e Svizzera si trova sui versanti orientale e settentrionale. I versanti sud e ovest appartengono alla Svizzera, il versante nord-est all'Italia, l'area della parte elvetica risulta preponderante.\nAccesso.\nLa montagna \u00e8 di facili e molteplici accessibilit\u00e0, anche se il suo lato nordoccidentale \u00e8 particolarmente scosceso.\nDalla cittadina svizzera di Mendrisio comincia una strada che termina nei pressi della localit\u00e0 Alpe di Mendrisio (), dove prende il via un comodo percorso di circa un'ora e mezza per la vetta.\nSempre dal lato ticinese altri tracciati partono dalla localit\u00e0 di Scudellate e dal paese di Arogno, quest'ultima \u00e8 un'ascesa decisamente pi\u00f9 impegnativa adatta agli escursionisti esperti. Inoltre dalla frazione Orimento () nel comune di San Fedele Intelvi in Italia, dove sorge l'omonimo rifugio, partono un paio di sentieri che in meno di due ore portano agevolmente in cima.\nDa Capolago (quartiere di Mendrisio) inizia la ferrovia a cremagliera del monte Generoso, costruita da Carlo Pasta e inaugurata il 4 giugno 1890, che parte da Capolago, sul Lago di Lugano, a 274\u00a0m s.l.m. e raggiunge la vetta, a metri di quota, dopo 40 minuti di viaggio. Dal 2013 la ferrovia ha sospeso temporaneamente il servizio, fino all'ultimazione dei lavori in vetta per la costruzione di un nuovo albergo-ristorante. Nel 2017 il servizio \u00e8 regolarmente ripreso.\nCedimento del terreno.\nNell'ottobre 2010 uno scoscendimento del terreno ha provocato, per motivi precauzionali, la chiusura dell'albergo che sorgeva in vetta al Generoso. Lo smantellamento e la demolizione del vecchio ristorante-albergo, si sono conclusi a met\u00e0 novembre 2014. Ora della vecchia struttura resta soltanto una piccola parte e i lavori per la costruzione di una nuova struttura alberghiera sono proseguiti fino alla seconda met\u00e0 del 2016. Il nuovo ristorante panoramico, chiamato \"fiore di pietra\", progettato dall'architetto Mario Botta, \u00e8 stato inaugurato il 29 marzo 2017.\nAntropologia e speleologia.\nSul versante orientale in territorio italiano \u00e8 stata da pochi anni scoperta una grotta, che ha preso il nome di Caverna Generosa, ma comunemente conosciuta come \"Grotta dell'Orso\" perch\u00e9 vi sono stati trovati i resti di un orso delle caverne (Ursus spelaeus) risalenti ad un periodo compreso tra i e i anni fa. La fauna fossile \u00e8 costituita da molte altre specie tra cui il lupo (Canis lupus), l'orso bruno (Ursus arctos), lo stambecco (Capra ibex), l'alce (Alces alces) e molti altri.\nAncora al suo interno pi\u00f9 recentemente sono stati rinvenuti reperti attribuibili all'uomo di Neandertal, risalenti ad un periodo compreso tra i e i anni fa.\nLa montagna \u00e8 comunque ricchissima di anfratti, ad oggi sono censite 92 grotte per una lunghezza totale di 13 chilometri."}
{"id": "278407", "revid": "1305772", "url": "https://it.wikipedia.org/wiki?curid=278407", "title": "Michele I", "text": ""}
{"id": "278408", "revid": "1632387", "url": "https://it.wikipedia.org/wiki?curid=278408", "title": "Colpa (diritto)", "text": "La colpa \u00e8 il titolo di imputazione in base al quale un fatto \u00e8 ascritto alla responsabilit\u00e0 di un soggetto giuridico in ragione della negligenza, dell'imprudenza o dell'imperizia del soggetto stesso, o a causa dell'inosservanza di specifiche regole cautelari espressamente codificate.\nNel diritto penale.\nDefinizione.\nIl Codice Rocco all'articolo 42 comma secondo recita: \"Nessuno pu\u00f2 essere punito per un fatto preveduto dalla legge come delitto, se non l'ha commesso con dolo, salvi i casi di delitto preterintenzionale o colposo espressamente preveduti dalla legge\". Successivamente, il secondo capoverso dell'articolo 43 definisce che il reato \"\u00e8 colposo, o contro l'intenzione, quando l'evento, anche se preveduto, non \u00e8 voluto dall'agente e si verifica a causa di negligenza o imprudenza o imperizia, ovvero per l'inosservanza di leggi, regolamenti, ordini o discipline.\"\nTaluni sostengono che la definizione indicata adesso non coglie totalmente l'essenza della colpa, avendo essa un significato oggettivo (violazione di regole di condotta), ma anche un significato soggettivo (esigibile evitabilit\u00e0 dell'inosservanza delle regole di condotta).\nSulla base di quanto indicato fino a questo punto possiamo individuare tre requisiti necessari per la colpa:\nIl secondo dei requisiti individuati viene di volta in volta sussunto nell'ambito della cosiddetta \"colpevolezza colposa\" ovvero del \"fatto tipico colposo\", da taluni ritenuto strutturalmente diverso rispetto a quello doloso.\nIn tal senso \u00e8 quindi opportuno distinguere fra attivit\u00e0 il cui pericolo \u00e8 giuridicamente autorizzato (es. attivit\u00e0 medico chirurgica) e attivit\u00e0 il cui pericolo non \u00e8 autorizzato.\nIn relazione alle prime pu\u00f2 parlarsi di una sussunzione dell'elemento della colpa sotto il fatto oggettivo tipico (ove si ritrovano le regole di condotta), mentre in relazione alle seconde non pu\u00f2 che parlarsi di volont\u00e0 colpevole.\nCause.\nLe cause possono essere di varia natura:\nStruttura.\nLa colpa \u00e8 una tecnica di imputazione soggettiva del reato: si pu\u00f2 considerare quindi, un elemento della colpevolezza. La sua struttura \u00e8 anzitutto definita in maniera \"negativa\": l'evento criminoso non deve essere voluto dall'agente, altrimenti si cade nell'ipotesi del dolo. \u00c8 comunque possibile che l'evento sia preveduto dall'agente, purch\u00e9 alla sua prospettazione non segua la volizione.\nQuesto caso viene denominato come \"colpa cosciente\" ed integra altres\u00ec l'aggravante preveduta all'art. 61 n\u00ba 3) del Codice Penale, vale a dire l'avere agito (allorch\u00e9 si verta in delitti colposi) nonostante la previsione dell'evento.\n\u00c8 discusso se per volizione dell'evento si possa intendere il prospettarsi l'accadimento dello stesso. Si propende per\u00f2 per la soluzione negativa, essendo la prospettazione dell'evento inidonea a integrare il concetto di coscienza e volont\u00e0 che il dolo sottende.\nPerch\u00e9 il reato sia doloso, infatti, \u00e8 necessaria la integrale coscienza e volont\u00e0 di tutti gli elementi positivi e negativi del fatto stesso. La convinzione erronea dell'esistenza di una scriminante (elemento negativo del fatto), ad esempio, rende inconcepibile la sussistenza del dolo. La prospettazione dell'evento, senza nemmeno l'accettazione del rischio del verificarsi dello stesso, si configura quindi come colpa cosciente, apparendo legittima la distinzione tra questa e la ordinaria colpa incosciente. Impostato in tal modo il contenuto della colpa, invece, non ha ragion d'essere la distinzione dottrinaria tra colpa propria ed impropria.\nSecondariamente la colpa presenta un elemento \"positivo\": la condotta negligente, imprudente ovvero connotata da imperizia. La diligenza rilevante \u00e8 costruita per relazione con alcune particolari fonti: da un lato la negligenza in senso stretto, l'imprudenza e l'imperizia, dall'altro l'inosservanza di leggi, regolamenti, ordini o discipline.\nLa funzione delle regole \u00e8 quella di risolvere ex ante situazioni di potenziale conflitto di interesse fra beni tutelati. Quanto alle fonti occorre distinguere fra regole non scritte e regole scritte, che danno luogo a diversi tipi di colpa (cosiddetta \"generica\" ovvero \"specifica\"). Tali regole devono avere un carattere necessariamente obiettivo, e vanno reperite sulla base del rischio dell'evento (sotto il profilo formale del reperimento della regola) e secondo la migliore scienza e esperienza (sotto il profilo della qualit\u00e0 sostanziale espressa dalla regola). Siffatta ultima regola potrebbe apparire prima facie troppo rigida. In realt\u00e0 il reperimento della regola di condotta non implica anche la coerente condotta doverosa. L'adeguamento soggettivo si otterr\u00e0 attraverso il criterio della esigibilit\u00e0 di un dato comportamento. Il criterio della miglior scienza ed esperienza \u00e8 applicabile invece agli operatori in attivit\u00e0 sperimentali, per le quali non \u00e8 dato di reperire la \"lex artis\" di riferimento.\nLa colpa, quale atteggiamento soggettivo, pervade la condotta, che generalmente \u00e8 involontaria. Nel caso la condotta sia voluta, il problema si sposta sul piano dell'evento contemplato dal fatto tipico. Se \u00e8 voluto anche l'evento, pu\u00f2 parlarsi di dolo, ove non sussista una volont\u00e0 su elementi negativi della fattispecie:\nNel caso la coscienza dell'intenzionalit\u00e0 della condotta o dell'evento siano viziate da un errore sul fatto, come gi\u00e0 detto, non potr\u00e0 contestarsi il dolo, sibbene la colpa. Recentemente, allo scopo di limitare i casi di responsabilit\u00e0 oggettiva, si \u00e8 fatto rientrare nella colpa anche la semplice \"prevedibilit\u00e0\" dell'evento.\nAll'agente pu\u00f2 essere rimproverato il fatto di aver cagionato un evento che, con pi\u00f9 attenzione, avrebbe potuto prevedere e poi evitare.\nIn sintesi la struttura della colpa si compone di:\nTipologia.\nColpa propria ed impropria.\nLa colpa si dice \"propria\" nella maggior parte dei casi, nei quali \u00e8 riscontrabile la maggiore caratteristica della colpa in s\u00e9, la non volont\u00e0 dell'evento. Viceversa si dice \"impropria\", quando non \u00e8 caratterizzata dal predetto elemento, e quindi l'evento appariva voluto dall'agente ma, ci\u00f2 nonostante, \u00e8 trattato a titolo di colpa perch\u00e9 non voluto il fatto materiale tipico.\nEsemplificazioni sono:\nColpa specifica.\nLa colpa specifica \u00e8 quella forma di volont\u00e0 colpevole che viene posta in essere, quando l'agente pone in essere un reato a causa dell'inosservanza di leggi, regolamenti, ordini o discipline.\nColpa cosciente e incosciente.\nLa distinzione pi\u00f9 rilevante che s'\u00e8 andata affermando nell'ambito del genus della colpa \u00e8 fra \"cosciente\" ed \"incosciente\": la prima ricorre quando l'agente ha previsto l'evento senza per\u00f2 averlo voluto, la seconda senza previsione alcuna. Mentre l'ultima rappresenta il caso pi\u00f9 diffuso, la prima \u00e8 molto pi\u00f9 rara ed \u00e8 stata esaminata dalla dottrina solo in tempi recenti. \u00c8 molto simile al dolo eventuale, ma si differenzia da quest'ultimo perch\u00e9 manca l'accettazione da parte dell'agente dell'evento possibile, e c'\u00e8 anzi la convinzione che con la condotta antigiuridica o pericolosa posta in essere non accada nulla. La colpa cosciente costituisce un'aggravante della pena.\nColpa \"eventuale\".\nIn un recente studio sulla colpa penale (Gabriele Civello, \"La \u00abcolpa eventuale\u00bb nella societ\u00e0 del rischio. Epistemologia dell'incertezza e \u00abverit\u00e0 soggettiva\u00bb della colpa\", Torino, 2013) \u00e8 stata individuata per la prima volta dall'Autore - in chiave critica - una nuova emergente forma di colpa, per l'appunto la \"colpa eventuale\", in cui l'oggetto del giudizio di prevedibilit\u00e0 ed evitabilit\u00e0 non \u00e8 pi\u00f9 l'evento concreto, bens\u00ec il rischio di un evento, che al contempo non pu\u00f2 n\u00e9 prevedersi n\u00e9 escludersi da parte del soggetto agente. Un emblematico caso giudiziario, nel quale \u00e8 emersa la nuova categoria della \"colpa eventuale\", \u00e8 costituito dalla sentenza di primo grado sul terremoto dell'Aquila, emessa il 22 ottobre 2012 (recentemente, peraltro, con sentenza depositata il 6 febbraio 2015, la Corte d'Appello dell'Aquila ha ampiamente riformato la sentenza di prime cure, adottando alcune tesi giuridiche prefigurate nella predetta monografia). Come ampiamente dimostrato da Gabriele Civello nel citato studio monografico, la figura concettuale della \"colpa eventuale\" risulta contraria allo stesso dettato normativo, oltre che ai principi tradizionali in tema di colpa penale, facendo erroneamente slittare il nucleo di tipicit\u00e0 del reato dall'evento (cfr. art. 43 c.p.) al \"rischio di evento\", nozione estranea al \"Tatbestand\" colposo.\nColpa generica e colpa specifica.\nIn virt\u00f9 della fonte vantata dalla regola di condotta, distinguiamo: colpa generica la quale si verifica quando l'inosservanza abbia avuto ad oggetto regole di condotta sociali, che cio\u00e8 trovano la propria fonte nell'esperienza sociale. Negligenza, imprudenza e imperizia danno luogo a tale forma di colpa.\nLa colpa specifica si ha quando la regola di condotta inosservata sia scritta ovvero presenti una fonte giuridica o d'altra natura. In tale quadro si inserisce la c.d. colpa medica che, recentissimamente, ha visto pi\u00f9 volte modificata la disciplina normativa sino ad arrivare alla c.d. Legge Gelli-Bianco; legge, a sua volta, oggetto di interpretazione da parte delle Sezioni Unite Penali della Corte di Cassazione, in data 21 dicembre 2017, che ne hanno definito e circoscritto i confini in maniera quasi \"chirurgica\".\nL'eccesso colposo si verifica quando pur esistendo i requisiti minimi di una causa di giustificazione, l'agente per colpa (ovvero involontariamente) ne travalica i limiti. Ad es: chi aggredito uccide pur essendo sufficiente percuotere per difendersi.\nIl reato commesso in situazione di eccesso \u00e8 punito come colposo se lo stesso fatto sia previsto dalla legge come imputabile a titolo di colpa. Va precisato che l'eccesso pu\u00f2 essere determinato sia da un errore sulla rappresentazione della realt\u00e0 (tizio viene aggredito con un frustino, lo scambia pur un fucile e reagisce con un'arma); che da un errore esecutivo (Tizio non dosando la propria forza uccide pur volendo semplicemente percuotere). L'importante \u00e8 che la volont\u00e0 del soggetto sia diretta alla realizzazione del fine ritenuto giustificato. Quando invece i limiti della scriminante sono volontariamente travalicati, si ricadr\u00e0 nell'ipotesi differente di \"eccesso doloso\"."}
{"id": "278409", "revid": "1005847", "url": "https://it.wikipedia.org/wiki?curid=278409", "title": "Colpa", "text": ""}
{"id": "278414", "revid": "767487", "url": "https://it.wikipedia.org/wiki?curid=278414", "title": "Darts of Pleasure", "text": "Darts of Pleasure \u00e8 un EP del 2003 del gruppo Franz Ferdinand. Uscito l'8 settembre in Gran Bretagna e il 18 novembre negli Stati Uniti editi dalla Domino Records.\nEP di esordio della band scozzese, che viene seguito da un tour in supporto agli Hot Hot Heat ed agli Interpol. I Franz Ferdinand vennero definiti \"la risposta scozzese agli Interpol\", ma questo EP lascia intravedere una netta separazione dai colleghi statunitensi, per la pi\u00f9 ampia variet\u00e0 di stili citati al suo interno. Alcuni riff e anche la voce di Alex Kapranos a tratti sembrano attingere a piene mani dagli Interpol, ma la loro ispirazione va cercata soprattutto in gruppi come i The Fall. \"Darts of Pleasure\" spazia comunque dal garage rock al glam rock, con inserti art rock. Tutte caratteristiche che ritroveremo nel loro primo vero album, intitolato semplicemente \"Franz Ferdinand\". \"Darts of Pleasure\" vincer\u00e0 anche un \"Phillip Hall Radar Award\" ai New Musical Express Award del 2004."}
{"id": "278421", "revid": "767487", "url": "https://it.wikipedia.org/wiki?curid=278421", "title": "China Crisis", "text": "I China Crisis sono un gruppo new wave inglese formatosi a Liverpool nel 1979.\nI fondatori, e tuttora membri originali, sono il cantante e tastierista Gary Daly e il chitarrista e cantante Eddie Lundon. La loro carriera, iniziata nel 1982 con il loro album di debutto \"Difficult Shapes &amp; Passive Rhythms, Some People Think It's Fun To Entertain\", ha visto l'apice verso la met\u00e0 degli anni ottanta.\nDurante la loro carriera hanno avuto un moderato successo soprattutto in Inghilterra e Australia, per quanto alcuni loro singoli siano diventati hits in tutta Europa.\nNel 2015 dopo una lunga pausa artistica \u00e8 stato pubblicato l'album \"Autumn in the neighbourhood\".\nIl 17 ottobre del 2015 all'Epstein Theater di Liverpool sono stati celebrati i 30 anni dall'album \"Flaunt the Imperfection\" con un concerto che ha visto il ritorno sul palco dopo 20 anni del loro storico bassista Kevin \"Gazza\" Johnson."}
{"id": "278422", "revid": "1652635", "url": "https://it.wikipedia.org/wiki?curid=278422", "title": "Notazione musicale", "text": "La notazione o semiografia musicale \u00e8 il sistema che fissa per iscritto una composizione, una melodia o una qualsiasi idea di tale ordine.\nStoria.\nSumeri.\nLe prime forme di notazione musicale possono essere rintracciate in una tavoletta incisa dai Sumeri con la scrittura cuneiforme presso Nippur, oggi in Iraq, attorno al 2000 a.C. La tavoletta rappresenta delle frammentarie istruzioni per l'esecuzione di una musica, e indica che la composizione \u00e8 costruita sugli intervalli di terza e usando una scala diatonica. Una tavoletta del 1250 a.C. ca. mostra una forma di notazione pi\u00f9 sviluppata. Nonostante l'interpretazione di tale secondo sistema sia ancora oggetto di dibattito, \u00e8 chiaro che la scrittura indica i nomi delle corde su una lira, l'accordatura delle quali \u00e8 esplicitata in altre tavolette. Per quanto incomplete e frammentate, questo gruppo di tavolette porta il primo esempio in assoluto di melodie scritte nella storia del genere umano.\nNotazione musicale moderna.\nStoria.\nLa notazione musicale moderna si deve a Guido d'Arezzo, monaco benedettino vissuto tra il X e l'XI secolo, (ca. 992 - dopo il 1033), che trov\u00f2 una formula mnemonica atta a rammentare il preciso modo di intonare le note di una serie di sei suoni detto esacordo. Egli attribu\u00ec a ogni nota una sillaba corrispondente alle prime due lettere di ogni verso dell'inno gregoriano a San Giovanni Battista di Paolo Diacono:\nGuido Monaco ha usato le prime sillabe di ogni emistichio, Ut, Re, Mi, Fa, Sol, La. Molto pi\u00f9 tardi le due iniziali dell'ultimo verso, S e I, verranno usate per designare la settima nota, Si. Nel XVII secolo Ut venne modificato in Do (da \"Dominus\"), pi\u00f9 agevole per il canto avendo una finale in vocale, anche se la denominazione Ut \u00e8 ancora usata in Francia.\nSu questo sistema di notazione di bas\u00f2 la solmisazione, un primo metodo di solfeggio attribuito al monaco da cui deriva il moderno esercizio di lettura della musica. \nA Guido d'Arezzo \u00e8 anche attribuito l'utilizzo di un rigo di quattro linee detto tetragramma su cui posizionare le note che pu\u00f2 essere considerato l'antenato dell'odierno pentagramma. \nLe note non sono sempre state come le conosciamo ai tempi d'oggi ma hanno subito una graduale alterazione nel corso dei secoli, dall'iniziale forma quadrata l'aspetto delle note and\u00f2 a precisarsi con l'affermazione della polifonia poich\u00e9 vi era necessit\u00e0 di individuare i rapporti di durata dei vari suoni.\nAltezza.\nL'altezza del suono viene scritta mediante la posizione delle note sul pentagramma o rigo musicale. Pi\u00f9 il suono \u00e8 acuto pi\u00f9 viene scritto in alto.\nIl rigo musicale pu\u00f2 essere considerato come un sistema di coordinate cartesiane, dove sull'asse delle ascisse poniamo il tempo e sull'asse delle ordinate la frequenza del suono; ogni nota viene posta in ordine temporale (coordinata x) ed il valore di ordinata (y) stabilisce l'altezza del suono.\nCi possono essere note che superano l'ambito del pentagramma, perch\u00e9 pi\u00f9 acute o pi\u00f9 gravi; allora si ricorre ai tagli addizionali. Essi sono brevi lineette che simulano ulteriori linee al rigo musicale, oltre il pentagramma.\nTutto questo non \u00e8 ancora sufficiente a dare un nome ad ogni nota, occorre identificare un'origine del piano cartesiano. Questa si stabilisce mediante la chiave, che fissa il nome della nota a cui si riferisce, su una linea del pentagramma. Esistono sette chiavi che prendono il nome di setticlavio.\nLa posizione del punto sul pentagramma stabilisce l'altezza solo dei suoni naturali, ma vi sono anche i suoni alterati. Per scriverli, si mantiene la posizione della nota inalterata, ma si aggiunge subito prima un segno di alterazione.\nDurata.\nLa notazione della durata musicale, \u00e8 data dalla \"durezza\" di una nota, il grado per cui \u00e8 categorizzata lunga o corta. Come segni per definire la lunghezza, si usano il punto, la virgola, l'accento, il cappello e la linea prolungatrice."}
{"id": "278424", "revid": "466539", "url": "https://it.wikipedia.org/wiki?curid=278424", "title": "Juliette Lewis", "text": "Ha raggiunto la grande popolarit\u00e0 nei primi anni 90 del XX secolo, in cui \u00e8 stata considerata una delle pi\u00f9 promettenti giovani attrici di Hollywood; ha ottenuto una candidatura all'Oscar alla miglior attrice non protagonista e ai Golden Globe per \"Cape Fear - Il promontorio della paura\", e ha vinto il premio Pasinetti per la miglior attrice alla Mostra internazionale d'arte cinematografica di Venezia per \"Assassini nati - Natural Born Killers\".\nParallelamente all'attivit\u00e0 attoriale, ha portato avanti una carriera come cantante e musicista, nei gruppi Juliette and the Licks prima e Juliette and the New Romantiques dal 2009 in poi.\nBiografia.\nNata in California, suo padre era l'attore Geoffrey Lewis mentre la madre, Glenis Batley, \u00e8 una grafica; i suoi genitori divorziarono quando lei aveva due anni.\nNel 1989, a 16 anni, si leg\u00f2 all'attore Brad Pitt conosciuto sul set di \"Vite dannate\", con cui rimase fino al 1993. Dal 1999 al 2005 \u00e8 stata sposata con lo \"skater\" e attore Stephen Berra. \u00c8 una seguace di Scientology.\nAttrice.\nFin da piccola desidera recitare, e ottiene il suo primo ruolo in TV all'et\u00e0 di dodici anni.\nDebutta sul grande schermo nel 1988. Nel 1992 le viene affidato il ruolo della giovane Danielle Bowden nel thriller \"Cape Fear - Il promontorio della paura\" di Martin Scorsese, che la impone all'attenzione di pubblico e critica e le fa guadagnare una candidatura ai Premi Oscar come miglior attrice non protagonista.\nSuccessivamente viene chiamata da Woody Allen in \"Mariti e mogli\" (1992), e poi da Oliver Stone il quale la vuole protagonista del suo controverso \"Assassini nati - Natural Born Killers\" nel ruolo della psicotica Mallory Knox; questa pellicola consacra la Lewis come una delle pi\u00f9 apprezzate giovani attrici della sua generazione, e per la sua interpretazione ottiene il premio Pasinetti alla 51\u00aa Mostra internazionale d'arte cinematografica di Venezia.\nNel corso di questo decennio, il suo periodo di maggior popolarit\u00e0, appare in altri due film di culto, ovvero il distopico \"Strange Days\" di Kathryn Bigelow (1995) e l'horror-grottesco \"Dal tramonto all'alba\" di Robert Rodriguez (1999).\nDagli anni 2000 in poi la sua popolarit\u00e0 sembra affievolirsi, pur continuando ad apparire sia in film indipendenti che in produzioni \"mainstream\"; compare, fra gli altri, in \"Starsky &amp; Hutch\" (2004), ne \"I segreti di Osage County\" (2013) e in diverse pellicole del regista Todd Phillips. Dal 2010 in poi \u00e8 particolarmente presente anche in televisione, prendendo parte alle serie \"Il socio\", \"Wayward Pines\" e \"Secrets and Lies\".\n\u00c8 apparsa anche in uno spot pubblicitario della Gap assieme ai Daft Punk. Ha inoltre ricevuto una candidatura agli Emmy per la sua interpretazione in \"My Louisiana Sky\" nel 2001.\nCantante.\nJuliette Lewis ha anche una carriera come cantante e musicista. \u00c8 stata alla guida del gruppo Juliette and the Licks per sei anni, con i quali ha pubblicato un EP e due album. Subito dopo lo scioglimento dei Licks, nel 2009, ha formato una nuova band, Juliette and the New Romantiques, con la quale ha pubblicato l'album \"Terra Incognita\".\nTra le sue collaborazioni, si segnalano quella col gruppo big beat The Prodigy nella canzone \"Hot Ride\", con gli Infidels, con i quali collabora nel brano presente nella colonna sonora de \"Il corvo 3 - Salvation\", \"Bad Brother\", e con Linda Perry. Nel 2011 ha cantato in due pezzi dell'album \"English Garden\" dei Quintorigo. Appare inoltre come cantante nell'uscita discografica dei Mando Diao \"MTV Unplugged Above and Beyond\".\nNel 2013 \u00e8 suo l'accompagnamento vocale nel brano \"Saint of Impossible Causes\" tratto da \"The Ballad of Boogie Christ\", decimo album di Joseph Arthur. \u00c8 inoltre apparsa nei videoclip di \"Buried Alive By Love\" degli HIM, e \"City of Angels\" dei Thirty Seconds to Mars.\nNel film \"Strange Days\" del 1995, che la vede anche nel cast, ha inoltre interpretato la canzone \"Harldy Wait\" scritta da PJ Harvey, parte della colonna sonora.\nDoppiatrici italiane.\nNelle versioni in italiano dei suoi lavori, Juliette Lewis \u00e8 stata doppiata da:"}
{"id": "278431", "revid": "842", "url": "https://it.wikipedia.org/wiki?curid=278431", "title": "TFLOPS", "text": ""}
{"id": "278432", "revid": "842", "url": "https://it.wikipedia.org/wiki?curid=278432", "title": "PFLOPS", "text": ""}
{"id": "278441", "revid": "1003477", "url": "https://it.wikipedia.org/wiki?curid=278441", "title": "\u0160pindler\u016fv Ml\u00fdn", "text": "\u0160pindler\u016fv Ml\u00fdn (in tedesco \"Spindlerm\u00fchle\", in polacco \"Szpindlerowy M\u0142yn\") \u00e8 una citt\u00e0 della Repubblica Ceca facente parte del distretto di Trutnov, nella regione di Hradec Kr\u00e1lov\u00e9.\nLa citt\u00e0, situata nei Monti dei Giganti, \u00e8 una delle pi\u00f9 conosciute e frequentate localit\u00e0 di montagna della repubblica Ceca. \u0160pindler\u016fv Ml\u00fdn \u00e8 una delle localit\u00e0 sciistiche pi\u00f9 visitate nel paese. Dispone di 100\u00a0km di piste per lo sci di fondo. Vi si sono svolte due edizioni delle Universiadi invernali, nel 1968 e 1978.\nNei dintorni si possono svolgere anche escursioni, mountain bike e sci di fondo.\nGeografia fisica.\n\u0160pindler\u016fv Ml\u00fdn \u00e8 situata ad un'altezza da 715\u00a0m s.l.m. a 1310\u00a0m s.l.m. Si trova alla confluenza del fiume Labe (Elba) e del Dolsk\u00fd potok. \u00c8 formata dalle frazioni di P\u0159edn\u00ed Labsk\u00e1, Labsk\u00e1, Bed\u0159ichov e Svat\u00fd Petr.\nCuriosit\u00e0.\nLa citt\u00e0 \u00e8 conosciuta come il posto in cui lo scrittore ceco Franz Kafka visse mentre stava scrivendo una delle sue pi\u00f9 famose opere, Il castello (\"Das Schlo\u00df\")."}
{"id": "278450", "revid": "725642", "url": "https://it.wikipedia.org/wiki?curid=278450", "title": "Vizi del consenso", "text": "Per vizi del consenso si intendono talune circostanze di fatto capaci di rendere invalido il consenso prestato a una stipulazione contrattuale.\nDiritto italiano.\nNel diritto italiano, la loro disciplina \u00e8 contenuta nella sezione II, capo XII, titolo II, del codice civile italiano. L'articolo 1427 c.c., in particolare, recita: \"Il contraente, il cui consenso fu dato per errore, estorto con violenza o carpito con dolo, pu\u00f2 chiedere l'annullamento del contratto secondo le disposizioni seguenti [ossia gli artt. 1428 e segg.]\".\nL'art. 1321 definisce il contratto come \"l'accordo di due o pi\u00f9 parti per costituire, regolare o estinguere fra loro un rapporto giuridico patrimoniale\". La regolamentazione contrattuale di un rapporto giuridico non si pu\u00f2 avere senza una volont\u00e0 conforme delle due (o pi\u00f9) parti negoziali: non c'\u00e8 contratto senza consenso, ossia senza accordo (art. 1325 numero 1). A questo punto emerge il problema di quale possa essere il \"quantum\" di volont\u00e0 necessaria affinch\u00e9 l'impegno contrattuale possa dirsi compiutamente assunto.\nI primi due casi rappresentano le ipotesi tipiche dell'errore, inteso ora come errore-vizio del consenso e ora come errore ostativo a che la corretta comunicazione del consenso giunga al destinatario designato. Affinch\u00e9 possa essere giuridicamente rilevante ai fini dell'annullabilit\u00e0 del contratto cui esso si riferisce, l'errore deve essere essenziale e riconoscibile dall'altro contraente.\nIl terzo caso riguarda invece l'intervento della violenza nella stipulazione contrattuale. Esso si articola in due sottoipotesi: la prima, puramente di scuola, \u00e8 quella della violenza fisica che conduca alla stipulazione di un contratto; in un simile caso si ritiene concordemente che il contratto sia nullo, in quanto la violenza esercitata annulla la volont\u00e0 di chi sottoscriva sotto la brutale coazione altrui. La seconda ipotesi, invece, \u00e8 quella della violenza morale: vale qui il brocardo \"Coactus, tamen voluit\", che mette in evidenza come colui che fu coartato alla stipulazione comunque, inevitabilmente la volle. Questa parziale volont\u00e0 determina una annullabilit\u00e0 del contratto, piuttosto che una sua immediata nullit\u00e0.\nQui la volont\u00e0 contrattuale viene s\u00ec in essere, ma viene in essere, appunto, viziata, cosicch\u00e9 ci si pone il problema se meriti di rimanere valida all'interno delle relazioni giuridiche private, o se, all'opposto, si debbano prevedere dei rimedi per eliminarne la giuridicit\u00e0.\nPer sommi capi la scelta del legislatore \u00e8 questa:\nIl quarto caso, infine, \u00e8 quello del dolo negoziale, ossia degli artifici o raggiri che abbiano determinato l'altro contraente alla stipula del contratto (\"dolum causam dans\") o che abbia sospinto l'altro contraente alla stipula del contratto a condizioni deteriori rispetto a quelle a cui avrebbe stipulato se gli inganni non ci fossero stati (\"dolum incidens\").\nI vizi.\nI vizi del consenso sono esplicitamente previsti dal codice. Essi sono, come detto, errore, violenza, dolo. Ciascuno di essi ha una regolamentazione specifica che contempera le esigenze di chi esterna la volont\u00e0 viziata, di chi la sfrutta, generando l'accordo (contrattuale), e di chi si trovi, da terzo estraneo, a fondare alcune sue pretese sul permanere o sullo smettere di esistere di tale volont\u00e0 negoziale.\nL\u2019errore si ha quando il contraente ignora, oppure conosce in modo sbagliato o insufficiente, situazioni determinanti ai fini della decisione di stipulare o meno il contratto o comunque di stipularlo in certe condizioni.\nLa violenza consiste nella minaccia di un male ingiusto e notevole per cui il contraente \u00e8 indotto a stipulare un contratto che altrimenti non avrebbe stipulato, oppure avrebbe stipulato in condizioni diverse.\nIl dolo si ha quando un contraente \u00e8 indotto a raggiri o inganni per stipulare un contratto che altrimenti non avrebbe stipulato (dolo determinante) o avrebbe stipulato in condizioni diverse (dolo incidente)\nGenericamente, si potrebbe dire che questi tre istituti sono vicini ad altri strumenti di tutela riconosciuti nel nostro ordinamento civile. Vi sono infatti altri casi in cui la volont\u00e0 contrattuale, pur venuta in essere, presenta una sintomatologia di vizio. Primariamente si pu\u00f2 leggere l'art. 428, in cui si tutela chi abbia esternato una volont\u00e0 in stato di incapacit\u00e0 di intendere o di volere. Secondariamente, si pu\u00f2 leggere la disciplina dell'incapacit\u00e0 legale, ovvero interdizione, inabilitazione, amministrazione di sostegno come un altro caso in cui, qualora uno dei soggetti sottoposti al provvedimento di limitazione in questione esterni una volont\u00e0, lo faccia in maniera viziata. Naturalmente tali istituti hanno le loro forti peculiarit\u00e0 e sono qui ricordati per completezza.\nDel resto, la tutela dell'annullamento ricorre anche nel caso del contratto concluso in conflitto di interessi dal rappresentante, o nel caso della mancata partecipazione del coniuge in alcuni atti sulla comunione matrimoniale, ma qui, come \u00e8 facile capire, si \u00e8 piuttosto lontani dai casi da cui si erano prese le mosse."}
{"id": "278459", "revid": "200568", "url": "https://it.wikipedia.org/wiki?curid=278459", "title": "Pensilfaanisch", "text": ""}
{"id": "278462", "revid": "217591", "url": "https://it.wikipedia.org/wiki?curid=278462", "title": "Chiara da Montefalco", "text": "Nel 1881 \u00e8 stata canonizzata da papa Leone XIII, gi\u00e0 vescovo di Perugia.\nBiografia.\nNacque da Damiano e Iacopa in una zona vicina al \"Castellare\" in prossimit\u00e0 della chiesa di San Giovanni Battista (concessa nel 1275 dal comune agli agostiniani e da questi ricostruita e dedicata a sant'Agostino) a Montefalco, una piccola cittadina umbra che domina la valle spoletana. Chiara aveva una sorella e un fratello maggiori, Giovanna e Francesco. Giovanna fond\u00f2, con l'aiuto economico del padre, il \"reclusorio di San Leonardo\", di cui divent\u00f2 la prima rettrice; le donne l\u00ec si ritiravano vivendo in reclusione e pregando, ispirandosi alla regola (ancora non pienamente riconosciuta al tempo) di Francesco d'Assisi.\nLa piccola Chiara rest\u00f2 segnata dall'esempio che la famiglia le propose e, all'et\u00e0 di sei anni, entr\u00f2 nel \"reclusorio\" di Giovanna intitolato a San Leonardo, dove trascorse i successivi sette anni.\nIl monastero.\nCresciuta la comunit\u00e0, Giovanna e le donne del reclusorio si trasferirono sul colle di Santa Caterina del Bottaccio, non lontano dal luogo pi\u00f9 antico, in un edificio ancora incompleto. Ma il nuovo insediamento, che sottintendeva la costruzione di un vero e proprio monastero, non venne accolto pacificamente in citt\u00e0. Affiancandosi ad altri tre conventi pi\u00f9 antichi, uno francescano, un secondo agostiniano e un altro benedettino, il reclusorio di Giovanna venne ritenuto dannoso per Montefalco, perch\u00e9 andava ad aggiungersi alle altre comunit\u00e0 che gi\u00e0 vivevano di elemosina, e quindi si tent\u00f2 di convincere le donne a desistere dai loro progetti. Nel 1290 Giovanna chiese al vescovo di Spoleto di facilitare l'istituzionalizzazione della comunit\u00e0, in seguito a cui verr\u00e0 introdotta la regola di sant'Agostino, la quale, al contrario di quella francescana, era pienamente riconosciuta. Con il nuovo \"monastero della Santa Croce e di Santa Caterina d'Alessandria\", vennero a fondersi i due momenti della storia di queste religiose: quello della vocazione eremitica, rappresentato dall'esperienza del reclusorio, con l'altro della regola monastica; Giovanna ne divent\u00f2 badessa, rimanendo l'insediamento sotto la diretta giurisdizione del vescovo.\nChiara crebbe seguendo le sorti di questo luogo; soltanto in occasione della grande carestia del 1283, insieme a un'altra compagna, usc\u00ec dal reclusorio per la questua, ma dopo otto volte le venne impedito di continuare; da questo momento, fino alla morte, rimase isolata in clausura.\nDa Giovanna a Chiara.\nDopo la morte di Giovanna, la sorella, nonostante la giovane et\u00e0 (23 anni), ne prese il posto. Chiara fu per le sue suore \"madre, maestra e direttrice spirituale\". Non lasci\u00f2 scritti eppure, nonostante che la sua vita si dipani nella stretta osservanza della regola monastica, riusc\u00ec a mantenere un dialogo con il mondo fuori dal monastero. Personaggi illustri come i cardinali Giacomo e Pietro Colonna, Napoleone Orsini, il francescano Ubertino da Casale e tanti altri si rivolsero a Chiara per consigli in materia spirituale. Le sue parole sono state descritte come \"un fuoco, da cui venivano illuminate, consolate ed accese le menti di tutti coloro che l'ascoltavano\". Sapeva dunque parlare non solo alla gente comune, attirata dalla sua fama taumaturgica, ma anche a personaggi insigni, che ne ammiravano le virt\u00f9 oratorie, considerate profetiche, e la sua intelligenza.\nUltimi anni e morte.\nNel 1307 Bentivenga da Gubbio, a capo del movimento dello \"Spirito di Libert\u00e0\", separatosi dai Fratelli del Libero Spirito, tent\u00f2 di convincere Chiara ad unirsi al suo movimento spirituale, ma dopo una serie di discussioni e confronti, Chiara lo rinneg\u00f2 denunciandolo e prodigandosi per farlo riconoscere colpevole come eretico facendo condannare il frate e i suoi confratelli al carcere a vita.\nNel 1303 Chiara aveva promosso l'ampliamento del monastero e la costruzione della chiesa di Santa Croce con l'approvazione del vescovo di Spoleto che invi\u00f2 la prima pietra benedetta. \u00c8 qui che, dopo cinque anni, nel 1308, ormai ammalata, volle essere trasportata per poi morirvi e trovarvi sepoltura.\nLe reliquie.\nDopo la sua morte il comune di Montefalco sent\u00ec l'esigenza di certificare l'esemplarit\u00e0 della vita di Chiara in un documento con le testimonianze di chi le fu pi\u00f9 vicino. Con questo intento il suo corpo venne aperto alla ricerca di segni prodigiosi che potessero testimoniare quell'esemplarit\u00e0 che aveva espresso per tutta la vita. Alla ricognizione della salma, nel suo cuore si trovarono dei segni a formare un crocifisso ed un flagello (si osservano oggi queste reliquie nella suddetta chiesa), nella cistifellea tre globi, di eguale misura, peso e colore, disposti a forma di triangolo, interpretati come il simbolo della Trinit\u00e0, il che venne considerato come il segno cercato.\nLa chiesa attuale del monastero di santa Chiara da Montefalco (ricostruita tra il 1615 e il 1643) custodisce il corpo incorrotto della Santa dentro un'urna d'argento massiccio. Ai lati, entro due nicchie aperte nel 1718, si conservano, come reliquie di Chiara, i segni rinvenuti durante l'autopsia. L'oggetto pi\u00f9 suggestivo \u00e8 probabilmente il \"busto reliquiario\" d'argento che la raffigura e contiene i resti del suo cuore; nell'altra nicchia si trova la \"croce reliquiario\", contenente i tre globi di uguale grandezza che i devoti credono provenienti dalla cistifellea, e il crocifisso e il flagello, che secondo i devoti conservava nel cuore.\nCon la morte di Giovanni XXII (1334) il processo di canonizzazione di Chiara sub\u00ec una lunga interruzione. Fu ripreso soltanto nel XIX secolo per iniziativa di Pio IX e Chiara sar\u00e0 proclamata Santa da Leone XIII nel 1881.\nBibliografia.\nMarino Pagano, \nChiara da Montefalco. Una monaca medievale con il cuore aperto al mondo.\nFede e Cultura, Verona 2020."}
{"id": "278465", "revid": "112798934", "url": "https://it.wikipedia.org/wiki?curid=278465", "title": "Modello reticolare", "text": "In informatica il modello reticolare \u00e8 una tipologia di implementazione di un database ideato nel 1973 e perfezionato nel 1978 . La logica su cui si basa questo modello \u00e8 basata su record e puntatori. Esso \u00e8 stato recepito da un organismo di unificazione per cui ne esiste una versione standard, detta CODASYL. \nQuesto modello a differenza del modello relazionale che si basa su gruppi di record, considera un record alla volta. Esso \u00e8 molto vicino alla struttura fisica di memorizzazione dei record, infatti per poter \"navigare\" all'interno della base di dati si devono utilizzare i puntatori, proprio come avviene nella memoria fisica di un computer.\nDescrizione.\nStrutture.\nLa struttura \u00e8 composta da uno schema che sarebbe il contenitore dei dati e di tutte le altre informazioni connesse. Il nome schema \u00e8 stato dato in quanto una struttura pu\u00f2 essere realmente disegnata graficamente come schema, con quadrati che rappresentano i record e frecce i puntatori.\nLe strutture, come gi\u00e0 detto prima, si basano su record e su puntatori che li uniscono tra di loro; pi\u00f9 precisamente parliamo di record come \"file di record\" in COBOL. Il comando \"set\" permette di creare puntatori tra i vari record. \nPer quanto riguarda le strutture vi sono due definizioni importanti:\nQuando andiamo ad istanziare un \"tipo di record\" andiamo a creare un \"record\", ed allo stesso modo l'istanziazione di un \"tipo di set\" porta a creare un \"set\".\nNelle strutture l'unico vincolo di integrit\u00e0 che si pu\u00f2 andare a creare \u00e8 l'obbligatoriet\u00e0 della partecipazione delle occorrenze tra tipi di set o meno.\nDDL.\nI DDL sono i comandi del Data Definition Language ovvero i comandi per poter costruire una base di dati. Nel modello reticolare i DDL sono i seguenti:\nDML.\nI DML sono i comandi del Data Manipulation Language ovvero i comandi per effettuare modifiche sulla base di dati. Ricordando che la \"navigazione\" della base di dati viene fatta seguendo i puntatori, essa viene fatta sfruttando un linguaggio ospite che sia dotato di comandi DML per una base di dati reticolare (es. COBOL). Dovendo \"navigare\" la base di dati vi \u00e8 la necessit\u00e0 di utilizzare dei cicli per compiere le operazioni desiderate, ed \u00e8 fondamentale avere sempre un riferimento al \"record corrente\", ovvero il record a cui stiamo puntando in ogni momento.\nLe operazioni che possono essere eseguite sono:"}
{"id": "278469", "revid": "775372", "url": "https://it.wikipedia.org/wiki?curid=278469", "title": "Suddivisioni del Galles", "text": "Il governo locale del Galles si basa sulla suddivisione di secondo livello del paese in 22 aree principali, a loro volta suddivise in 869 comunit\u00e0.\nAree principali.\nLe 22 aree principali sono autorit\u00e0 unitarie di diverso tipo: ci sono 9 contee (\"county\"), 3 citt\u00e0 (\"city\") e 10 distretti di contea (\"county borough\"), tutti con gli stessi poteri.\nComunit\u00e0.\nSecondo il censimento del 2001, le comunit\u00e0 sono 869, di cui 730 hanno un consiglio di comunit\u00e0.\nStoria.\nContee amministrative.\nDal 1889 al 1974, le contee amministrative del Galles funsero da governo locale per la prima volta. Vennero create con il Local Government Act del 1888 (Legge sul governo locale), basandosi sulle contee tradizionali del Galles, ma non erano tutte interamente uguali.\nC'erano anche alcuni sobborghi di contea amministrativamente indipendenti (non mostrati):\nLocal Government Act del 1972.\nNel 1974 le contee amministrative esistenti vennero abolite e rimpiazzate da otto nuove autorit\u00e0, chiamate \"contee\" dal Local Government Act del 1972. A tutte queste fu dato nome esclusivamente in gallese, tranne che alle tre contee nel Glamorgan, che ricevettero nome sia in inglese sia in gallese. La creazione di queste nuove entit\u00e0 amministrative separ\u00f2 definitivamente la funzione governativa dalla contea intesa in senso tradizionale, anche se questo era gi\u00e0 accaduto nel 1889.\nLa divisione in distretti avvenne nel modo seguente:\nQuanto queste contee furono abolite nel 1996, i loro nomi e le aree vennero mantenute con leggere modifiche, come il Lieutenancy, e divennero conosciute come le contee preservate del Galles. Ci furono ulteriori ammende nel 2003, per assicurare che ogni area fosse interamente compresa nella contea preservata.\n1996.\nLa redistribuzione di questi distretti nelle autorit\u00e0 unitarie attuali avvenne come segue:"}
{"id": "278470", "revid": "1605525", "url": "https://it.wikipedia.org/wiki?curid=278470", "title": "Francesco Bianchi", "text": "Biografia.\nDi umili origini, fu finanziato da un prete cremonese per studiare con il grande Jommelli in un conservatorio di Napoli. Nel 1773 esord\u00ec a Firenze con la sua prima opera, \"Il grande Cidde\".\nTra il 1775 e il 1778 fu Maestro al al Th\u00e9atre-Italien a Parigi. Nel 1776 si guadagn\u00f2 il titolo di membro dell'Accademia Filarmonica di Bologna.\nConcorse nel 1779 per la carica di maestro di cappella del Duomo di Milano, ma fu battuto da Sarti. Rimase comunque vice-maestro di cappella dal 1782 al 1793.\nDivenne poi organista nella Basilica di San Marco a Venezia dal 1785 al 1791 e successivamente dal 1793 al 1797. Fu durante gli anni '80 che Francesco Bianchi compose i suoi 4 oratori (\"Gioas, Agar, Abramo, Isacco\").\nNel 1780 venne rappresentata, con grande successo, a Firenze l'opera \"Castore e Polluce\".\nNel 1784 compose l'opera seria su libretto di Benincasa \"Il Disertor Francese\" che riscosse molto successo ma anche molte perplessit\u00e0 dovute alla satira politica del libretto.\nIn occasione della rappresentazione viennese della \"Villanella rapita\", avvenuta il 28 novembre 1785, Mozart scrisse, su invito di Cesare Coltellini, un terzetto ed un quartetto da inserire nell'opera, che sono entrati a far parte ormai della \"Villanella\".\nIl 26 dicembre 1792 venne rappresentata al Teatro La Fenice di Venezia la sua opera \"Tarare\", forse la sua opera di maggior successo, assieme alla \"Vendetta di Nino, o sia Semiramide\" che ebbe 41 repliche in sole 6 stagioni. Approdato sulla scena londinese con quest'ultima opera nel 1794, compose nel periodo 1795 - 1802 ben 14 nuove opere per il King's Theatre, molte delle quali su libretto di Lorenzo Da Ponte, che il Bianchi conosceva dal 1789.\nDal 1798 al 1800 fu anche direttore dei teatri di Dublino. Tra il 1802 e il 1807 viaggi\u00f2 attraverso mezza Europa (in particolare a Londra e Parigi) e compose altre 20 opere. Domin\u00f2 per quasi tutto questo periodo la produzione di opere comiche in Francia, tanto che il giornale parigino \"Courrier des Spectacles\" cos\u00ec si espresse a proposito di un suo lavoro teatrale del 1804: \"Questa nuova produzione del celebre Francesco Bianchi sar\u00e0 molto acclamata per parecchio tempo, e non ho dubbi che nei teatri delle province si far\u00e0 a gara per metter su l'opera\". Tra le sue attivit\u00e0 non manc\u00f2 anche quella di insegnante di musica e tra i suoi allievi vi fu anche Caterino Cavos.\nIl \"Morning Chronicle\" e il \"Gentleman's Magazine\" riportarono nel novembre 1810 la notizia del suicidio di Francesco Bianchi nella sua casa di Hammersmith, presso Londra. La morte dell'unica figlia Caroline Nelson, avvenuta prematuramente, all'et\u00e0 di soli cinque anni, il 28 giugno del 1807, aveva probabilmente lasciato nel cuore del musicista un peso ormai divenuto insopportabile.\nRetaggio.\nNel 1815 la sua opera \"Il Consiglio Imprudente\" (su libretto di Lorenzo Da Ponte) fu ancora rappresentata a Londra; nel 1816 \"La Villanella Rapita\" venne replicata al Teatro alla Scala di Milano e si hanno notizie di rappresentazioni di opere di Bianchi fino al 1833.\nNella produzione del compositore cremonese si possono annoverare quasi 70 opere liriche (tutte rappresentate in vita), quattro oratori, musica da camera, messe, mottetti, e un requiem (quest'ultimo eseguito nell'ambito della XI edizione del Festival Lodoviciano di Viadana dall'Orchestra Barocca di Cremona diretta da Giovanni Battista Columbro). Il suo stile getta un ponte verso l'Ottocento, avvicinandosi talora a quello di Rossini e Bellini.\nDa rilevare che, nonostante il successo ottenuto da Bianchi durante la sua vita, F.J. Haydn si espresse in giudizi decisamente negativi nei confronti dei suoi lavori, nonostante in alcune sue opere sembra che Haydn si ispir\u00f2 proprio ai lavori di Bianchi.\nOpere.\nL'elenco delle opere di Francesco Bianchi \u00e8 stato elaborato confrontando i dati contenuti nel \"Grove Dictionary\" e quelli reperibili sul sito internet \"www.amadeusonline.net\"."}
{"id": "278475", "revid": "106680871", "url": "https://it.wikipedia.org/wiki?curid=278475", "title": "Anatomopatologo", "text": "L'anatomopatologo \u00e8 un medico specialista di anatomia patologica, quella branca della medicina che opera per individuare e analizzare le alterazioni indotte da stati di malattia in organi e tessuti prelevati prevalentemente mediante biopsia o in corso di intervento chirurgico (estemporanea o esame intraoperatorio). La figura dell'anatomopatologo \u00e8 soltanto marginalmente sovrapponibile a quella del medico legale, qualora venga interpellato in qualit\u00e0 di perito, al fine di collaborare con gli organi investigativi per gli accertamenti legali sulle cause di decessi, non completamente chiarite. Il ruolo principale dell'anatomopatologo \u00e8 quello di formulare la diagnosi di malattia, mediante l'esame macro e microscopico dei tessuti, indispensabile per iniziare una corretta e specifica terapia, specialmente nel campo oncologico.\nPrimo fondatore in et\u00e0 moderna della disciplina e generalmente considerato l'anatomopatologo ante-litteram \u00e8 Giovanni Battista Morgagni."}
{"id": "278477", "revid": "241396", "url": "https://it.wikipedia.org/wiki?curid=278477", "title": "Piombo tetraetile", "text": "Il Piombo tetraetile, conosciuto anche con la sigla TEL (dall'inglese \"tetraethyl lead\"), o PT \u00e8 un composto tossico appartenente alla classe dei metallorganici di formula Pb(C2H5)4, utilizzato in passato in petrolchimica come additivo nella benzina per aumentarne la resistenza all'auto-accensione (numero di ottano). \u00c8 ancora di utilizzo comune in campo aeronautico per la produzione di benzina avio.\nPropriet\u00e0 chimiche.\nIl piombo tetraetile \u00e8 un liquido viscoso incolore, ottenuto dalla reazione di cloruro di etile con una lega piombo-sodio. Il legame piombo-carbonio \u00e8 debole: alle temperature raggiunte nei motori a combustione interna si decompone in piombo e radicali etilici. In queste condizioni il piombo forma ossidi solidi, che tenderebbero a incrostare le parti meccaniche. Per evitare questo inconveniente era utilizzato in miscela con bromuro di etile e cloruro di etile, con il quale forma composti volatili quali il bromuro di piombo e il cloruro di piombo. Le dosi massime sono dell'ordine di 0,5 g per litro di benzina, che corrispondono ad un aumento del numero di ottano di 10-15 unit\u00e0.\nStoria.\nIl possibile utilizzo del piombo tetraetile come antidetonante venne scoperto da Thomas Midgley alla General Motors Research nel 1921. La sua tossicit\u00e0 divenne evidente negli anni successivi con la malattia e talvolta la morte di alcuni dei ricercatori che si erano dedicati al suo studio. Il 1\u00ba febbraio 1923 cominci\u00f2 la sua commercializzazione ad opera della Ethyl Gasoline Corporation, societ\u00e0 compartecipata a DuPont, a General Motors e a Standard Oil. Gi\u00e0 all'inizio della produzione gli operai addetti mostrarono segni di avvelenamento: almeno 15 morirono e per le restanti l'azienda disse che probabilmente erano impazzite \"a causa del troppo lavoro\"; nel 1924 cinque operai morirono ed altri 35 restarono invalidi, nonostante le evidenze le industrie commissionarono studi per smentire la pericolosit\u00e0.\nAnche in Italia (a Fidenza e a Trento) esistevano importanti industrie chimiche per la sua produzione. Clair Patterson scopr\u00ec che prima del 1923 i livelli di piombo nell'atmosfera erano insignificanti e si batt\u00e9 tutta la vita per denunciare il suo pericoloso utilizzo. A partire dagli anni settanta si susseguirono le iniziative per bandirlo dalla benzina, fino alla definitiva eliminazione nel 1986 negli Stati Uniti con il Clean Air Act e nel decennio successivo in Europa Occidentale. Nel 1971 in ogni litro di benzina venduto in Germania erano presenti 0,635 grammi di piombo tetraetile e la stessa concentrazione era in Italia il massimo ammesso.\nIn Italia il tenore massimo di piombo nella benzina fu ridotto nel 1982 a 0,40 grammi al litro, con possibilit\u00e0 di limitarlo fino a 0,15 grammi, possibilit\u00e0 sfruttata nel 1989, quando la concentrazione fu portata a 0,30 grammi, e ancora nel 1991, quando fu dimezzata. Con l'eliminazione del piombo dai carburanti americani il livello del piombo nel sangue dei bambini fino a 5 anni, si \u00e8 ridotto dell'80% e nei test di intelligenza effettuati su bambini in et\u00e0 prescolare si sono riscontrati medie tra 2,2 e 4,7 punti superiori al decennio precedente.\nCitazioni letterarie.\n\u00c8 anche il veleno usato nel primo romanzo (giallo) di Ellery Queen, \"La poltrona n. 30\"."}
{"id": "278480", "revid": "1654832", "url": "https://it.wikipedia.org/wiki?curid=278480", "title": "Moni Ovadia", "text": "Biografia.\nNato a Plovdiv, in Bulgaria, si trasferisce quasi subito con la famiglia a Milano. La sua \u00e8 una famiglia di ascendenza ebraica sefardita, ma di fatto impiantata da molti anni in ambiente di cultura yiddish e mitteleuropea. Questa circostanza influenzer\u00e0 profondamente tutta la sua opera di uomo e di artista, dedito costantemente al recupero e alla rielaborazione del patrimonio artistico, letterario, religioso e musicale degli ebrei dell'Europa orientale.\nOvadia si laurea in Scienze Politiche all'Universit\u00e0 Statale di Milano. Contemporaneamente al suo percorso accademico muove i primi passi artistici sotto la guida di Roberto Leydi, con cui inizia la sua carriera di cantante e musicista nel Gruppo dell'Almanacco Popolare, guidato da Sandra Mantovani.\nNei primi anni settanta \u00e8 fondatore del Gruppo Folk Internazionale, poi Ensemble Havadi\u00e0, dove suona il violino, la chitarra e la tromba, con il quale realizza gli album \"Festa Popolare\", \"Daloy Polizei\", \"Il Nonno di Jonny\", \"Le Mille e una Notte\" e (gi\u00e0 con il nome di Ensemble Havadi\u00e0) \"Ensemble Havadi\u00e0\" e \"Specchi\". Suonando questo nuovo (per l'epoca) genere musicale, che oggi potremmo definire folk-progressivo, gira i maggiori festival europei di musica folk. Insieme agli Stormy Six anima la cooperativa l'Orchestra, primo esempio di etichetta indipendente italiana.\nTeatro.\nL'esordio teatrale \u00e8 del 1984. Nel 1987, per il Festival di cultura ebraica del Teatro Pier Lombardo di Milano (ora Teatro Franco Parenti), \u00e8 protagonista dello spettacolo \"Dalla sabbia dal tempo\" scritto e diretto da Mara Cantoni, che mette in evidenza le sue capacit\u00e0 di attore-cantante. Nel 1990 fonda la TheaterOrchestra e lavora con il CRT Artificio di Milano, con cui produce \"Golem\", che condurr\u00e0 in \"tourn\u00e9e\" a Bari, Milano, Roma, Berlino, Parigi e New York.\nSempre nello stesso anno \u00e8 Giovanni V, re del Portogallo (attore e voce recitante) nella prima rappresentazione al Teatro Lirico per il teatro alla Scala di Milano di Blimunda di Azio Corghi con i Swingle Singers diretto da Zolt\u00e1n Pesk\u00f3.\nLa grande svolta \u00e8 lo spettacolo \"Oylem Goylem\" (\"Il mondo \u00e8 scemo\" in lingua yiddish), con cui si impone all'attenzione del grande pubblico. Lo spettacolo fonde abilmente musica \"klezmer\", che Ovadia canta con voce profonda e appassionata, a riflessioni condotte alla luce della cultura e del \"witz\", il tradizionale umorismo ebraico, a storielle e barzellette. Lo spettacolo fu ripreso dalle reti Rai e, nel 2005, pubblicato in cofanetto e DVD da Einaudi.\nNel 1994 inizia a lavorare con Roberto And\u00f2, all'opera multimediale \"Frammenti sull'Apocalisse\", presentato poi al Festival Roma Europa nel luglio 1995. All'inizio del 1995 allestisce con Mara Cantoni \"Dybbuk\", uno spettacolo sull'Olocausto, che diventa uno egli eventi pi\u00f9 importanti della stagione teatrale. Nello stesso anno debutta \"Taibele e il suo demone\", con Pamela Villoresi. Sempre nel 1995 nasce \"Diario ironico dall'esilio\" scritto con And\u00f2 e prodotto per il Teatro Biondo Stabile di Palermo.\nNel febbraio 1996, con Mara Cantoni e il Piccolo Teatro di Milano, \u00e8 in scena con \"Ballata di fine millennio\", che porta in \"tourn\u00e9e\" in tutta Italia. Nello stesso anno si presenta al Festival di Gibellina con lo spettacolo \"Pallida madre, tenera sorella\", per la regia di Piero Maccarinelli.\nPer il Teatro Biondo torna a lavorare nel 1997, ancora una volta con And\u00f2, che diriger\u00e0 poi il loro \"Il caso Kafka\". Nell'ottobre 1998 \u00e8 in scena uno spettacolo prodotto in esclusiva per il Teatro Stabile di Trieste e intitolato \"Trieste... ebrei e dintorni\". Del mese successivo, al Piccolo Teatro di Milano esce: \"Mame, mamele, mamma, mam\u00e0...\", che lui scrive dirige e interpreta con la TheaterOrchestra.\nNel dicembre 1999 \u00e8 la volta di \"Joss Rakover si rivolge a Dio\", seguito l'anno dopo da \"Tevjie und mir\". Da questo spettacolo nel 2002 Ovadia trae e interpreta la versione italiana de \"Il violinista sul tetto\". Nel 2001 debutta uno spettacolo sul denaro, chiamato \"Il Banchiere errante\". Infine nel 2003 ha prodotto il lavoro \"L'armata a cavallo\".\nNel 2005 collabora con i Modena City Ramblers nel loro album dedicato ai 60 anni della liberazione dell'Italia dall'occupazione nazifascista, \"Appunti partigiani\", prestando la propria voce per la canzone \"Oltre il ponte\". Nel 2005 \u00e8 vincitore del premio Colombe d'Oro per la Pace, premio assegnato annualmente dall'Archivio Disarmo a una personalit\u00e0 distintasi in campo internazionale.\nDal 2003 al 2008, per sei edizioni (due mandati) \u00e8 stato direttore artistico di Mittelfest di Cividale del Friuli. Nella stagione teatrale 2008/2009 \u00e8 in \"tourn\u00e9e\" con lo spettacolo \"La bella utopia\", sulla storia del comunismo in Unione Sovietica.\nNel 2015 \u00e8 in scena con \"Le supplici\" di Eschilo al teatro greco di Siracusa, regia di Moni Ovadia e Mario Incudine, traduzioni in lingua siciliana di Mario Incudine e Kaball\u00e0, musiche originali di Mario Incudine.\nDal dicembre 2020 \u00e8 direttore generale del Teatro Comunale di Ferrara.\nCinema, TV e radio.\nOltre a spettacoli teatrali Ovadia ha nel proprio \"curriculum\" anche partecipazioni a film e programmi televisivi. \u00c8 stato fra i protagonisti con Bruno Ganz del \"Diario senza date\" di And\u00f2, che ha partecipato poi alla Mostra del Cinema di Venezia. In seguito ha prestato il volto ad altri lungometraggi, come \"La vera vita di Antonio H.\" di Enzo Monteleone, dove interpreta un musicista ebreo, \"Caro diario\" di Nanni Moretti e \"Facciamo paradiso\" di Mario Monicelli.\nHa condotto nel 1994 anche il programma radio \"Note spettinate\", andato in onda su Radio2, di cui \u00e8 stato con Mara Cantoni anche autore.\nNel 2006 interpreta un monaco benedettino nel film \"Nicola, l\u00ec dove sorge il sole\" per la regia di Vito Giuss Potenza.\nNel 2007 ha partecipato come narratore al film \"Zero - Inchiesta sull'11 settembre\" dei registi Franco Fracassi e Francesco Trento, tratto da una sceneggiatura di Giulietto Chiesa.\nNel 2009 ha interpretato un rabbino nel film \"Mi ricordo Anna Frank\".\nVita privata.\nOvadia \u00e8 vegetariano, per ragioni sia di salute sia di etica. Era un grande estimatore e amico del presbitero don Andrea Gallo. Si dichiara agnostico; nella giornata del 5 novembre 2013 dichiara in un'intervista a \"Il Fatto Quotidiano\" che \u00e8 deciso a lasciare la Comunit\u00e0 ebraica di Milano a causa dell'appoggio di quest'ultima a Israele e anche a causa della sua mancata presa di posizione riguardo alle dichiarazioni sulle vittime della Shoah fatte da Silvio Berlusconi, il quale affermava che i suoi figli \u00abdicono di sentirsi come dovevano sentirsi le famiglie ebree in Germania durante il regime di Hitler\u00bb. Tre giorni dopo Ovadia spiega ulteriormente le sue ragioni a \"il manifesto\".\nAttivismo politico.\nAlle elezioni regionali lombarde del 2010 \u00e8 candidato nel listino bloccato del candidato della Federazione della Sinistra Vittorio Emanuele Agnoletto senza essere eletto.\nAlle Elezioni politiche italiane del 2013 ha dichiarato di votare la lista Rivoluzione Civile di Antonio Ingroia. Alle Elezioni europee del 2014 \u00e8 invece sceso in campo direttamente candidandosi per L'Altra Europa con Tsipras; a seguito della consultazione elettorale del 25 maggio \u00e8 stato eletto al Parlamento europeo nella Circoscrizione Italia nord-occidentale (che raccoglie i collegi di Piemonte, Lombardia, Liguria e Valle d'Aosta).. Con 33.478 \u00e8 il primo nella Circoscrizione Nord-Ovest per la Lista Tsipras (di cui vengono eletti alle Europee 2014 anche Barbara Spinelli ed Eleonora Forenza) ma rinuncia al seggio, come annunciato fin dall'inizio, in favore del primo dei non eletti della sua circoscrizione: il capolista nel Nord-Ovest Curzio Maltese.\nIl 29 agosto 2014, poco dopo la prima tregua \"duratura\" dall'inizio dell'Operazione Margine di protezione tra Israele e la Striscia di Gaza, Ovadia rilascia una nuova intervista al \"Fatto Quotidiano\" in cui spiega perch\u00e9 sostiene i diritti dei palestinesi e come l'ossessione per l'antisemitismo e per la Shoah, insieme all'ultranazionalismo israeliano, siano strumentalizzati da Israele e dalla destra \"reazionaria\" di Netanyahu per continuare a uccidere e a colonizzare i territori palestinesi attraverso la propaganda. La sua figura \u00e8 oggetto di controversie in seno all'ebraismo italiano, come risulta da \"Moked\", organo telematico dell'UCEI. \nNel 2016 ha espresso posizioni vicine al movimento No Cav schierandosi a favore della tutela delle Alpi Apuane.\nDiscografia.\nHa co-prodotto anche cd con le musiche di alcuni spettacoli: \"Oylem Goylem\", \"Dybbuk\", \"Ballata di fine millennio\" e \"Nigun\"."}
{"id": "278483", "revid": "671029", "url": "https://it.wikipedia.org/wiki?curid=278483", "title": "Bandiere britanniche", "text": "Lista di bandiere usate storicamente nel Regno Unito, nei territori da esso controllati e nelle dipendenze della Corona britannica."}
{"id": "278484", "revid": "1124164", "url": "https://it.wikipedia.org/wiki?curid=278484", "title": "Giulio di Orta", "text": "Di origine greca, si trasfer\u00ec in Italia con il fratello Giuliano, stabilendosi nel novarese ove si dedic\u00f2 all'evangelizzazione dei pagani ed alla costruzione di chiese. \nBiografia.\nAlla fine del IV secolo i due fratelli Giulio e Giuliano, originari dell'isola di Egina arrivano sulle rive del Cusio e si dedicano, con il beneplacito dell'imperatore Teodosio I all'abbattimento dei luoghi di culto pagani e alla costruzione di chiese. La leggenda devozionale vuole che Giulio abbia lasciato al fratello il compito di edificare a Gozzano la novantanovesima chiesa, cercando da solo il luogo dove sarebbe sorta la centesima. Individuata nella piccola isola il luogo adatto, ma non trovando nessuno disposto a traghettarlo, Giulio avrebbe steso il suo mantello sulle acque navigando su di esso. Sull'isola Giulio sconfisse i draghi e i serpenti che popolavano quel luogo, simbolo evidente della superstizione pagana, confinandoli sul Monte Camosino, e gettando le fondamenta della chiesa nello stesso punto in cui oggi si trova la basilica di San Giulio.\nLa versione pi\u00f9 antica della \"Vita di san Giulio\" risale forse al VII - VIII secolo, ma sicuramente essa ha subito modifiche successive come dimostra il riferimento al martirio di sant'Arialdo avvenuto nell'XI secolo. \nLo storico Paolo Diacono, nella Historia Langobardorum, cita la presenza del duca longobardo Mimulfo nell'isola di \"San Giuliano\" nel corso del VI secolo. Tale notazione ha innescato un dibattito tra gli storici che sostengono la veridicit\u00e0 del racconto tradizionale che parla dei due fratelli e coloro che sostengono la presenza di un solo evangelizzatore (Giulio o Giuliano) sdoppiato nella tradizione posteriore per soddisfare interessi locali. La questione \u00e8 tuttora dibattuta e argomenti sono stati portati a sostegno di entrambe le tesi.\nA Giulio e Giuliano di Egina \u00e8 attribuita la fondazione di cento chiese o cappelle, ma solo in due casi \u00e8 stata accertata realmente l'origine paleocrisitana dell'edificio. Scavi archeologici condotti nella Basilica di San Giulio e nella chiesa di San Lorenzo a Gozzano hanno confermato infatti l'ipotesi che la \"leggenda\" dei due santi contenga diversi elementi storici.\nCulto.\nSan Giulio ha dato il suo nome all'unica isola del lago d'Orta, che nel medioevo era chiamato \"lago di San Giulio\". Proprio attorno ad esso si svilupp\u00f2 dal XIII secolo al XVIII secolo la Riviera di San Giulio.\nLa festa liturgica si tiene il 31 gennaio ed \u00e8 ancora molto sentita dai fedeli, che vengono da tutto il novarese.\nA san Giulio sono intitolate diverse chiese in Piemonte e Lombardia. \nIl santo \u00e8 patrono dei muratori, in ragione della sua attivit\u00e0 di edificatore di chiese, ed \u00e8 spesso raffigurato con strumenti di lavoro in mano.\nBibliografia.\nMarco Barontini, \"Il culto dei santi Giulio e Giuliano. Testimonianze liturgiche tra Oriente e Occidente,\" Associazione Storica Cusius - Carattere Mobile, Borgomanero 2017. ISBN 978-88-6565-062-2"}
{"id": "278494", "revid": "981134", "url": "https://it.wikipedia.org/wiki?curid=278494", "title": "Accordeon", "text": ""}
{"id": "278499", "revid": "442418", "url": "https://it.wikipedia.org/wiki?curid=278499", "title": "Bandiere gallesi", "text": "Lista di bandiere usate esclusivamente in Galles."}
{"id": "278500", "revid": "981134", "url": "https://it.wikipedia.org/wiki?curid=278500", "title": "Accord\u00e8on", "text": ""}
{"id": "278501", "revid": "122745252", "url": "https://it.wikipedia.org/wiki?curid=278501", "title": "Lincoln Financial Field", "text": "Il Lincoln Financial Field \u00e8 un impianto sportivo multifunzione statunitense che si trova a Filadelfia, nello Stato della Pennsylvania.\nSi tratta dello stadio dei Philadelphia Eagles della NFL (National Football League).\nCalcio.\nLo stadio subito dopo la sua inaugurazione nel settembre 2003 quattro incontri del Campionato mondiale di calcio femminile. L'impianto \u00e8 stato poi teatro di due edizioni della Gold Cup ospitando due incontri valevoli per i quarti di finale della Gold Cup 2009 e la finale della Gold Cup 2015. Nel 2016 lo stadio ha ospitato tre incontri dell'edizione del centenario della Copa Am\u00e9rica."}
{"id": "278503", "revid": "125721378", "url": "https://it.wikipedia.org/wiki?curid=278503", "title": "Carlito", "text": "Figlio del wrestler Carlos Col\u00f3n, Carlito ha combattuto nella World Wrestling Entertainment tra il 2004 e il 2010, dove ha vinto una volta lo United States Championship, una volta l'Intercontinental Championship e una volta il WWE Tag Team Championship e il World Tag Team Championship (entrambi con il fratello Primo).\nCarriera.\nWorld Wrestling Council (1999\u20132003).\nNel novembre del 1999 Carly entra a far parte della WWC, a Porto Rico, come Face.\nQui conquista il WWC Universal Heavyweight Championship e fa parte di diversi sporadici feud fino al 2003.\nWorld Wrestling Entertainment (2003\u20132010).\nOhio Valley Wrestling (2003\u20132004).\nNel giugno del 2003 debutta nella Ohio Valley Wrestling e qui combatte fino a ottobre del 2004.\nUnited States Champion (2004\u20132005).\nCol\u00f3n debutta nella World Wrestling Entertainment il 7 ottobre 2004 a \"SmackDown!\" con il ringname Carlito Caribbean Cool (o Carlito semplicemente) e con la gimmick \"heel\" di un atleta proveniente dai Caraibi con l'abitudine di sputare in faccia dei pezzi di mela qualora fosse stato contrariato o quando le persone \"non vogliono essere cool\". Quella stessa sera sconfigge John Cena in maniera scorretta (avendo utilizzato la catena del rapper per colpirlo mentre l'arbitro era girato) e conquista lo United States Championship solo due giorni dopo che Cena aveva riconquistato il titolo contro Booker T a No Mercy. Il debutto in un pay-per-view della WWE \u00e8 per\u00f2 pi\u00f9 sfortunato. Carlito fa parte del Team Angle nel match contro il Team Guerrero di Survivor Series, ma Cena, facente parte del team Guerrero, appena entra nel ring rincorre Carlito, il quale scappa assieme alla sua guardia del corpo Jes\u00fas quando Cena tenta di attaccarlo. Carlito intanto si infortuna alla spalla, e anche se si rifiuta di lottare, il General Manager del roster di \"SmackDown!\" Theodore Long lo inserisce in un match contro John Cena valido per lo United States Championship il 18 novembre in un'edizione di \"SmackDown!\". Il match finisce naturalmente con la sconfitta di Carlito che \u00e8 costretto a cedere la sua cintura al wrestler di Boston dopo 42 giorni di regno.\nCarlito, anche se infortunato, continua ad essere presente durante le edizioni di \"SmackDown!\", creando una petizione per far licenziare Theodore Long, petizione che per\u00f2 non ha successo. Verso la fine del 2004, precisamente il 12 dicembre, Carlito accompagna J\u00e9sus nel suo Street Fight contro John Cena valevole per lo United States Championship ad Armageddon ma \u00e8 Cena a trionfare su J\u00e9sus, mettendo fuori gioco anche l'infortunato Carlito. Il ritorno di Carlito nel ring avviene il 31 marzo 2005 in un'edizione di \"SmackDown!\" affrontando per la terza volta nella sua carriera John Cena. Si presenta poi a WrestleMania 21, dove interrompe un'edizione speciale del Piper's Pit, un talk show condotto da Roddy Piper, (inserito nella WWE Hall of Fame la sera prima) per attaccarlo, ma l'ospite, Stone Cold Steve Austin, non glielo permette.\nNell'edizione di \"SmackDown!\" successiva a WrestleMania, Carlito dice ai fans che ci\u00f2 che \u00e8 successo a WrestleMania non \u00e8 stato \"cool\", e annuncia la nascita di un talk show chiamato \"Carlito's Cabana\". Nel primo Carlito's Cabana, durante lo \"SmackDown!\" del 14 aprile, Carlito intervista Rey Mysterio. L'intervista viene interrotta dagli MNM (Joey Mercury e Johnny Nitro), un nuovo tag team di \"SmackDown!\" che lanciano una sfida a Rey Mysterio, allora WWE Tag Team Champion con Eddie Guerrero. Carlito inizia quindi la ricerca di una nuova guardia del corpo dopo l'abbandono di Jes\u00fas. Big Show \u00e8 il designato da Carlito ma il gigante rifiuta l'offerta. La guardia del corpo di Carlito diventa quindi Matt Morgan, e con l'aiuto di lui Carlito sconfigge Big Show al pay-per-view Judgment Day.\nIntercontinental Champion e varie faide (2005\u20132008).\nLa \"Draft Lottery\" del 2005 lo porta a \"Raw\"; debutta il 20 giugno, sconfiggendo Shelton Benjamin e conquistando l'Intercontinental Championship. La rivincita tra i due avviene a Vengeance dove Carlito sconfigge un'altra volta Benjamin. La settimana seguente al \"Carlito's Cabana\" ospita l'infortunato Rob Van Dam e dopo essere stato schernito da lui per la figuraccia accorsa da lui e altri atleti WWE a ECW One Night Stand lo infortuna maggiormente ritardando il suo rientro. Inoltre Carlito incontra a \"Raw\" una sua vecchia conoscenza, ovvero John Cena. Carlito affronta John Cena, ormai WWE Champion, in un 2-on-1 Handicap Match insieme a Chris Jericho, allora primo sfidante del wrestler di Boston. Il match va a favore di Cena, che viene poi sconfitto la settimana successiva da Carlito in un match non titolato con Jericho come arbitro speciale. Per la sua vittoria Carlito ottiene un altro match contro Cena, stavolta con in palio il WWE Championship, match che viene per\u00f2 perso dall'atleta dei Caraibi.\nIl 22 agosto Carlito porta il suo \"Carlito's Cabana\" a \"Raw\". Stavolta intervista il pluricampione del mondo Ric Flair. Carlito gli sputa una mela in faccia iniziando una faida con Flair. I due si affrontano al pay per view Unforgiven dove Carlito perde l'Intercontinental Championship contro Flair.\nCarlito sfida un'altra leggenda del wrestling in un'altra edizione del \"Carlito's Cabana\", Mick Foley. Un'altra volta Carlito perde nella sfida in pay per view, quando Foley, impersonando Mankind, una delle \"3 faces of Foley\", lo fa cedere applicandogli la sua Mandible Claw durante Taboo Tuesday.\nCarlito fa poi parte del \"Team Raw\" nel match contro il \"Team SmackDown!\" di Survivor Series, dove l'anno prima fece il debutto in pay per view. Il \"Team Raw\" viene per\u00f2 sconfitto dal \"Team SmackDown!\" e Carlito torna a casa con un'altra sconfitta nel suo palmar\u00e8s. Viene quindi sconfitto da Big Show nella speciale edizione di \"Raw\" del Tribute to the Troops. Carlito si guadagna per\u00f2 un posto nell'Elimination Chamber di New Year's Revolution.\nNell'Elimination Chamber Carlito arriva secondo tradendo la sua alleanza con Chris Masters, cosa che avviene anche nel Royal Rumble Match, dove il ragazzo dei Caraibi arriva quinto eliminato dal rientrante Rob Van Dam. Due settimane dopo Carlito partecipa al torneo per l'assegnazione del titolo di primo sfidante al WWE Championship valido per WrestleMania 22 e viene eliminato al primo turno proprio da Rob Van Dam. Nelle settimane successive vengono disputati anche gli incontri per l'assegnazione dei tre posti valevoli per il Money in the Bank Ladder match a WrestleMania, il cui vincitore avr\u00e0 una Title shot per il WWE Championship valevole per tutto l'anno; Carlito perde il suo incontro contro Ric Flair, e si dovr\u00e0 accontentare di affrontare a WrestleMania, in coppia con Chris Masters, Big Show e Kane. Allo Showcase of Immortals a vincere sono Big Show e Kane, mentre si inaspriscono i dissidi tra Masters e Carlito. Nelle successive puntate di \"Raw\", Carlito attacca apertamente Masters, effettuando contestualmente un turn face; i due si affrontano a Backlash, dove a spuntarla \u00e8 il caraibico.\nLiberatosi di Masters, Carlito punta di nuovo al titolo intercontinentale, detenuto da Shelton Benjamin con cui gi\u00e0 aveva avuto una faida. Carlito batte appunto Benjamin in un match non titolato il 5 giugno 2006. Nella faida s'intromette per\u00f2 il nuovo arrivato dal roster di \"SmackDown!\" Johnny Nitro che riesce a sconfiggere Carlito. Nitro e Benjamin affrontano successivamente Carlito in un 2-on-1 Handicap Match dove trionfano. I tre si affronteranno a Vengeance in un Triple Threat Match valido per l'Intercontinental Championship di Benjamin. Il match finisce per\u00f2 a sorpresa a favore di Nitro, che schiena Benjamin dopo che quest'ultimo aveva subito la \"Back Breaker\" di Carlito, lanciato poi fuori dal ring da Nitro.\nA settembre inizia un nuovo feud, stavolta con Randy Orton, rivalit\u00e0 vinta da quest'ultimo ad Unforgiven. Affianca inoltre anche John Cena e Trish Stratus contro Edge e Lita ma in quell'occasione i tre sono sconfitti dai due pi\u00f9 Randy Orton.\nNel 2007 Carlito inizia un feud con Ric Flair, effettuando un Turn Heel. La faida culmina in un match a Judgment Day perso per sottomissione dall'atleta caraibico.\nDopo aver battuto The Sandman a The Great American Bash, nella puntata di \"Raw\" del 31 luglio Carlito riport\u00f2 in scena il suo \"Carlito's Cabana\", con John Cena come primo ospite. I due si scontrarono in seguito nel corso del main event della puntata, vinto da Carlito grazie all'interferenza di Randy Orton.\nIl 26 agosto a SummerSlam ha combattuto in un Triple Threat match contro Mr. Kennedy ed l'Intercontinental Champion Umaga in un match valido per il titolo detenuto dal samoano; Umaga vinse il match e conserv\u00f2 la cintura. A Unforgiven \u00e8 stato sconfitto da Triple H.\nThe Col\u00f3ns e licenziamento (2008\u20132010).\nNella prima parte dell'anno Carlito si alle\u00f2 con Santino Marella ed i due batterono pi\u00f9 volte i campioni di coppia Cody Rhodes e Hardcore Holly e Paul London e Brian Kendrick ma nel match titolato non riuscirono a conquistare i titoli a causa di Roddy Piper che era in feud con Santino e interfer\u00ec nel match.\nCon il \"\" \u00e8 passato al roster di \"SmackDown\". Il 19 settembre 2008 a \"SmackDown\" ha vinto il WWE Tag Team Championship con il fratello Primo, effettuando per la seconda volta un turn face. I due hanno poi mantenuto i titoli vincendo il rematch con gli ex campioni e contro The Brian Kendrick e Ezekiel Jackson.\nA Wrestlemania XXV, assieme al fratello Primo Col\u00f3n, come detentori del WWE Tag Team Championship, riescono a sconfiggere The Miz e a John Morrison, detentori del World Tag Team Championship, in un match di unificazione dei titoli di coppia, che diventano cos\u00ec gli Unified WWE Tag Team Championship.\nDurante il Draft Lottery supplementare Carlito e Primo vengono selezionati da \"SmackDown\" a \"Raw\", portando con s\u00e9 lo Unified WWE Tag Team Championship. A The Bash Carlito e Primo perdono i loro titoli contro Edge e Chris Jericho; nella contesa erano coinvolti anche Ted DiBiase Jr. e Cody Rhodes.\nDopo l'ennesimo tentativo fallito nel riconquistare le cinture di coppia, Carlito tradisce Primo, attaccandolo con violenza dopo il match perso contro i campioni ed effettuando dunque un turn heel. Poche settimane dopo Carlito prende parte ad un incontro a sei uomini per lo United States Championship detenuto da Kofi Kingston a Night of Champions, il vincitore per\u00f2 fu Kingston schienando proprio Carlito. Alla Royal Rumble, partecipa al Royal Rumble match, ma viene eliminato. Nella puntata di \"Superstars\" dell'8 aprile, viene sconfitto da Montel Vontavious Porter. Alcune voci nel backstage dicono che presto, Carlito e Primo si riuniranno per formare il loro tag team. A \"Superstars\", Carlito convince Primo a riformare il loro tag team, \"trasformando\" Primo in un heel. La settimana successiva i Col\u00f2ns attaccano il mal capitato R-Truth per ordine di Ted DiBiase Jr.\nTuttavia la riunione dura poco. Il 21 maggio, il contratto di Colon viene interrotto a causa di una violazione del Wellness Program WWE e il rifiuto di partecipare a un centro di riabilitazione per una dipendenza da antidolorifici.\nCircuito indipendente (2010\u2013presente).\nL'11 luglio 2010 Carlito torna nella WWC. Nelle settimane successive ha una storyline con Booker T.\nIl 27 novembre sconfigge Shelton Benjamin e diventa WWC Universal Heavyweight Champion.\nNel dicembre entra a far parte della Inoki Genome Federation, in Giappone. Qui ha sporadici feuds con diversi wrestler.\nNel marzo del 2011 entra a far parte dell'Asistencia Asesor\u00eda y Administraci\u00f3n, fino a giugno.\nIl 4 giugno torna nella World Wrestling Council, dove vince per la tredicesima volta il WWC Universal Heavyweight Champion. Il 17 luglio, ad Aniversario 2011, difende il titolo dall'assalto di Abyss. Il 24 gennaio 2015, a Hora de la Verdad , Carly Col\u00f3n sconfitto Mighty Ursus e Ray Gonz\u00e1lez per vincere il titolo WWC.\nNel marzo del 2014 presenzi\u00f2 alla cerimonia della WWE Hall of Fame per l'introduzione del padre Carlos Colon Sr. insieme ai cugini Primo e Epico.\nRitorno in WWE (2021).\nCarlito avrebbe dovuto presenziare alla puntata speciale \"Raw Legends Night\" del 4 gennaio 2021 ma, non fu trovato un accordo tra le parti.\nIl 31 gennaio 2021, alla \"Royal Rumble\", partecip\u00f2 all'omonimo incontro entrando col numero 8, ma fu eliminato da Elias, dopo 8 minuti e 26 secondi di permanenza sul ring. Nella puntata di \"Raw\" del 1\u00ba febbraio, fece coppia con Jeff Hardy. I due sconfissero Elias e Jaxson Ryker. In seguito, fu annunciato un periodo di prova di tre settimane, prima di metterlo sotto contratto, tuttavia non riuscirono a trovare un accordo."}
{"id": "278506", "revid": "125769999", "url": "https://it.wikipedia.org/wiki?curid=278506", "title": "Stadio Renzo Barbera", "text": "Lo Stadio Comunale Renzo Barbera, noto anche con il vecchio nome de La Favorita, dall'omonimo parco in cui si trova, \u00e8 il pi\u00f9 grande stadio, nonch\u00e9 impianto sportivo, di Palermo.\nInaugurato il 24 gennaio del 1932, su progetto dell'architetto Giovan Battista Santangelo, ma completato nel 1948, \u00e8 stato sottoposto a diverse ristrutturazioni, le pi\u00f9 importanti delle quali nel 1984 e nel 1988. L'impianto \u00e8 di propriet\u00e0 del comune di Palermo e viene utilizzato, dalla sua inaugurazione, per gli incontri casalinghi della squadra di calcio del Palermo, a parte brevi periodi dovuti a ristrutturazioni.\nL'impianto venne ristrutturato nel 1988 per essere utilizzato per ospitare tre incontri del gruppo F del . Tra gli anni settanta e gli anni novanta ha ospitato anche concerti di artisti italiani e stranieri. Tra i pi\u00f9 importanti il Palermo Pop 70, il concerto di Frank Zappa nel 1982 (che ha ispirato il docufilm \"Summer 82 - When Zappa came to Sicily\"), quello di Frank Sinatra, l'apertura della tourn\u00e9e italiana dei Duran Duran e il concerto degli Spandau Ballet, questi tutti svoltisi nel 1987. Tra i pi\u00f9 rilevanti italiani quello di Claudio Baglioni nel 1998 per la tourn\u00e9e Da me a te.\nDal 2010 l'impianto pu\u00f2 ospitare spettatori su due anelli.\nStoria.\nPremessa.\nAll'inizio del XX secolo, la prima squadra di calcio cittadina, il \"Palermo Foot-Ball Club\", giocava in un terreno denominato Varvaro, dal nome dell'antico proprietario. Quest'ultimo era situato a poca distanza dalla via Libert\u00e0, nello spazio tra le vie Notarbartolo, Marchese Ugo e Piersanti Mattarella, precisamente dove oggi si trovano la Corte dei Conti di Palermo e le aree retrostanti, su un terreno appartenente alla famiglia Whitaker. Il campo, soprannominato \"U Pantanu\" (in lingua italiana \"il pantano\") per la sua scarsa permeabilit\u00e0, venne abbandonato quando, il 16 marzo 1914, il club si trasfer\u00ec presso il nuovo Stadio Ranchibile, edificato nell'omonimo terreno. Il Ranchibile disponeva di porte regolamentari e pure di una piccola tribuna in legno, ma ben presto anche questo stadio si dimostr\u00f2 inadeguato rispetto alle esigenze, crescenti, delle squadre palermitane.\nIl rettangolo di gioco era situato in una delle aree di pertinenza di villa Ranchibile (dalla quale prendeva il nome), di propriet\u00e0 della principessa Adele Monroy di Pandolfina e di suo marito, don Carmelo Samon\u00e0.\nDalla costruzione al primo dopoguerra.\nIl nuovo stadio venne progettato nel 1931 dall'ingegnere Giovan Battista Santangelo ed edificato dalle ditte di Michele Utveggio e Michele Collura. L'impianto fu completato e inaugurato il 24 gennaio 1932, con in pi\u00f9 la disputa di una partita ufficiale tra le mura amiche, quella del campionato di Serie B fra il e l', gara vinta dai padroni di casa per 5-1. Tutto questo preannunci\u00f2 la prima storica promozione in Serie A, che sarebbe arrivata al termine della stagione.\nIl primo nome dell'impianto fu \"Littorio\" ed era stato costruito in breve tempo dal regime fascista, intenzionato a sostituire l'oramai inadatto campo sportivo \"Ranchibile\". Ai bordi del campo era inizialmente presente una pista di atletica leggera, sulla quale venivano organizzate parecchie edizioni dei \"Littoriali\", mentre ancora non erano state completate le due curve, che rimasero composte da un muro, un terreno digradante e una recinzione metallica; lo stadio era quindi composto dai soli settori di tribuna coperta e gradinata, per una capienza di circa ventimila posti. All'epoca infatti gli spettatori, presenti sugli spalti laterali, non avevano posti a sedere: vi era solo un terreno digradante per permettere la visione del campo di gioco. Il \"Littorio\" fu ribattezzato il 27 giugno 1937 per essere intitolato a Michele Marrone (1906-1937), ex calciatore del Palermo e ufficiale dei Bersaglieri, deceduto durante la guerra civile spagnola, in seguito alle ferite riportate nella battaglia di Guadalajara. Lo stadio mantenne questa denominazione fino alla fine della seconda guerra mondiale.\nIn seguito, negli inizi del secondo dopoguerra, l'impianto prese la denominazione di \"Stadio La Favorita\", dal nome della tenuta di Ferdinando I di Borbone all'interno della quale sorge; nel 1948 fu soggetto alla prima grande ristrutturazione: abolita la pista di atletica leggera, furono contemporaneamente costruite le due curve, come prevedeva il progetto originale. La capienza ufficiale pass\u00f2 a spettatori, divisi in tra le due curve, in gradinata e in tribuna.\nIl 28 dicembre 1952 venne giocata la prima partita della Nazionale italiana a Palermo, che affront\u00f2 la Svizzera.\nDal dopoguerra ai mondiali del 1990.\nNel maggio del 1982, si svilupp\u00f2 un incendio presso la curva sud dell'impianto che danneggi\u00f2 parte della struttura, compromettendo l'agibilit\u00e0 del complesso: tale incendio venne volontariamente appiccato dai tifosi a causa di un risultato negativo avuto con la . Il 2 giugno la Commissione Provinciale di Vigilanza dichiar\u00f2 l'inagibilit\u00e0 dell'impianto e, per questo motivo, il 24 luglio Nino Mendolia, il questore, dovette richiedere, all'allora sindaco Nello Martellucci e alla giunta comunale, l'immediato ripristino delle condizioni per l'imminente partita di Coppa Italia, che si sarebbe giocata il 18 agosto successivo. L'intervento di tamponamento venne effettuato tra l'agosto ed il settembre dello stesso anno.\nNel 1984 venne eseguita una seconda grande ristrutturazione, con la costruzione del secondo anello attorno alle curve e alla gradinata. La capienza, quindi, fu portata a poco meno di spettatori: l'impianto registr\u00f2 il tutto esaurito in una partita ufficiale solo nel \"big match\" del girone B della Serie C1 1984-1985, vinto contro il Messina. L'intervento ebbe un costo di circa 4 miliardi di lire messi a disposizione della Regione Siciliana. Nel novembre del 1986, inoltre, iniziarono i lavori per l'installazione delle attuali quattro torri faro.\nQuando, sempre nel 1986, lo stadio venne scelto per ospitare un girone del campionato mondiale di calcio 1990, inizialmente si pens\u00f2 alla costruzione di un nuovo impianto, ma alla fine, anche per contenere i costi, si decise, con il benestare del governo, per un potenziamento e ringiovanimento della struttura; tuttavia si registr\u00f2 una grossa difficolt\u00e0 nel reperimento dei fondi, necessari al restyling. Questo ritardo mise a rischio la scelta del comitato organizzatore, che minacci\u00f2 di spostare l'evento in un'altra citt\u00e0. Venne comunque scelto il progetto di ristrutturazione stilato dall'architetto Giuliano Guiducci del 1987. Il 17 marzo 1988 la giunta cittadina, guidata dal sindaco Leoluca Orlando, approv\u00f2, con 46 voti favorevoli e uno contrario, una delibera di 25 miliardi di lire necessari per la ristrutturazione.\nI lavori per i Mondiali di Italia '90 stravolsero per la terza volta l'impianto, poich\u00e9 i lavori partirono dalle fondamenta fino ad arrivare al nuovo secondo anello, che sostitu\u00ec il precedente. In quest'occasione venne ridotta la capienza dell'impianto a circa posti a sedere (compresa la tribuna stampa), per rientrare nelle norme vigenti per la sicurezza e per l'agibilit\u00e0 degli impianti. La facciata centrale della struttura fu lasciata originale, poich\u00e9 ritenuta \u00abvalido esempio di architettura coloniale\u00bb. Nelle opere di restauro, cinque operai persero la vita in un crollo avvenuto il 30 agosto 1989: a coloro verr\u00e0 poi dedicata una targa affissa a un muro all'interno della struttura. A venti anni di distanza, l\"'Unione Sportiva Citt\u00e0 di Palermo\" ha voluto rendere omaggio ai caduti sul lavoro, con una nota sul proprio sito internet ufficiale.\nL'inaugurazione del nuovo impianto, che il capo organizzatore dei Mondiali Hermann Neuberger defin\u00ec \u00abun piccolo gioiello\u00bb, avvenne la sera del 30 maggio 1990, a pochi giorni dall'avvio dei Mondiali, in occasione della finale della Coppa Italia Serie C, partita persa ai rigori dal Palermo contro la .\nDagli anni 2000 all'attualit\u00e0.\nDal 18 settembre 2002 lo stadio \u00e8 intitolato a Renzo Barbera, deceduto il 20 maggio dello stesso anno, presidente del Palermo nel decennio 1970-1980.\nNel 2005, in vista della prima partecipazione in Coppa UEFA del Palermo, lo stadio ha avuto una sostanziale rivisitazione: \u00e8 stato infatti creato un nuovo settore ospiti di circa posti tra la Tribuna Montepellegrino e la Curva Sud. Il settore \u00e8 protetto da alte reti e pareti in vetro antintrusione e viene soprannominato generalmente \"la gabbia\".\nNel 2006 sono stati eseguiti nuovi lavori di ammodernamento, in seguito alle installazioni dei tornelli agli ingressi, imposta dalla legge Pisanu: grazie ad una lungimirante visione, il \"Renzo Barbera\" fu il primo stadio a norma.\nPer la stagione 2010-2011, lo stadio \u00e8 stato classificato dalla UEFA come impianto di terza classe, in un massimo di quattro livelli, classificandosi anche ottavo per capienza in Italia e novantaduesimo in Europa. A partire dal luglio del 2010, si \u00e8 provveduto alla sostituzione di tutti i seggiolini delle curve dello stadio e all'introduzione di due maxischermi; secondo le disposizioni della UEFA, infatti, i nuovi seggiolini dovranno essere tutti provvisti di schienale e la partecipazione del Palermo all'Europa League impone dunque di adeguarsi alle direttive nel pi\u00f9 breve tempo possibile.\nFuturo.\nL'idea di costruire un nuovo stadio a Palermo nasce nel 1982, sotto la presidenza di Roberto Parisi, che aveva intenzione di costruire un impianto moderno cedendo lo stadio della Favorita al calcio minore.\nDall'avvento alla presidenza di Maurizio Zamparini, avvenuto il 21 luglio 2002, la nuova dirigenza del Palermo Calcio ha lavorato per la progettazione e costruzione di un nuovo stadio interamente di propriet\u00e0 della societ\u00e0. Il progetto \u00e8 stato fortemente voluto dal presidente ed \u00e8 stato pi\u00f9 volte discusso nei primi anni del suo periodo. I primi rendering sono stati presentati alla stampa alla fine del 2009, anticipando di poco il primo parere positivo ufficiale da parte del Comune di Palermo, emesso il successivo 15 gennaio 2010. Il progetto, in quel caso, fu affidato all'architetto Gino Zavanella che ha successivamente pubblicato lo stesso sul suo sito ufficiale. Il nuovo stadio avrebbe permesso l'eliminazione del secondo anello del Renzo Barbera, riducendo cos\u00ec la capienza ed i costi di gestione per il comune e per le societ\u00e0 sportive utilizzatrici dell'impianto. \nIn seguito al fallimento dell\"'Unione Sportiva Citt\u00e0 di Palermo\", il progetto \u00e8 stato definitivamente abbandonato.\nLa nuova societ\u00e0 \"Palermo Football Club\", presieduta dall'imprenditore palermitano Dario Mirri, punter\u00e0 nei prossimi anni, piuttosto che alla costruzione di un nuovo impianto, alla manutenzione del Renzo Barbera.\nSpecifiche dell'impianto.\nNumero di posti per settore.\n\"Al 2018\":\nTotale posti: \nArchitettonica.\nUbicazione.\nEsteso su un'area di circa compresa tra il viale del Fante, il piazzale Enrico La Loggia e l'Ippodromo della Favorita, lo stadio comunale \"Renzo Barbera\" rappresenta lo sfondo monumentale di Viale Alcide de Gasperi, costituito da torri ufficio e residenziali per la sua interezza, torri realizzate tra la fine degli anni settanta e l'inizio degli anni ottanta. Rappresenta il primo ed il principale episodio di una serie di attrezzature sportive a servizio della citt\u00e0, alcune delle quali edificate, come lo stadio, durante il periodo fascista; tra le altre strutture si trovano lo stadio di atletica leggera o Stadio delle Palme, la piscina olimpionica comunale del 1973, il succitato ippodromo e il Circolo del Tennis (meglio noto come TC1), che sorgono nelle immediate vicinanze e che costituiscono il principale \"polo\" sportivo palermitano. In occasione dei Mondiali di calcio del 1990, accanto agli interventi di riordinamento estetico-funzionale dello stadio, grande attenzione \u00e8 stata rivolta alla sistemazione delle zone interne limitrofe per quanto riguarda l'arredo, la viabilit\u00e0 e il verde pubblico. Infatti \u00e8 stata creata la piazza Alcide de Gasperi (piazza che a partire dal 22 marzo del 2007 ha cambiato nome in piazza Giovanni Paolo II) composta da una grande rotatoria, sono stati creati due ampi parcheggi pubblici ed \u00e8 stata creata la via Croce Rossa come naturale proseguimento del viale della Libert\u00e0 che fino a quel momento terminava presso la Piazza Vittorio Veneto.\nEsterno.\nL'ingresso principale \u00e8 costituito da un corpo di fabbrica centrale di piccole dimensioni con prospetto a tre arcate, unico superstite dell'edificio originale del 1932 dell'ingegner Giovan Battista Santangelo. Originariamente questo prospetto aveva il compito di ingresso monumentale al corpo di fabbrica principale, di dimensioni superiori, che si trovava dietro di esso e del quale era possibile vedere le soli ali. Su di esse si trovavano altri due ingressi a fornici, uno per lato. L'intera struttura principale venne abbattuta nel 1988. Ai lati di questo edificio adesso sono presenti due corpi di fabbrica edificati durante la ricostruzione in occasione dei Mondiali del 1990, e i due corpi laterali mostrano una facciata a specchio. I tre corpi di fabbrica sono delimitati dalle quattro torri scale a servizio della tribuna coperta e degli uffici posti all'interno dei tre corpi di fabbrica. Le torri scale fungono anche da colonne portanti per la copertura della tribuna. Le curve e la tribuna Monte Pellegrino (gradinata) mostrano travi di acciaio incrociate a vista per tutta la loro estensione seguendo uno schema a forma di \"Y\", queste travi fungono da colonne portanti per la parte superiore del secondo anello che sporge di alcuni metri rispetto alla pianta dello stadio stesso. Sempre all'esterno \u00e8 possibile vedere le quattro torri faro che illuminano il campo e che sono poste ai quattro vertici dell'impianto.\nInterno.\nAll'interno, lo stadio presenta una planimetria simmetrica a forma semi-ovale risultante da due elementi rettilinei affrontati, raccordati da due curve perfettamente circolari. Sono presenti due anelli, uno inferiore ed uno superiore. Gli anelli sono divisi orizzontalmente in due parti alla met\u00e0 della loro estensione. Sopra la tribuna \u00e8 presente una copertura in travi d'acciaio. Tutti i settori dello stadio sono dotati di seggiolini verdi con schienale. La tettoia della tribuna, costituita da sottili travi in acciaio, \u00e8 sostenuta da quattro torri in cemento armato, all'interno delle quali sono presenti le rampe delle scale che conducono all'anello superiore e per gli uffici. Al centro di entrambe le due curve sono presenti due maxischermi a colori.\nEvoluzione storico-architettonica.\nLo stadio ha subito sei grandi cambiamenti architettonici:\nTrasporti.\nL'impianto \u00e8 raggiungibile attraverso:\nPartite internazionali.\nNazionale di calcio italiana.\nIn novant'anni di storia, lo stadio comunale di Palermo ha ospitato non solo le gare interne delle varie competizioni nazionali ed internazionali disputate dal , ma anche incontri della Nazionale di calcio dell'Italia, che, non avendo uno stadio nazionale fisso, ha giocato varie volte nel capoluogo siciliano. Gli \"Azzurri\" sono stati impegnati al comunale di Palermo in alcune occasioni a partire dal 28 dicembre 1952, quando vi giocarono per la prima volta nell'incontro valido per la Coppa Internazionale, battendo per 2-0 la Svizzera.\nNazionale di calcio femminile italiana.\nLa Nazionale di calcio femminile dell'Italia ha giocato al Renzo Barbera tre incontri ufficiali.\nCompetizioni per club.\nLa gara di andata della Supercoppa UEFA 1996 si disput\u00f2 al Parco dei Principi di Parigi, vedendo la vittoria della per 6-1 sul . La sfida di ritorno si tenne a Palermo, poich\u00e9 la Juventus, oramai verosimilmente vincitrice del confronto dopo la larga vittoria dell'andata, volle regalare alla Sicilia un incontro di alto livello per via della nota consistente presenza di tifosi juventini nell'isola. Secondo la UEFA assistettero alla partita, terminata alla fine sul punteggio di 3-1, circa spettatori."}
{"id": "278509", "revid": "287204", "url": "https://it.wikipedia.org/wiki?curid=278509", "title": "Vadso", "text": ""}
{"id": "278510", "revid": "228587", "url": "https://it.wikipedia.org/wiki?curid=278510", "title": "Bodo", "text": ""}
{"id": "278511", "revid": "767487", "url": "https://it.wikipedia.org/wiki?curid=278511", "title": "Mari\u00e0 Fortuny i Marsal", "text": "Biografia.\nFortuny nacque nel 1838 a Reus, in Catalogna, da una famiglia di modeste origini. All'et\u00e0 di dodici anni rimase orfano di madre e venne assegnato alla tutela del nonno. Quest'ultimo riconobbe immediatamente le capacit\u00e0 artistiche del nipote e gli fece frequentare la scuola del pittore Dom\u00e8nec Soberano (1825\u20131909) . Due anni dopo, nel 1852, quando si trasfer\u00ec a Barcellona, Fortuny fu subito notato per la propria abilit\u00e0 manuale e ottenne cos\u00ec una borsa di studio che gli permise di frequentare la Scuola di Belle Arti. Grazie ad un ulteriore finanziamento pot\u00e9 terminare gli studi a Roma, dove giunse nel 1858. Qui strinse amicizia con il pittore romano Attilio Simonetti (1843\u20131925) con il quale viaggi\u00f2 a Napoli ed entr\u00f2 in contatto con l'ambiente pittorico napoletano. Simonetti divenne suo allievo e divise con lui lo studio in Via Flaminia.\nQuando nel 1860 scoppi\u00f2 la guerra ispano-marocchina, le autorit\u00e0 di Barcellona incaricarono Fortuny di recarsi in Marocco per immortalare le scene delle battaglie; risalgono a questo periodo numerose opere di ottima fattura, tra cui \"La battaglia di Tetu\u00e1n\". Nei mesi passati in Marocco Fortuny rimase fortemente influenzato dalla vivacit\u00e0 cromatica dei colori africani, al punto che fece ritorno a Tangeri per altre tre volte: la predilezione per i soggetti orientaleggianti lo avrebbe accompagnato per tutto il resto della sua vita.\nDi ritorno dall'Africa Fortuny fece poi tappa a Parigi (dove trasse ispirazione dalle opere di Delacroix) e quindi a Roma. A questo secondo soggiorno romano risalgono la sua opera pi\u00f9 celebre, \"La Vicar\u00eda\", nonch\u00e9 una serie di piccoli olii e acquerelli che dimostrano il suo valore di miniaturista cos\u00ec come la sua eccezionale maestr\u00eca nella tecnica e nella modulazione del colore. Gli entusiastici commenti di Th\u00e9ophile Gautier (\"Fortuny come acquafortista eguaglia Goya e si avvicina a Rembrandt\") gli procurarono in breve tempo fama internazionale.\nFortuny spos\u00f2 Cecilia de Madrazo, figlia di Federico de Madrazo, direttore del Museo del Prado, e negli anni successivi si spost\u00f2 per mezza Europa, vivendo prima a Parigi (1870), poi due anni a Granada e infine a Roma. Dopo alcuni brevi viaggi a Parigi, Londra e Napoli, Fortuny mor\u00ec a Roma il 21 novembre 1874 all'et\u00e0 di 36 anni, in seguito ad una febbre malarica contratta durante il suo soggiorno partenopeo e fu sepolto presso il Cimitero del Verano. Immediatamente dopo la sua morte fu l'amico Simonetti a curare la prima vendita di oggetti raccolti da Fortuny. Nel 1875, all'H\u00f4tel de Drouot a Parigi, vennero messi all'asta tutti i pezzi di antiquariato pi\u00f9 importanti che il maestro aveva comprato durante i suoi numerosi viaggi.\nFortuny fu un modello per molti artisti spagnoli della seconda met\u00e0 dell'Ottocento. Tra di essi, si distinse in particolar modo Jos\u00e9 Villegas Cordero, anch'egli operante in Italia.\nA Reus il nome di Fortuny \u00e8 legato al teatro a lui dedicato, nonch\u00e9 a strade e piazze, mentre la chiesa priorale della cittadina conserva il cuore dell'artista.\nIl figlio di Fortuny, Mari\u00e0 Fortuny i de Madrazo, fu a sua volta un famoso pittore, nonch\u00e9 scenografo e disegnatore."}
{"id": "278512", "revid": "599013", "url": "https://it.wikipedia.org/wiki?curid=278512", "title": "Legge Maccanico", "text": "La legge 31 luglio 1997, n. 249 (nota anche come legge Maccanico, dal nome del suo proponente, Antonio Maccanico) \u00e8 una legge della Repubblica Italiana che istitu\u00ec l'autorit\u00e0 per le garanzie nelle comunicazioni.\nFu oggetto di una parziale pronuncia di illegittimit\u00e0 costituzionale ai sensi della sentenza n. 466/2002 della Corte Costituzionale.\nStoria.\nEmanata durante il governo Prodi I, comportava come conseguenze per il gruppo societario \"Mediaset\" il trasferimento di Rete 4 sulla televisione satellitare. Di conseguenza, anche se non scritto nella legge, un canale della TV pubblica (Rai 3) avrebbe dovuto trasmettere senza pubblicit\u00e0. \nIl tetto antitrust stabilito dalla norma si poteva stimare in circa a 4 miliardi di euro (su un valore totale del mercato di 12 miliardi), mentre sar\u00e0 poi modificato nel 2004 dalla legge Gasparri in quanto i ricavi del settore aumenteranno in maniera esponenziale rispetto al 1997 perch\u00e9 calcolati su un ampio settore mediatico.\nContenuto.\nEssa si proponeva di fornire una pi\u00f9 completa formulazione di una normativa in materia di comunicazione televisiva e nello stesso tempo, anche affrontare le tematiche dell'antitrust, in conformit\u00e0 ai principi di pluralismo gi\u00e0 richiamati dalla legge Mamm\u00ec del 1990.\nDi qui la decisione di istituire una nuova autorit\u00e0 amministrativa indipendente, denominata Autorit\u00e0 per le garanzie nelle comunicazioni (art. 1 c. 1). Altri punti sono:\nL'applicazione e le conseguenze.\nMentre la parte istitutiva dell'Autorit\u00e0 per le garanzie nelle comunicazioni trov\u00f2 una effettiva attuazione, tutta la parte relativa al piano delle frequenze fu estremamente ostacolato. Non aveva, infatti risolto il nodo posto dalla sentenza del 1994 della Corte costituzionale, secondo la quale il possesso da parte di un privato di tre reti televisive era in contrasto con l'articolo 21 della Costituzione italiana. Retequattro avrebbe dovuto pertanto restituire le frequenze occupate senza una concessione amministrativa.\nQuesta disapplicazione della norma paralizz\u00f2 di fatto tutta l'attivit\u00e0 di redazione del piano delle frequenze che \u00e8 rimasto perci\u00f2 inapplicato. Si \u00e8 continuato a operare su una situazione di fatto fino all'attuale fase di creazione di un Catasto delle frequenze."}
{"id": "278519", "revid": "110157", "url": "https://it.wikipedia.org/wiki?curid=278519", "title": "Cressida (astronomia)", "text": "Cressida \u00e8 un satellite di Urano. A parte i suoi dati orbitali e le dimensioni, praticamente nulla \u00e8 conosciuto di questa luna. Prende il suo nome dalla figlia troiana di Calchas dalla tragedia \"Troilo e Cressida\" di William Shakespeare (tale personaggio \u00e8 contenuto anche in altri racconti dello stesso autore).\n\u00c8 stato scoperto dalle immagini riprese dalla sonda spaziale Voyager 2 il 9 gennaio 1986, ricevendo la designazione provvisoria di Urano\u00a0IX.\n\u00c8 destinato a collidere con Desdemona entro 100 milioni di anni."}
{"id": "278520", "revid": "599013", "url": "https://it.wikipedia.org/wiki?curid=278520", "title": "Legge Mamm\u00ec", "text": "La legge 6 agosto 1990, n. 223 (detta anche legge Mamm\u00ec dal suo promotore Oscar Mamm\u00ec) fu la seconda legge organica di sistema che l'ordinamento italiano ha avuto in materia radiotelevisiva dopo la riforma della RAI del 1975.\nStoria.\nLa norma fu emanata dopo la pronuncia di incostituzionalit\u00e0 da parte della Corte costituzionale della Repubblica Italiana del decreto Berlusconi del 1984 poich\u00e9 permetteva alle emittenti locali, attraverso il meccanismo delle \"syndication\", di trasmettere a livello nazionale.\nIntanto la direttiva comunitaria 89/552/CEE del 3 ottobre 1989 dal titolo \"Televisione senza frontiere\", dett\u00f2 disposizioni basilare a tutti i Paesi membri della Comunit\u00e0 economica europea. Durante il governo Andreotti VI venne redatto il disegno di legge n. 4710 della X legislatura, su proposta di Oscar Mamm\u00ec, e venne approvato alla Camera dei deputati il 1\u00ba agosto 1990.\nContenuto.\nIl pluralismo ai sensi della norma si realizza con il concorso di soggetti pubblici e privati (pluralismo degli operatori o emittenti). Il pluralismo esterno ha i suoi fondamenti costituzionali negli articoli 21 e 41 della Costituzione, ossia nella libert\u00e0 di manifestazione del pensiero e nella libert\u00e0 di iniziativa economica. La Corte Costituzionale, sempre nella sentenza n. 826/88, fornisce questa definizione: \"possibilit\u00e0 di ingresso, nell'ambito dell'emittenza pubblica e di quella privata, di quante pi\u00f9 voci consentano i mezzi tecnici, con la concreta possibilit\u00e0 nell'emittenza privata che i soggetti portatori di opinioni diverse possano esprimersi senza il pericolo di essere emarginati a causa dei processi di concentrazione delle risorse tecniche ed economiche nelle mani di uno o pochi\".\nLa legge consente ad ogni canale televisivo privato di avere un proprio direttore di rete ed un telegiornale con relativo direttore responsabile. Inoltre vieta le pubblicit\u00e0 durante i cartoni animati e fissa i limiti massimi di interruzioni pubblicitarie durante i film. Secondo l'art. 16 della legge i gestori dei servizi radiotelevisivi, sia nazionali che locali potevano gestire il servizio o sotto forma di societ\u00e0 lucrative, oppure in modalit\u00e0 comunitaria in assenza di fine di lucro.\nStruttura.\nLa norma \u00e8 divisa in cinque titoli e quarantuno articoli.\nFondamentale \u00e8 il titolo I, che fissa due princ\u00ecpi di carattere generale, ma che richiamano valori costituzionali.\nAnalisi.\nLa legge segue un periodo nel quale si \u00e8 costruito una sorta di monopolio della televisione privata, da parte della Fininvest, al di fuori della legge, dunque contro il divieto di interconnessione, che ha portato poi ad interventi dell'esecutivo, concretizzatisi nei cosiddetti \"decreti Berlusconi\" e finalizzati a contrastare potenziali interventi della magistratura che potessero impedire la diffusione su scala nazionale di programmi televisivi di emittenti private.\nLa legge \u00e8 ritenuta da devastante per l'ordinamento legale e civile dello Stato. rilevano una differenza consistente tra il testo della legge ed i princ\u00ecpii della direttiva comunitaria \"Televisione senza frontiere\" da recepire. .\nFu soprannominata sarcasticamente dai giornalisti del tempo \"legge fotografia\" e \"legge Polaroid\" in quanto si limitava a legittimare la situazione anomala preesistente, da stato di fatto a stato di diritto, ufficializzando il duopolio televisivo \"de facto\" Rai-Fininvest. A seguito della fiducia posta dal VI Governo Andreotti sulle forti pressioni del PSI, il 27 luglio 1990 cinque ministri della sinistra DC si dimisero dall'incarico (Mino Martinazzoli, Sergio Mattarella, Riccardo Misasi, Calogero Mannino e Carlo Fracanzani). La legge fu comunque approvata con la fiducia e a voto segreto il 1\u00ba agosto 1990.\nSuccessivamente si avvert\u00ec la necessit\u00e0 d'istituire un'autorit\u00e0 Antitrust per ridimensionare eventuali posizioni dominanti nell'ambito dei mezzi di comunicazione. La Corte Costituzionale, con la sentenza n. 420 del 1994, ha dichiarato illegittimo il comma 4 dell'articolo 15 della legge, nella parte relativa alla radiodiffusione televisiva, ove si stabilisce che le concessioni a un singolo soggetto non possono \"superare il venticinque per cento del numero di reti nazionali previste dal piano di assegnazione e comunque il numero di tre\". L'incostituzionalit\u00e0 rilevata dalla Consulta risiede nel fatto che un singolo soggetto, possedendo contemporaneamente tre reti televisive, commette grave violazione del principio pluralistico citato nell'articolo 21 della Costituzione, espresso gi\u00e0 precedentemente dalla legge n. 416 del 1981, per il settore della stampa, che proibisce tuttora, a chiunque, di possedere pi\u00f9 del 20% delle testate esistenti.\nLa Corte ha constatato l'insensatezza di una \"maggior generosit\u00e0\" nei confronti delle reti televisive. Il comma 4 dell'articolo 15 (e poi l'intero articolo) \u00e8 stato abrogato dalla legge 3 maggio 2004, n. 112."}
{"id": "278521", "revid": "287204", "url": "https://it.wikipedia.org/wiki?curid=278521", "title": "Mariano Fortuny", "text": "Col nome italianizzato di Mariano Fortuny sono noti due artisti catalani:"}
{"id": "278522", "revid": "287204", "url": "https://it.wikipedia.org/wiki?curid=278522", "title": "Nazgul", "text": ""}
{"id": "278526", "revid": "2194416", "url": "https://it.wikipedia.org/wiki?curid=278526", "title": "Codice Rocco", "text": "Con codice Rocco si indicano un paio di testi normativi italiani, ovvero:\nErano cos\u00ec detti in quanto prevalentemente redatti sotto la direzione del giurista italiano e professore in diritto penale, Arturo Rocco, e firmati dal fratello, Ministro della Giustizia, Alfredo Rocco."}
{"id": "278531", "revid": "148107", "url": "https://it.wikipedia.org/wiki?curid=278531", "title": "Perossido di acetone", "text": "Il perossido di acetone (o TATP) \u00e8 un perossido organico e un potente esplosivo primario. Il TATP puro \u00e8 una polvere cristallina di colore bianco praticamente inodore. \u00c8 altamente sensibile al calore, all'attrito e agli urti. Il perossido di acetone \u00e8 stato scoperto nel 1895 da R. Wolffenstein in Germania.\nPropriet\u00e0 e sintesi.\nPer perossido di acetone ci si riferisce comunemente al trimero ciclico TCAP (perossido di acetone triciclico), anche denominato triperossido di triacetone (TATP). Il perossido di acetone viene prodotto mescolando il perossido di idrogeno (acqua ossigenata) con l'acetone usando una piccola quantit\u00e0 di acido solforico o acido cloridrico che funge da catalizzatore. Tramite queste operazioni si producono anche il monomero e il dimero che sono ancor pi\u00f9 instabili e sensibili del trimero. A temperatura ambiente, il trimero sublima lentamente trasformandosi nel dimero pi\u00f9 instabile e pi\u00f9 pericoloso. Quando viene bruciato in piccole quantit\u00e0 e in condizioni ordinarie, il perossido di acetone si comporta da normale combustibile. Oltre i due grammi, invece, diventa fortemente esplosivo detonando quando \u00e8 sottoposto a una fonte di calore. In condizioni di confinamento pu\u00f2 detonare anche in piccole quantit\u00e0. Il TATP completamente asciutto (per esempio in vecchie miscele) \u00e8 molto pi\u00f9 sensibile alla detonazione rispetto al prodotto di recente sintesi, ancora umido di acqua o acetone.\nPericolosit\u00e0.\nLa molecola del trimero \u00e8 molto instabile (come tutti i perossidi organici) ed esplode per urto, frizione o esposizione a fonti di calore. L'esplosione \u00e8 piuttosto energica e pu\u00f2 causare incidenti gravi, anche mortali.\nInoltre, se la sintesi \u00e8 condotta a temperature superiori a 10\u00a0\u00b0C e con attrezzature non specializzate - cosa resa possibile dal basso costo delle materie prime e dalla semplicit\u00e0 della fabbricazione - insieme al trimero sono prodotte quantit\u00e0 consistenti di dimero, ancor meno stabile, inutile come esplosivo perch\u00e9 troppo sensibile.\nSe il prodotto \u00e8 conservato in recipienti a chiusura ermetica, un ulteriore pericolo \u00e8 dato dalla sua volatilit\u00e0. Quando asciutto, infatti, il perossido di acetone tende a sublimare con facilit\u00e0, per poi formare grossi cristalli sulle pareti o sul coperchio del recipiente. La rottura e la conseguente esplosione di uno di questi cristalli (ad esempio in seguito all'apertura del contenitore) pu\u00f2 provocare la detonazione per simpatia dell'intero contenuto. Solo se il perossido di acetone \u00e8 conservato umido o bagnato e a basse temperature, la sua sublimazione si riduce sensibilmente e pu\u00f2 essere conservato per periodi di tempo pi\u00f9 lunghi.\nUsi.\nNel campo militare non \u00e8 utilizzato come esplosivo primario (in detonatori) perch\u00e9 esistono molti altri esplosivi alternativi pi\u00f9 sicuri. \u00c8 estremamente pericoloso sintetizzare il TATP a casa propria senza un'attrezzatura adeguata o un laboratorio; nemmeno la nitroglicerina \u00e8 altrettanto sensibile, e per questo \u00e8 raro che i laboratori lo sintetizzino.\nNell'industria i perossidi di acetone sono sottoprodotti comuni (per esempio nella sintesi del fenolo) da eliminare immediatamente a causa della loro pericolosit\u00e0; esistono numerosi metodi per la loro eliminazione e per limitarne al minimo la produzione; per esempio \u00e8 possibile aumentare il valore del pH della reazione oppure aggiungere un sale solubile di rame.\nIl perossido di acetone \u00e8 stato utilizzato come esplosivo negli attentati del 13 novembre 2015 a Parigi, negli attentati di Bruxelles del 22 marzo 2016 e nell'attentato di Manchester del 22 maggio 2017. Si ritiene sia stato utilizzato anche negli attentati di Londra del 2005."}
{"id": "278533", "revid": "30610", "url": "https://it.wikipedia.org/wiki?curid=278533", "title": "Cali", "text": "Cali (ufficialmente Santiago de Cali) \u00e8 una citt\u00e0 della Colombia, terza per numero di abitanti, capoluogo del dipartimento di Valle del Cauca ed \u00e8 il principale centro economico, industriale e finanziario del sud-ovest della Colombia; situata nella regione Sur del Valle del Cauca, si trova tra la cordigliera occidentale e quella centrale delle Ande.\nGeografia fisica.\nTerritorio.\n\u00c8 la terza citt\u00e0 colombiana ed ha una popolazione di circa 2.5 milioni di abitanti, ad un'altitudine di 1000 msm ca. Il centro della citt\u00e0 \u00e8 diviso in due dal Rio Cali. Il cuore dell'abitato \u00e8 nella parte sud, e presenta una pianta a scacchiera, al cui centro c'\u00e8 la Plaza de Caycedo. A nord del fiume si estende la parte nuova della citt\u00e0, la cui arteria principale \u00e8 l'Avenida Sexta. Il quartiere \u00e8 moderno, con centri commerciali e negozi alla moda con buoni ristoranti.\nSantiago de Cali si trova in una valle. La citt\u00e0 \u00e8 completamente circondata da montagne a ovest, Farallones de Cali sono il pi\u00f9 vicino alla citt\u00e0. La parte orientale della citt\u00e0 \u00e8 delimitata dal fiume Cauca, Nord e Sud sono entrambi pianure estese, nel primo \u00e8 possibile trovare la citt\u00e0 industriale di Yumbo parte dell'area metropolitana di Cali, a sud si trova Jamund\u00ed, anche parte di l'area metropolitana. La citt\u00e0 \u00e8 prevalentemente pianeggiante, ma ci sono aree per lo pi\u00f9 ad ovest che sono montagnose, come San Antonio e La Loma de la Cruz, entrambi sono siti turistici. Ci sono diversi fiumi che scendono dalla catena montuosa occidentale e vuota nel fiume Cauca quei fiumi attraversano l'area metropolitana di Cali. Nella parte occidentale della citt\u00e0 il fiume Aguacatal getta nel fiume Cali, che prosegue verso il fiume Cauca. Nel sud i fiumi Ca\u00f1averalejo, Lili, e Mel\u00e9ndez flusso nel canale di CVC sud che sfocia anche nel fiume Cauca. Pi\u00f9 a sud, le rive del fiume Pance sono un luogo popolare per la ricreazione e il tempo libero.\nClima.\nCali ha un clima della savana tropicale. La Cordigliera occidentale blocca i fronti d'aria umidi che arrivano dall'Oceano Pacifico, anche se la brezza marina arriva comunque in citt\u00e0. La Cordigliera occidentale ha un'altitudine media di 2.000 metri verso il nord della citt\u00e0 e raggiunge i 4.000 m a sud, e questo fa s\u00ec che nella regione sud-occidentale della citt\u00e0 il clima sia pi\u00f9 piovoso che a nord-ovest. La temperatura media \u00e8 di 23,1\u00a0\u00b0C (73,6\u00a0\u00b0F) con una media minima di 15\u00a0\u00b0C (66\u00a0\u00b0F) e una media massima di 32\u00a0\u00b0C (86\u00a0\u00b0F), con un massimo assoluto di 36\u00a0\u00b0C e minima di 13\u00a0\u00b0C. La stagione secca va da dicembre a febbraio e da luglio a agosto e la stagione delle piogge da marzo a maggio e da settembre a novembre.\nLa temperatura pi\u00f9 alta mai registrata a Cali fu di 39\u00a0\u00b0C il 16 agosto 1979 e la pi\u00f9 bassa di 14\u00a0\u00b0C il 18 giugno dello stesso anno.\nStoria.\nCali \u00e8 una delle citt\u00e0 pi\u00f9 antiche della Colombia e del continente americano.\nFu fondata ufficialmente da Sebasti\u00e1n de Belalc\u00e1zar, uno dei luogotenenti di Francisco Pizarro, nel 1536, tre anni dopo la fondazione di Cartagena de Indias e due anni prima di Bogot\u00e0.\nAll'arrivo degli spagnoli la valle era abitata da trib\u00f9 indigene calima. \nNonostante l'opposizione degli indios, fu fondato un insediamento chiamato Santiago de Cali, in seguito Cali.\nEpoca precolombiana.\nCali e in generale tutta la regione inter-andina costituirono un'area interessante nell'ambito archeologico dell'epoca precolombiana. Nei pressi di Cali sono stati rinvenute vestigia archeologiche della Cultura Calima, appartenente alla famiglia linguistica del caribe.\nConquista.\nNel 1534 Sebasti\u00e1n de Belalc\u00e1zar fonda Quito seguendo l'ordine del suo capitano Francisco Pizarro. Dopo qualche tempo, fonda la citt\u00e0 di Popay\u00e1n. La conquista dell'impero inca non \u00e8 stata dura, nemmeno quella delle popolazioni amerindie si rivel\u00f2 ardua: quest'ultime infatti essendo divise in trib\u00f9 non lottarono insieme contro il nemico comune. La battaglia definitiva si svolse nel 1536.\nFondazione.\nIl 25 luglio 1536 Sebasti\u00e1n de Belalc\u00e1zar fond\u00f2 una citt\u00e0 al nord del fiume Cauca, con il nome di Santiago de Cali.\nFino al XVIII secolo, il territorio di Cali era occupato da fattorie e la citt\u00e0 si estendeva fino al fiume. Le fattorie erano propriet\u00e0 della classe spagnola, in stile coloniale con numerosi schiavi usati nelle piantagioni di Canna da zucchero. Cali, da sempre, occupava una posizione strategica per il commercio: era difatti un posto chiave tra l'Antioquia e Popay\u00e1n.\nCultura.\nIstruzione.\nNella citt\u00e0 di Cali sono presenti: l'universit\u00e0 privata di Icesi, la Pontificia Universit\u00e0 Javeriana, l'universit\u00e0 autonoma di Occidente, l'universit\u00e0 San Buenaventura, la pubblica Universit\u00e0 del Valle, l'universit\u00e0 privata Santiago de Cali e altre istituzioni sia pubbliche sia private.\nEconomia.\nTurismo.\nCali \u00e8 il principale centro commerciale, industriale ed agricolo del sud-ovest della Colombia. \nDa visitare:\nDa citare le chiese, fra le quali la pi\u00f9 antica \u00e8 l'Iglesia de la Merced, in stile barocco, la cui costruzione ebbe inizio nel 1545. A fianco del Rio Cali, nei giardini, si trovano l'Iglesia de la Ermita, costruzione neogotica, l'Iglesia di San Francisco in stile neoclassico e la piccola Iglesia di San Antonio in cima all'omonima collina, costruita attorno al 1700.\nDa tenere presente, infine, lo zoo che si trova nel sobborgo di Santa Teresita e il Teatro Experimental e Municipal.\nInfrastrutture e trasporti.\nLa citt\u00e0 \u00e8 servita dall'Aeroporto di Cali-Alfonso Bonilla Arag\u00f3n (CLO), situato a Palmira, all'interno dell'area metropolitana di Cali. Lo scalo permette di collegare la citt\u00e0 con altri scali aeroportuali nazionali ed esteri."}
{"id": "278536", "revid": "77358", "url": "https://it.wikipedia.org/wiki?curid=278536", "title": "Aeroporto internazionale di Londra-Gatwick", "text": ""}
{"id": "278544", "revid": "124963239", "url": "https://it.wikipedia.org/wiki?curid=278544", "title": "William Hogarth", "text": "Biografia.\nIl pittore venne chiamato William in onore del re Guglielmo III. Allievo, dal 1718 al 1720, dell'incisore di stemmi in argento Ellis Gamble, da cui apprese il modo di disporre una decorazione ricca e complessa entro una piccola superficie, resosi indipendente esegu\u00ec soprattutto cartelli e insegne di negozi, di carattere popolare.\nDedicatosi quasi esclusivamente ad incisioni satiriche su temi d'attualit\u00e0, che hanno per oggetto la societ\u00e0 londinese, inizi\u00f2 a realizzare caricature degli eventi della vita del teatro, pubblicando nel 1724 le incisione \"Mascherate e opere\", e le illustrazioni per il \"Paradiso perduto\" di John Milton. Nel 1728 esegu\u00ec una tela con una scena dell'opera teatrale \"The Beggar's Opera\" di John Gay, tra le varie versioni, una \u00e8 conservata alla Tate Gallery di Londra, raffigurandovi gli attori e alcuni spettatori aristocratici.\nNel 1729, spos\u00f2 la figlia del celebre pittore James Thornhill, dipingendo nello stesso anno il \"Ritratto di Enrico VIII e Anna Bolena\", perduto, per i giardini di Vauxhall. Tra il 1729 e il 1733 lavora soprattutto come ritrattista per una clientela di ceto elevato.\nA questo periodo risalgono i primi lavori sul tipo dei conversation pieces, scene di conversazione, ovvero ritratti di gruppo alieni da ogni pretesa di ufficialit\u00e0, che partendo da uno spunto aneddotico di vita privata, assurgono grazie ad un'attenta analisi psicologica a vera e propria pittura d'ambiente e di costume, di questi sono: le \"Nozze di Stephen Bechingham e Mary Cox\", 1729, New York; la \"Famiglia Wollaston\", 1730, Leicester; la \"Famiglia Fountaine\", Filadelfia; la \"Pesca\", Londra, Dulwich College; \"Ricevimento a Wanstead House\", 1730, Filadelfia; la \"Recita dell'\u00abimperatore delle Indie\u00bb\", 1731, in collezione privata.\nAll'inizio degli anni '30 il pittore esegu\u00ec le sue prime serie di dipinti, definiti da lui stesso \u00absoggetti morali moderni\u00bb, in cui ciascuna serie viene dedicata a un singolo personaggio, del quale analizza, in diversi episodi, l'ascesa e il declino. Nella serie con la \"Carriera di una prostituta\" del 1732, sei dipinti perduti e relative incisioni, descrive le vicende di un'ingenua contadinotta irretita dalla citt\u00e0 e nella \"Carriera di un libertino\", in otto dipinti, realizzati nel 1732-33 e conservati al John Soane's Museum di Londra, incisi nel 1735, in cui \u00e8 colta la progressiva corruzione e conseguente caduta di un giovane alla moda, ha il suo epilogo nel quadro con la morte del giovane nel manicomio di Bedlam, in cui a piangere la morte di quest'ultimo semi nudo sulla destra \u00e8 solo la ragazza sedotta in giovent\u00f9, tra l'indifferenza e i lazzi degli altri ricoverati, mentre le due dame fanno riferimento al passato del giovane.\nGrazie al successo finanziario delle \u00abcarriere\u00bb, pot\u00e9 passare agevolmente a composizioni di genere storico, realizzando il \"Buon Samaritano\" e lo \"Stagno di Bethesda\" per il Saint Bartholomew's Hospital. Del 1736 \u00e8 la serie \"Quattro momenti del giorno\", \u00e8 il titolo di una serie di dipinti che riprende quella di quattro incisioni pubblicate nel 1738. Sia i dipinti che le incisioni ritraggono scene di vita quotidiana nelle strade di Londra. Del 1737 \u00e8 la serie \"Una giornata a Londra\", in quattro dipinti e ora in collezione privata. \nDel 1740 \u00e8 il \"Ritratto del Capitano Coram\", conservato al Foundling Hospital di Londra, in cui viene ritratto un borghese, con tutti gli attributi della prosperit\u00e0, di questo periodo sono anche i ritratti: i \"Fanciulli Graham\", 1742, Londra, Tate Gallery; \"Mary Edwards\", 1742, New York, Collezione Frick; \"Il vescovo Hoadly\", 1743; \"Mrs Salter\", 1744, l\u2019\"Autoritratto col cane\", 1745, questi ultimi tre tutti alla Tate Gallery di Londra.\nDel 1744 \u00e8 la serie il \"Matrimonio alla moda\", in sei dipinti conservati alla National Gallery di Londra, e altrettante incisioni: il ciclo ruota attorno a un matrimonio combinato da un nobile decaduto e da un ricco mercante, che non esita a sacrificare la figlia per i suoi interessi di ascesa sociale, nella tela con \"Il contratto\", sulla destra \u00e8 il nobile gottoso, che mostra l'albero genealogico e riceve la dote, mentre il mercante esamina minuziosamente il contratto matrimoniale, sulla sinistra i due giovani ostentatamente indifferenti.\nDel 1746 \u00e8 la \"Marcia su Finchley\", Londra, Foundling Hospital e \"Garrick nella parte di Riccardo III\", conservato a Liverpool e rappresentante il celebre attore in scena. Nel 1748 realizz\u00f2 \"Alla porta di Calais\", ora alla Tate Gallery e le incisioni \"Il lavoro e la pigrizia\".\nNel 1753 pubblic\u00f2 il trattato di estetica, \"The Analysis of Beauty\", in cui si schiera su posizioni anti-accademiche considerando tra l'altro la \u00ablinea serpentinata\u00bb l'elemento primordiale del bello ideale.\nNel 1754 dipinse una serie sulle \"Elezioni\", in quattro dipinti, conservati al John Soane's Museum e realizzando nel 1756 un trittico dipinto per Saint Mary Redcliffe a Bristol con l\u2019\"Ascensione\", le \"Tre Marie al sepolcro\" e la \"Chiusura del sepolcro\". Del 1760 fu il quadro storico \"Sigismondo\", ora alla Tate Gallery, considerato, all'epoca, un fallimento.\nFu membro della Massoneria e fu tra i proponenti della Legge sul diritto d'autore delle incisioni.\nGenere pittorico.\n\u00c8 lo stesso artista a rivelarci le fonti da cui attinge per le sue opere, ovvero il teatro e la contemporanea letteratura inglese:\nHogarth si inserisce in un contesto culturale in cui con l'affermazione della borghesia e dei valori sociali di buon senso e rispettabilit\u00e0, gli artisti inseriscono nei loro quadri una morale concreta e facilmente identificabile, unita al gusto del racconto e ad un'analisi attenta degli aspetti reali e quotidiani."}
{"id": "278547", "revid": "1718925", "url": "https://it.wikipedia.org/wiki?curid=278547", "title": "Macchina di Erone per aprire le porte di un tempio", "text": "La macchina di Erone \u00e8 un dispositivo descritto da Erone di Alessandria nel suo trattato sulla pneumatica (I secolo). Tale macchina permetteva di aprire le porte di un tempio e pu\u00f2 essere considerata uno dei primi esempi di macchina a vapore della storia.\nFunzionamento.\nTale sistema utilizzava l'espansione dell'aria calda per mettere in pressione l'acqua di un serbatoio che, attraverso un sifone, andava a riempire un secchio sospeso, la cui discesa faceva aprire le porte del tempio. Quando il fuoco veniva spento, la pressione nel recipiente diminuiva e l'acqua tornava indietro, svuotando il secchio. In questo modo, un peso scendeva e faceva chiudere la porta cui era collegato"}
{"id": "278556", "revid": "227211", "url": "https://it.wikipedia.org/wiki?curid=278556", "title": "Punto di sella", "text": "In analisi matematica, un punto di sella di una funzione reale di pi\u00f9 variabili reali formula_1 \u00e8 un punto critico formula_2 del dominio della formula_3 in cui la matrice hessiana risulti indefinita: vale a dire non sia n\u00e9 una matrice semidefinita positiva, n\u00e9 una matrice semidefinita negativa. Ci\u00f2 \u00e8 equivalente a dire che la matrice hessiana ha un autovalore strettamente positivo ed uno strettamente negativo.\nNel caso formula_4, il grafico della funzione ha una forma intorno a formula_2 che ricorda la sella di un cavallo. In particolare, esistono due curve passanti per formula_2 tali che, per la restrizione di formula_3 su queste curve, formula_2 \u00e8 rispettivamente punto di minimo e punto di massimo relativo.\nEsempio.\nSia formula_9\nNel punto formula_10 abbiamo un punto stazionario dato che il gradiente \u00e8 nullo: infatti\nLa forma quadratica della funzione, nel punto formula_10, \u00e8 data dall'espressione sottostante:\nMa:\npertanto, nel punto formula_10, si ha:\nSi pu\u00f2 ora verificare semplicemente (ad esempio tramite la matrice hessiana corrispondente) che la forma quadratica non \u00e8 n\u00e9 semidefinita positiva n\u00e9 semidefinita negativa, per cui risulta essere indefinita, e quindi il punto formula_20 \u00e8 un punto di sella. \nLa matrice hessiana \u00e8:\nVisto che la matrice hessiana \u00e8 gi\u00e0 in forma diagonale, si vede anche immediatamente che gli autovalori sono formula_22 e formula_23: avendo sia un autovalore positivo che uno negativo, la matrice hessiana \u00e8, per l'appunto, indefinita.\nSi pu\u00f2 anche osservare che in questo esempio la forma hessiana \u00e8 formula_19 in ogni punto, non solo in formula_25. Questo non \u00e8 casuale: dipende dal fatto che la funzione data era un polinomio di secondo grado e pertanto le sue derivate parziali seconde sono costanti."}
{"id": "278559", "revid": "125753577", "url": "https://it.wikipedia.org/wiki?curid=278559", "title": "A Hard Day's Night (album The Beatles)", "text": "A Hard Day's Night \u00e8 il terzo album del gruppo musicale britannico The Beatles, pubblicato il 10 luglio 1964 e colonna sonora dell'omonimo film.. La rivista \"Rolling Stone\" nel 2012 lo ha inserito al 307\u00ba posto della sua lista dei 500 migliori album mentre la rivista \"NME\" lo posiziona al 195\u00ba posto nella sua analoga classifica dei migliori 500 album; compare anche nel volume \"1001 Albums You Must Hear Before You Die\".\nDescrizione.\nLa colonna sonora vera e propria comprende le prime sette tracce (corrispondenti al lato A dell'LP), mentre le rimanenti sei canzoni, pur essendo state scritte per lo stesso scopo, non vennero inserite nel film.\n\"A Hard Day's Night\" fu il primo album della band di Liverpool composto esclusivamente da brani originali, circostanza che si ripeter\u00e0 con \"Rubber Soul\" del 1965; \u00e8 l'unico album dei Beatles dove tutti i brani sono a firma Lennon-McCartney (negli album successivi vi si trover\u00e0 sempre almeno un brano a firma George Harrison).\nEdizioni estere.\nCome accadde per i precedenti due album, anche questo in alcune edizioni estere ebbe delle copertine e dei titoli differenti:\nI brani.\n\"A Hard Day's Night\".\n\"Title track\" dell'album, \"A Hard Day's Night\" \u00e8 un esempio del dinamismo creativo della coppia Lennon-McCartney. La produzione del film omonimo che i Beatles stavano interpretando in quelle settimane aveva necessit\u00e0 di un brano d'apertura da riprodurre mentre scorrevano i titoli di testa, e tale richiesta giunse al gruppo il 14 aprile 1964. John si affrett\u00f2 a predisporre la linea melodica e col contributo di Paul (e successivamente in studio coi suggerimenti di Maureen Cleave, giornalista dell\"Evening Standard\") elabor\u00f2 il testo. E Ringo Starr contribu\u00ec a dare il titolo al pezzo con uno dei suoi buffi giochi di parole. Il brano era gi\u00e0 pronto dopo meno di dodici ore.\nIl 16 il gruppo era ad Abbey Road per incidere la composizione. Alla seduta era presente Richard Lester, regista del film, che si intromise pi\u00f9 volte con commenti e suggerimenti non richiesti che risultarono irritanti e resero nervosa l'atmosfera in studio. Nonostante questo, la seduta fu molto proficua e vennero registrati nove nastri, l'ultimo dei quali fu valutato il migliore e destinato all'album. Dell'esecuzione, (a cui partecip\u00f2 anche George Martin con una sezione di pianoforte a raddoppiare l'assolo di Harrison) \u00e8 rimasto leggendario l'accordo \u201cstridente\u201d (n\u00e9 maggiore n\u00e9 minore) di apertura \u2013 una undicesima di sol estesa per 4/4 \u2013 eseguito da George Harrison con la sua nuova chitarra Rickenbacker 360 Deluxe a dodici corde, strumento che verr\u00e0 usato anche per il \"fade out\" arpeggiato.\n\"I Should Have Known Better\".\nI Beatles erano reduci da un mese faticoso, il gennaio del 1964, in cui si erano esibiti in ventisei concerti, quattro trasmissioni TV e quattro spettacoli alla radio. A febbraio il programma era stato altrettanto intenso, con anche una puntata in USA per godere da vicino la popolarit\u00e0 conseguita con \"I Want to Hold Your Hand\" che era balzata al primo posto della classifica statunitense, e l\u00ec tra le altre cose erano apparsi due volte al \"The Ed Sullivan Show\" e avevano dato tre concerti, due dei quali alla Carnegie Hall.\nTornati in patria il 22 febbraio, dopo tre giorni erano in studio a cominciare le registrazioni del nuovo album, esausti per il superlavoro delle settimane precedenti. In pi\u00f9, \"I Should Have Known Better\" (composta negli Stati Uniti) quel giorno veniva dopo altre sei ore di incisione. Per questa ragione, durante l'esecuzione in studio del pezzo, i quattro si abbandonarono a scene isteriche e furono in grado di produrre solamente tre nastri, peraltro di qualit\u00e0 deludente.\nSi rese perci\u00f2 necessario rifare il pezzo, e ci\u00f2 avvenne il giorno successivo su diciannove nastri. Spicca l'armonica in stile Dylan di Lennon che suona anche la chitarra acustica oltre a cantare la linea principale raddoppiata dai tecnici del suono. Sono di George le note dell'assolo nel secondo \"middle-eight\" prodotte dalla sua nuova chitarra a dodici corde.\n\"If I Fell\".\nJohn delinea le prime, timide fasi adolescenziali di un corteggiamento, anche se l'autore, definendo la canzone \u201csemiautobiografica\u201d, si riferiva indirettamente al proprio rapporto coniugale con Cynthia Lennon.\nScritto assieme a Paul, il pezzo ha l'andamento di una ballata e presenta un'alta densit\u00e0 di accordi che produce interessanti soluzioni armoniche con originali e innovativi passaggi di tonalit\u00e0. La canzone, cantata in duetto con Paul, propone le due voci che procedono simmetricamente intrecciate e che, su richiesta del duo vocale, sono catturate da un solo microfono per esaltarne l'effetto.\nLa registrazione ebbe luogo il 27 febbraio, in quindici tentativi durante i quali si verificarono alcune modificazioni rispetto all'originale: la percussione di Ringo si fa pi\u00f9 marcata dal nastro 3 in poi, l'11 vede le note squillanti della chitarra di George con cui si chiude il pezzo e con l'ultimo nastro si ha la definizione conclusiva del brano.\n\"I'm Happy Just to Dance with You\".\nCos\u00ec come nel caso di \"Do You Want to Know a Secret\", anche \"I'm Happy Just to Dance with You\" \u00e8 una composizione da accreditare a John (qui in collaborazione con Paul) scritta apposta per George e per le sue capacit\u00e0 canore \u2013 \u00e8 infatti Harrison, sostenuto dai cori di Paul e John, a eseguire la linea vocale principale. Come Paul ricorda, la struttura del pezzo era impostata su uno schema piuttosto comune e con passaggi armonici semplici; insomma \u00abuna piccola, semplice idea\u00bb.\nTanto semplice che bastarono quattro nastri incisi nella seduta antimeridiana del 1\u00ba marzo per concludere il lavoro. La voce di George \u00e8 raddoppiata e Ringo segna il tempo con un tomtom.\n\"And I Love Her\".\n\u00c8 la prima ballata di Paul McCartney, composta nel periodo in cui il musicista abitava a Wimpole Street presso la famiglia Asher, e la canzone \u00e8 stata sempre considerata una dedica d'amore a Jane Asher, con cui Paul aveva una relazione sentimentale. Successivamente fu proprio McCartney, a seguito di una smentita a lui attribuita, a confermare con parole che non lasciano dubbi: \u00abEra una canzone d'amore per Jane Asher.\u00bb\nLa composizione, fra le pi\u00f9 belle creazioni di McCartney, \u00e8 anticipatrice di altre delicate melodie che diventeranno un marchio distintivo di Paul. Ma a differenza delle creazioni future di questa fattura, McCartney aveva ancora bisogno del gruppo, sia per la stesura che per l'esecuzione. Il pezzo, infatti, originariamente consisteva solo nella strofa ripetuta, e fu Martin a sottolinearne la monotonia invitando a interrompere la ripetitivit\u00e0 delle strofe con un \"middle eight\", appello subito raccolto dall'autore e da John Lennon che, al pianoforte, in mezz'ora di lavoro congiunto composero la parte mediana. Poi George Harrison elabor\u00f2 una linea solista con l'inaspettato e originale passaggio al semitono superiore, e suo \u00e8 l'accordo finale in maggiore che chiude il pezzo.\nLa fase della registrazione present\u00f2 qualche problema. L'esecuzione dei primi due nastri era stata realizzata con i classici strumenti elettrificati. Inoltre le percussioni erano pesanti, mancava ancora la sezione centrale e il pezzo era privo di conclusione. All'ascolto fu evidente a tutti nello studio che occorreva rifare la canzone. Il giorno successivo, 26 febbraio, il brano fu provato su 17 nastri, ma di nuovo i risultati non furono considerati soddisfacenti. Finalmente il 27 il suono pieno e rotondo venne ottenuto dirottando Ringo ai bongo e sostituendo le chitarre elettriche di John e George con strumenti acustici; e in questo modo si raggiunse la soluzione desiderata.\nIl brano \u00e8 stato reinterpretato da centinaia di artisti, fra i quali Ray Davis, Georgie Fame, Julie London, Connie Francis e Smokey Robinson.\n\"Tell Me Why\".\nCome ricorda Paul McCartney, molte composizioni di Lennon presenti nell'album, fra le quali \"Tell Me Why\", sono brani autobiografici che danno conto del suo difficile rapporto coniugale. Composta in fretta come riempitivo dell'LP, la canzone ha un testo in cui secondo alcuni si individuano anche i segnali della sindrome abbandonica e dei sensi di colpa di Lennon. Come in altri casi, l'autore volle farne un pezzo nello stile della musica nera di New York dei gruppi femminili.\nNella seduta antimeridiana del 27 febbraio, subito dopo il completamento di \"And I Love Her\", i Beatles incisero otto nastri di \"Tell Me Why\" e l'ultimo tentativo venne giudicato il migliore e perci\u00f2 definitivo.\nL'anno successivo alla pubblicazione dell'album \"A Hard Day's Night\", \"Tell Me Why\" fu ripresa dai The Beach Boys che ne fecero una \"cover\" da includere nel loro LP \"Beach Boys' Party!\".\n\"Can't Buy Me Love\".\n\u00c8 una struttura blues in dodici battute che insolitamente incomincia con il ritornello secondo quanto era stato suggerito da George Martin. Come Lennon ammise in un'intervista a \"Playboy\", \u00e8 opera quasi esclusiva di Paul; \u00e8 anche l'unico pezzo di \"A Hard Day's Night\" terminato prima dell'inizio dell'omonima pellicola, ed \u00e8 il primo brano inciso fuori dai confini inglesi. A gennaio infatti i Beatles si trovavano in Francia per una serie di concerti e il 29 di quel mese, nella sala di registrazione degli studi EMI Path\u00e9 Marconi di Parigi, il gruppo incise \"Komm, Gib Mir Deine Hand\" e \"Sie Liebt Dich\", versioni in lingua tedesca rispettivamente di \"I Want to Hold Your Hand\" e \"She Loves You\". Eseguito il lavoro di malavoglia, i Beatles si rinfrancarono registrando e completando in soli quattro tentativi il nuovo energico motivo in cui spiccano la voce aggressiva di Paul e il grintoso assolo di chitarra di George con effetti sonori di \"doubletracking\" a creare giochi di eco.\nAlla sua pubblicazione, il pezzo riscosse un grande successo presso la critica. Derek Johnson di \"NME\" accolse \"Can't Buy Me Love\" con entusiasmo: \u00abEccolo, finalmente! [\u2026] Un ritmo pulsante con un inciso di grande carattere\u00bb. Ma per i Beatles il riconoscimento di maggior gratificazione provenne dall'incisione di \"Can't Buy Me Love\" da parte di Ella Fitzgerald.\nDue anni dopo, alcuni giornalisti statunitensi domandarono all'autore se la canzone fosse una velata allusione alla prostituzione, ma Paul sment\u00ec categoricamente questa insinuazione.\n\"Any Time at All\".\nAnche se registrata nella stessa giornata, l'incisione del brano che apre il lato B dovette essere suddivisa in due \"tranches\". La prima ebbe luogo nel pomeriggio, quando rimasero su sette nastri la base e la voce di Lennon. Ma la canzone mancava ancora della sezione mediana e il gruppo, non riuscendo ad andare avanti, decise di metterla da parte per tornarci su in seguito. In serata il pezzo fu ripreso con altri quattro nastri e venne aggiunta una sezione strumentale con chitarra e pianoforte suonato da Paul. L'undicesimo ed ultimo nastro fu giudicato il migliore e con ci\u00f2 si concluse il lavoro.\nMusicalmente, come ammise lo stesso autore John Lennon, si tratt\u00f2 di una riscrittura \u2013 c'\u00e8 chi senza mezzi termini parla di \u201criciclaggio\u201d \u2013 del brano \"It Won\u2019t Be Long\", essendo \"Any Time at All\" strutturata con la medesima progressione armonica.\n\"I'll Cry Instead\".\nAltra composizione firmata Lennon, anch'essa di carattere autobiografico, in predicato di far parte della colonna sonora del film, venne sostituita da \"Can't Buy Me Love\" nella versione finale delle musiche ed \u00e8 ritenuta la meno interessante delle tredici canzoni che formano l'LP, con un testo che oscilla fra una timidezza paralizzante, promesse di stragi sentimentali e una dolorosa autocommiserazione, occultate da un vivace stile rockabilly della trama musicale. Fu il primo brano introspettivo di Lennon; nelle parole si riconosce lo stile di Bob Dylan, dei cui testi il Beatle era un grande ammiratore.\nRegistrata il 1\u00ba giugno 1964, rimase fissata sui sei nastri della prima sezione di incisione e i due della seconda sezione. I nastri 6 e 8 vennero montati nello studio 2 il successivo 4 giugno.\n\"Things We Said Today\".\nIn vacanza su uno yacht alle Bahamas assieme a Jane Asher, Ringo Starr e la moglie Maureen Cox, Paul McCartney compose \"Things We Said Today\", canzone intrisa di nostalgia del presente protesa verso il domani. Il testo e il tono dolente delle strofe in modo minore tratteggiano il rapporto di Paul con Jane Asher, relazione intensa ma interrotta da frequenti separazioni per motivi di lavoro e per questo motivo con un presumibile futuro fatto di pochi ricordi condivisi.\nIl 2 giugno, tre nastri furono sufficienti a catturare l'atmosfera del brano. Il secondo era quello completo e il terzo vide le parti del tamburello suonato da Ringo e del pianoforte suonato da John da sovraincidere nel \"middle eight\" in maggiore. Bench\u00e9 ciascuno strumento fosse registrato attraverso un proprio microfono e spesso su piste diverse, ogni microfono raccoglieva riflessi delle sonorit\u00e0 anche degli altri strumenti. Pertanto, allorch\u00e9 si decise di cancellare la pista di pianoforte, rimasero riverberi di questo strumento sul nastro finale ed essi sono pur a fatica percepibili ascoltando le sezioni centrali della canzone.\nIl critico musicale Wilfrid Mellers ha giudicato \"Things We Said Today\" \u00abla canzone pi\u00f9 bella e intensa che i Beatles abbiano scritto fino a oggi\u00bb.\n\"When I Get Home\".\nUltimo pezzo in ordine di tempo ad essere iniziato e completato (senza contare perci\u00f2 gli ultimi quattro \"take\" per ultimare \"Any Time at All\"), \"When I Get Home\" \u00e8 un rock energico che musicalmente ricalca sonorit\u00e0 Tamla Motown, in particolare quelle delle Shirelles, il gruppo femminile preferito dall'autore; e si accompagna a un testo che mostra un atteggiamento fiducioso e positivo, piuttosto inusuale nelle liriche di Lennon che fino ad allora avevano manifestato amarezza, sconforto, dolore e senso di abbandono.\nIl 2 giugno, nella sala di registrazione di Abbey Road, i Beatles fecero undici tentativi prima di individuare il nastro che rispondesse a un risultato soddisfacente. Campeggia Lennon con una voce vigorosa e Starr che segna il tempo usando i piatti con determinazione.\n\"You Can't Do That\".\nIl pezzo costituisce il lato B del 45 giri \"Can't Buy Me Love\". Come per la traccia immediatamente precedente, nella composizione di \"You Can't Do That\" Lennon dichiar\u00f2 di essersi ispirato a Wilson Pickett, ma anche in questo caso vale l'obiezione di MacDonald sulla scarsa congruenza dei tempi, convalidata da altre fonti. Le liriche sono un'ammissione della gelosia maniacale dell'autore, ai limiti della paranoia.\nIl pezzo, che fu la prima composizione registrata su nove nastri il 25 febbraio, ha una struttura blues e mostra un'esecuzione graffiante e un inseguirsi di chitarre. Di John \u00e8 la grintosa voce solista e anche l'assolo di chitarra nella parte centrale. Paul, oltre al basso, suona un campanaccio e Ringo alterna batteria e bongo. Per la prima volta in studio, George sfoggi\u00f2 la nuova chitarra a dodici corde acquistata in America.\nIl 22 maggio \u2013 assenti i quattro Beatles che si trovavano in vacanza \u2013 George Martin volle registrare un decimo nastro al pianoforte da sovraincidere al nono che era stato ritenuto la versione definitiva. Ma l'esperimento non risult\u00f2 convincente e il nastro di Martin venne definitivamente accantonato.\n\"I'll Be Back\".\nChiude l'album questa ballata dolente in modo minore. \"I'll Be Back\" venne composta \u2013 e cantata \u2013 da Lennon che si ispir\u00f2 a un iniziale spunto armonico del brano \"Runaway\" del cantante statunitense Del Shannon, a cui in seguito i Beatles concessero il permesso di incidere una \"cover\" di \"From Me to You\" cos\u00ec da promuovere la loro posizione sul mercato d'oltreoceano. Il testo \u2013 che richiama stilemi tipicamente lennoniani \u2013 denota volubilit\u00e0 emotiva e insicurezza affettiva e la canzone trasmette una forte carica di sincerit\u00e0. Il pezzo \u00e8 musicalmente complesso, per la continua alternanza maggiore/minore e perch\u00e9 presenta due incisi.\nCome nel caso di \"And I Love Her\", le sonorit\u00e0 adatte per una ballata vennero ottenute utilizzando prevalentemente strumenti acustici. La registrazione di sedici nastri \u2013 di cui solo sette per la voce raddoppiata \u2013 fu realizzata nella sessione serale del 1\u00ba giugno.\nI nastri dell'epoca \u2013 pubblicati nel 1995 \u2013 testimoniano di una grande versatilit\u00e0 del gruppo. Il brano era infatti originariamente concepito in tempo composto, che al secondo tentativo Lennon trov\u00f2 difficoltoso e nel \"take\" successivo il gruppo pass\u00f2 con naturalezza dal valzer al tempo in 4/4.\nTracce.\nLato A\nLato B\nEdizione nordamericana.\nLa versione statunitense dell'album fu pubblicata il 26 giugno 1964 da United Artists Records in mono (UAL-3366) e in stereo (UAS-6366), e conteneva le sette canzoni provenienti dall'omonimo film (\"A Hard Day's Night\", \"Tell Me Why\", \"I'm Happy Just to Dance With You\", \"I Should Have Known Better\", \"If I Fell\", \"And I Love Her\" e \"Can't Buy Me Love)\" oltre a \"I'll Cry Instead\" che, anche se scritta per il film, fu alla fine esclusa; diversamente dalla versione inglese questa contiene anche le quattro tracce strumentali in versione orchestrale di \"I Should Have Known Better\", \"And I Love Her\", \"Ringo's Theme (This Boy)\", e \"A Hard Day's Night\" arrangiate da George Martin, ciascuna delle quali apparve in seguito sugli album strumentali di Martin pubblicati dalla United Artists e dalla Parlophone. L'album raggiunse la prima posizione su Billboard 200 Album Chart, e ci rimase per 14 settimane (il periodo pi\u00f9 lungo di ogni altro disco in quell'anno).Dopo che la EMI assorb\u00ec la United Artists, l'album fu ripubblicato il 17 agosto del 1980 con l'etichetta della Capitol (SW-11921). Mentre la versione stereo dell'album includeva le tracce strumentali in stereo vero, le tracce proprie dei Beatles sembravano elettronicamente ricanalizzate da una registrazione in mono. Le versioni in stereo vero della maggior parte delle canzoni apparvero nell'album \"Something New\", pubblicato nel luglio del 1964. \"Can't Buy Me Love\" e \"I Should Have Known Better\" apparvero finalmente in stereo della raccolta \"Hey Jude\" nel 1970. \"A Hard Day's Night\" non apparve in stereo fino all'inserimento nell'LP \"Reel Music\" nel 1982. La versione statunitense dell'album deve ancora essere pubblicata in CD."}
{"id": "278565", "revid": "1833487", "url": "https://it.wikipedia.org/wiki?curid=278565", "title": "Molde", "text": "Molde \u00e8 un comune e una citt\u00e0 della Norvegia situata nella contea di M\u00f8re og Romsdal, della quale \u00e8 capoluogo amministrativo.\nGeografia fisica.\nMolde \u00e8 situata nella parte centro-occidentale del paese, nella regione dei fiordi. La citt\u00e0 \u00e8 situata sulla sponda settentrionale di un fiordo (\"Romsdalsfjord\") bagnato dal mare di Norvegia e gode di un bel panorama sui picchi della sponda meridionale del fiordo.\nMolde \u00e8 anche conosciuta come la \"citt\u00e0 delle rose\": grazie al clima mite vi crescono infatti le rose e altre piante che in altri luoghi alla medesima latitudine non crescono pi\u00f9.\nStoria.\nLe origini di Molde risalgono al medioevo ma ricevette lo status di citt\u00e0 nel 1614. La citt\u00e0 crebbe poi grazie ai floridi scambi commerciali. il 21 gennaio 1916 gran parte della citt\u00e0 bruci\u00f2 in un grande incendio. Un secondo incendio causato da un bombardamento tedesco nell'aprile del 1940 distrusse gran parte della citt\u00e0. Dopo l'invasione tedesca della Norvegia il re e il governo fuggirono temporaneamente a Molde che fu capitale norvegese dal 22 al 29 aprile 1940.\nEconomia.\nNello stemma cittadino sono raffigurate le due attivit\u00e0 economiche tradizionali della citt\u00e0, la pesca e il legname. In passato fu ambita meta turistica, nel XIX secolo l'imperatore Guglielmo II soleva soggiornarvi nei mesi estivi e la citt\u00e0 divenne un'ambita meta turistica tanto da essere chiamata la Nizza del Nord. L'epoca d'oro del turismo sub\u00ec un brusco arresto con la prima guerra mondiale e l'incendio del 1916. Nel ventunesimo secolo Molde \u00e8 porto turistico, vi fanno tappa navi da crociera e le navi postali Hurtigruten.\nCultura.\nMoldejazz.\nIl Molde International Jazz Festival (MIJF), anche noto semplicemente come \"Moldejazz\", \u00e8 un festival che si svolge a Molde ogni anno, nel mese di luglio. L'evento \u00e8 uno dei pi\u00f9 vecchi festival jazz di tutta Europa e sicuramente uno dei pi\u00f9 celebri in Scandinavia. Agli albori venne organizzato dallo Storyville Jazz Club nel 1961 e dal 1968 \u00e8 diventato un evento autonomo. Nella settimana del festival i concerti invadono la citt\u00e0 ad ogni ora del giorno e viene organizzata anche una parata con musicisti e scuole di musica locali che attraversa la citt\u00e0 in festa. La radio nazionale norvegese NRK, attraverso il canale P2, manda alcuni dei concerti in diretta nazionale. Tra gli artisti pi\u00f9 celebri del mondo jazz che hanno partecipato alle passate edizioni vi sono: Miles Davis, Bill Evans, Jaco Pastorius, Chick Corea, Art Blakey, Sonny Rollins, Sonny Stitt, Dexter Gordon, Keith Jarrett, Wayne Shorter, Branford Marsalis, Herbie Hancock e molti altri ancora. Spesso per\u00f2 vengono invitati ospiti non strettamente legati al jazz e tra questi vi sono stati: Bob Dylan, Eric Clapton, B.B. King, Sting, Ray Charles e Paul Simon.\nSport.\nCalcio.\nLa squadra principale della citt\u00e0 \u00e8 il Molde Fotballklubb."}
{"id": "278581", "revid": "767487", "url": "https://it.wikipedia.org/wiki?curid=278581", "title": "Jorge Garbajosa", "text": "Alto 206 cm, di solito ricopriva il ruolo di ala grande. Era un lungo atipico, con una buona predisposizione al tiro da tre punti.\nCarriera.\nClub.\nL'esordio basco (1995-2000).\nDal 1993 gioca nelle giovanili del Tau Vitoria, per poi approdare in seguito in prima squadra, conquistando una Coppa del Re nel 1999.\nI successi trevigiani (2000-2004).\nNel 2000 passa alla Benetton Treviso con cui disputa quattro stagioni, vincendo due scudetti, nel 2001-02 e 2002-03, e due coppe Italia, nel 2002-03 e 2003-04.\nA Malaga (2004-2006).\nDal 2004 al 2006 Garbajosa gioca nel club spagnolo dell'Unicaja Malaga, vincendo una coppa del Re nel 2004-05 e uno scudetto nel 2005-06.\nIn NBA coi Raptors (2006-2008).\nIl 24 luglio 2006 firma un contratto triennale con i Toronto Raptors. Il 26 marzo 2007 ha riportato un gravissimo infortunio a Boston. Paul Pierce conduce il contropiede e serve Al Jefferson in corsa; Garbajosa cerca di impedire al giocatore bostoniano di realizzare i due punti, ma il salto dello spagnolo \u00e8 scoordinato e tutto il peso del suo corpo crolla sul ginocchio sinistro, provocando gravi danni all'articolazione. A causa di questo grave infortunio Garbajosa sembrava che dovesse stare fuori gioco per almeno 6 mesi, rischiando gli Europei che si svolgeranno nella sua Spagna a settembre, ma Garbajosa ha chiesto e ottenuto dallo staff l'opportunit\u00e0 di seguire la squadra: l'ala recuperer\u00e0 in tempo per disputare la competizione con la sua Nazionale.\nNonostante la chiusura anticipata della stagione NBA Garbajosa ottiene per\u00f2 la consolazione di essere stato eletto nel miglior quintetto Rookie dell'anno assieme al compagno di squadra Andrea Bargnani. L'anno successivo, gioc\u00f2 soltanto 7 partite in quanto in dicembre decise di operarsi gamba e caviglia per tornare al meglio dopo l'infortunio.\nL'anno in Russia (2008-09).\nNel 2008 rescinde il contratto con i Raptors con un anno d'anticipo per giocare al Khimki, squadra che milita nella Superliga A russa, che lo ricopre d'oro con un super contratto triennale.\nIl ritorno in Spagna (2009-2012).\nIl 15 agosto 2009 firma un contratto con il Real Madrid di Ettore Messina. A marzo 2011, visto l'esclusione dal roster da parte dello staff tecnico del Real Madrid, passa all'Unicaja Malaga (la seconda volta, dopo l'esperienza prima dell'NBA). Nella prima partita con la maglia Verde, proprio contro il Real Madrid, si rende di fatto fondamentale alla vittoria finale della propria squadra con una stoppata e una tripla nell'ultimo minuto del match.\nNazionale.\n\u00c8 stato uno dei punti fermi della Nazionale iberica fin dalle Olimpiadi di Sydney del 2000: ha infatti partecipato a tutte le competizioni internazionali della Spagna fino al suo ritiro. Ha vinto un oro, 2 argenti e un bronzo ai campionati Europei (su 5 partecipazioni), l'argento olimpico di Pechino 2008 ma soprattutto i mondiali 2006 in Giappone. Garbajosa fu infatti grande protagonista della rassegna iridata, segnando 20 punti nella finale (con 6 triple messe a segno) e risultando il topscorer con Juan Carlos Navarro; a fine torneo (12,6 ppg, 5,3 rpg) viene inserito nel quintetto ideale della competizione. I Mondiali 2010, i suoi terzi dopo 2002 e 2006, sono stati la sua ultima competizione di rilievo con i colori della nazione iberica.\nGarbajosa, trentatreenne e con oltre 160 presenze alle spalle, annuncia il suo ritiro dalla Nazionale Spagnola il 14 giugno 2011; dichiarer\u00e0: \"Ho giocato con molti club nella mia carriera, ma la mia squadra \u00e8 sempre stata la nazionale\".\nVita privata.\n\u00c8 sposato con Ainoa."}
{"id": "278582", "revid": "400694", "url": "https://it.wikipedia.org/wiki?curid=278582", "title": "A Hard Day's Night", "text": ""}
{"id": "278586", "revid": "242434", "url": "https://it.wikipedia.org/wiki?curid=278586", "title": "Alpi Orobiche", "text": ""}
{"id": "278589", "revid": "36893095", "url": "https://it.wikipedia.org/wiki?curid=278589", "title": "Pendolare", "text": ""}
{"id": "278592", "revid": "254401", "url": "https://it.wikipedia.org/wiki?curid=278592", "title": "Monte Gazzo", "text": "Il monte Gazzo (\"Munte Gazzu\" in ligure) \u00e8 una delle principali alture di Sestri Ponente, quartiere occidentale di Genova.\nSi eleva a 419 m s.l.m. e sulla sua sommit\u00e0 sorge il santuario dedicato alla \"Madonna della Misericordia\" pi\u00f9 conosciuto come Santuario di Nostra Signora del Gazzo.\nOrigine del nome.\nVarie le ipotesi sull'origine del nome. Esso pu\u00f2 derivare dal latino \"Gajum\" \"luogo folto di arbusti, selvoso\" o pi\u00f9 probabilmente (come da definizione in Storia d'Italia Einaudi), dal germanico \"gahagi\" (storpiato in \"cafahage\", cfr. tedesco \"gehege\"), che indicava i boschi dei re Longobardi in cui era proibito cacciare e svolgere altre attivit\u00e0 agricole: da tale termine sarebbero poi derivati i vari \"Cafaggio\" come, in Liguria, \"Gazzo\", \"Gazzolo\", ecc. (Gazzolo \u00e8 infatti un nome che riappare dal lato opposto della Madonna della Guardia).\nLocalmente \u00e8 frequente la diceria, dovuta alla forma conica del monte, che il monte fosse un vulcano spento, ma ci\u00f2 non corrisponde al vero (analoga voce erronea riguarda sempre in Genova il Monte Fasce, che invece \u00e8 costituito da rocce sedimentarie).\nPer la sua struttura calcarea, rivelata anche da notevoli fenomeni di carsismo e dalla presenza di numerose grotte, il monte \u00e8 stato oggetto di una notevole attivit\u00e0 estrattiva di pietra. Questo ha pesantemente modificato il suo aspetto originario, distruggendo anche le numerose grotte che si aprivano nei suoi fianchi calcarei. Di queste ultime rimangono alcuni tratti superstiti che si aprono sui precipizi dei fianchi verticali delle cave di cemento.\nDurante la pestilenza del 1656-57 la popolazione sestrese trov\u00f2 rifugio sul monte e nelle sue grotte evitando cos\u00ec ulteriori contagi e vittime che gi\u00e0 si contavano numerosissime. I sopravvissuti, riconoscenti per la grazia ricevuta, eressero una nicchia a protezione della statua della Madonna collocata in vetta.\nOggi \u00e8 in via di istituzione il \"Parco Urbano del Monte Gazzo\" sotto l'egida del comune di Genova che, insieme alla valorizzazione dell'area come polmone verde, prevede una bonifica delle aree dismesse dall'attivit\u00e0 estrattiva.\nSulla vetta, nei pressi del Santuario, ha sede il \"Museo Speleologico del Monte Gazzo\", inaugurato nel 1969.\nL'attivit\u00e0 estrattiva.\nLo sfruttamento del monte \u00e8 antico e risale all'Alto Medioevo. A testimonianza dell'attivit\u00e0 artigianale rimangono le vecchie fornaci o calcinaie, antichi forni di cottura del materiale calcareo da cui si otteneva la calce. Sono costituiti da campane isolate, del diametro di due o tre metri, dalla forma chiusa, entro le quali si cuoceva la pietra da calce. Questa caratteristiche strutture, alcune ancora in ottimo stato, arricchiscono il paesaggio del monte. &lt;br&gt;\nIl carbonato di calcio presente sul monte ha origine in massima parte dalla sedimentazione marina di scheletri calcarei di alghe del tipo Gyroporella le cui tracce sono riconoscibili come piccoli circoli bianchi sul fondo grigio della roccia.\nA partire dagli anni cinquanta l'attivit\u00e0 estrattiva ha assunto un aspetto industriale ad alto sfruttamento allargando l'estrazione alle rocce di dolomia triassica che forniscono materiale refrattario e da costruzione.\nLe numerose cave attive, oggi in parte dismesse, hanno avuto un notevole impatto sulla morfologia del territorio. Durante gli anni dello sfruttamento pi\u00f9 selvaggio sono state distrutte numerose grotte, tra le quali quella denominata \"\"Tana di Brigidun\" perch\u00e9 in essa trovava rifugio il \"Brigidun\"\", un famoso brigante che taglieggiava gli abitanti o passanti delle alture di Sestri Ponente.\nL'osservatorio astronomico.\nSulle sue pendici, in localit\u00e0 \"I righetti\", a 124 m s.l.m., \u00e8 situato un osservatorio astronomico gestito dall\"'Universit\u00e0 Popolare Sestrese\". \nL'osservatorio, inaugurato il 16 giugno 1984, \u00e8 ospitato in un edificio di tre piani e ha una cupola principale, motorizzata, di 5,5 metri di diametro con un telescopio con un obiettivo del diametro di 28\u00a0cm che permette l'osservazione di ammassi stellari, galassie a bassa luminosit\u00e0 e nebulose. \nInoltre ha anche una cupola secondaria, di 2,5 metri di diametro, utilizzata per lo studio dei pianeti.\nLe grotte del Monte Gazzo.\nIl Monte Gazzo e l'area circostante fanno parte del SIC \"(Sito di importanza comunitaria)\" denominato \"M. Gazzo\" (codice: IT1331615 ).\nPresso il santuario ha sede il Museo Speleologico del Monte Gazzo. \nIl Monte Gazzo \u00e8 uno degli affioramenti dell'unit\u00e0 Gazzo-Isoverde, pi\u00f9 precisamente definito \"serie della Bianchetta\" (dal nome della valle retrostante).\nTra le litologie pi\u00f9 tipiche dell'affioramento, ricordiamo appunto le \"dolomie del monte Gazzo\" (Triassico superiore): dolomie grigie ben stratificate, con livelli di brecce interclastiche ed uno spessore di circa 250 m.\nL'area di interesse speleologico del Monte Gazzo (GE33), adiacente alle aree Alta Val Chiaravagna (GE34) e Lencisa-Torbi (CG_GE4), \u00e8 costellata da diverse cavit\u00e0.\nTra le pi\u00f9 emblematiche cavit\u00e0 del Monte Gazzo si ricordano la grotta Silvio Daneri, la grotta del Falco, l'Antro delle Marmitte e la Grotta dello Scrigno. Molte cavit\u00e0 sono state distrutte parzialmente o totalmente dall'attivit\u00e0 estrattiva delle cave che operano sul Monte Gazzo.\nUna di esse (forse la grotta del Falco) \u00e8 cos\u00ec brevemente descritta dall'abate Casalis nel suo monumentale \"Dizionario degli Stati di S.M. il Re di Sardegna\":L'attivit\u00e0 speleologica sul Monte Gazzo inizia ai primi del 1900 ad opera di alcuni turisti inglesi. A partire dal secondo dopoguerra, diversi gruppi speleologici genovesi si sono adoperati e tutt'ora si adoperano nello studio delle cavit\u00e0 del monte. Tra questi si ricordano soprattutto il Gruppo Speleologico CAI Bolzaneto (che fond\u00f2 il sopracitato museo) e lo Speleo Club Gianni Ribaldone, tutt'ora attivo nel quartiere."}
{"id": "278594", "revid": "1868193", "url": "https://it.wikipedia.org/wiki?curid=278594", "title": "Lillehammer", "text": "Lillehammer \u00e8 un comune di 26.800 abitanti della Norvegia centrale situato nella contea di Innlandet; in passato era capoluogo amministrativo della contea di Oppland, soppressa nel 2020. Ha ricevuto lo status di citt\u00e0 nel 1842.\nIl centro della cittadina \u00e8 costituito da un agglomerato di case di legno del XIX secolo molto ben conservate ed \u00e8 in una posizione dalla quale si gode di una bella vista sul lago Mj\u00f8sa e sul fiume L\u00e5gen.\nGeografia fisica.\nSi trova in una posizione molto pittoresca, circondata dalle montagne e sulla sponda settentrionale del lago Mj\u00f8sa, \u00e8 bagnata dal fiume L\u00e5gen.\nLa sua posizione all'estremo settentrionale del lago e all'imboccatura della vallata del Gudbrandsdal, percorsa dall'autostrada per Trondheim, ne ha determinato l'importanza commerciale. Vi transita anche una delle principali linee ferroviarie del paese, la Dovrebanen diretta a Trondheim.\nStoria.\nLa citt\u00e0 ha origini antiche ma ha acquistato una certa importanza solo nel secolo appena scorso, diventando un importante centro sciistico norvegese. Nell'estate del 1975 si \u00e8 svolto a Lillehammer il 14\u00ba Jamboree mondiale dello scautismo (NordJamb '75).\nHa ospitato i XVII Giochi olimpici invernali; tra gli impianti costruiti per l'occasione, il trampolino Lysg\u00e5rdsbakken in sostituzione dello smantellato Balberg.\nCultura.\nMedia.\nTelevisione.\nLillehammer \u00e8 la cittadina in cui \u00e8 ambientata la serie televisiva di Netflix \"Lilyhammer\"."}
{"id": "278597", "revid": "180559", "url": "https://it.wikipedia.org/wiki?curid=278597", "title": "Samuel Kohs", "text": "La sua attivit\u00e0 scientifica si \u00e8 concentrata sulla psicologia clinica ed educazionale. Nel 1923 ha sviluppato un set di piccoli blocchi di colori diversi che sono utilizzati per formare campioni di test negli esami psicodiagnostici e che sono chiamati appunto blocchi di Kohs."}
{"id": "278601", "revid": "76963", "url": "https://it.wikipedia.org/wiki?curid=278601", "title": "Emma Caulfield", "text": "Biografia.\nIl padre \u00e8 tedesco, la madre \u00e8 una cantante; ha una sorella di nome Sam. Il 23 agosto 2006 sposa Cornelius Grobbelaar, da cui poi divorzier\u00e0 nel 2010.\nEmma inizia a recitare alle superiori, ma poi accantona la recitazione per continuare i suoi studi di psicologia alla San Francisco State University. Dopo un anno e mezzo abbandona a sua volta il college e riprende gli studi drammaturgici per poi trasferirsi a Los Angeles a diciannove anni. Il suo nome d'arte Caulfield \u00e8 un riferimento a Holden Caulfield, protagonista del libro \"Il giovane Holden\".\nCarriera.\nRaggiunge la fama durante la sesta stagione del teen drama \"Beverly Hills 90210\", dove interpreta Susan Keats, la fidanzata di Brandon. Ottiene poi la parte di Lorraine Miller nella soap opera \"General Hospital\". Prima di approdare a \"Buffy l'ammazzavampiri\", partecipa come guest star a molte serie televisive, come \"Detective Monk\" o \"Bayside School\".\nPartecipa poi a \"Buffy l'ammazzavampiri\", in cui interpreta Anyanka, un demone della vendetta nella terza stagione. Gli autori, considerando il suo talento e la sua simpatia, la scritturarono come guest star nella quarta stagione e come personaggio ricorrente del cast nella quinta, sesta e settima stagione.\nSul grande schermo, ha il ruolo di protagonista nell'horror \"Al calare delle tenebre\" (2003). Nel 2004, invece, \u00e8 stata la protagonista femminile del film per la televisione \"La chiave del cuore\". In precedenza, nel 2002 aveva interpretato il ruolo di Heidi nella pellicola \"Chance\", diretta dalla collega dal set di \"Buffy\" Amber Benson; le sue scene vennero tuttavia accidentalmente tagliate, e lei sostituita nell'interpretazione da Lara Rhodes.\nNel 2010 pubblica il suo film inedito \"Bandwagon\", diviso in 10 puntate di una serie web, che avr\u00e0 poi una seconda stagione nel 2011. Nel 2012 appare come guest star nella serie \"Once Upon A Time\", nel ruolo della strega della fiaba di \"H\u00e4nsel e Gretel\", ricevendo grande acclamazione dalla critica. Sempre nello stesso anno apre un canale YouTube con il nick Essnemma, il suo video blog, pubblicando video ogni marted\u00ec (\"Grab Bag Tuesday\") e gioved\u00ec (\"Advice Thursday\") e tenendosi in contatto con i suoi fan attraverso le sue pagine Facebook, Twitter e Tumblr. \u00c8 inoltre coautrice del fumetto online \"Contropussy\".\nDoppiatrici italiane.\nNelle versioni in italiano dei suoi film, Emma Caulfield \u00e8 stata doppiata da:"}
{"id": "278602", "revid": "125952062", "url": "https://it.wikipedia.org/wiki?curid=278602", "title": "Paolo Buglioni", "text": "Biografia.\nArriva al professionismo a trent'anni ed esordisce in teatro con la compagnia di Enzo Liberti che aveva da poco ereditato lo spazio artistico lasciato da Checco Durante.\nConvinto al doppiaggio da Riccardo Cucciolla, \u00e8 stato poi allievo di Renato Izzo e Giuseppe Rinaldi. \u00c8 considerato il miglior esponente di un doppiaggio legato fedelmente al rispetto delle intenzioni artistiche dell'attore doppiato e ci\u00f2 gli ha valso pi\u00f9 volte il premio come miglior doppiatore italiano nelle manifestazioni \"Voci nell'ombra\" e \"Leggio d'oro\".\n\u00c8 noto soprattutto per aver dato voce agli attori Alec Baldwin e Nick Nolte nella maggior parte delle loro interpretazioni, oltre a Samuel L. Jackson, Brendan Gleeson, John Candy, Jean Reno e ai personaggi di Ih-Oh ne \"Le avventure di Winnie the Pooh\", Gargamella ne \"I Puffi\", Cuordipietra Famedoro in \"DuckTales - Avventure di paperi\", Basil l'investigatopo nell'omonimo film realizzato dalla Disney nel 1986 e al gorilla nella pubblicit\u00e0 del Crodino.\nNel corso degli anni ottanta ha svolto l'attivit\u00e0 di doppiatore principalmente presso la societ\u00e0 Gruppo Trenta, poi ha fatto parte della Cast Doppiaggio.\nDal 1991 al 2008 Rai 2 affida alla sua voce la promozione dei suoi programmi.\n\u00c8 direttore artistico dell'associazione culturale Il Caff\u00e8 Della Storia.\nNel 2006 partecipa come attore alla serie \"Cotti e mangiati\" e nel 2008 alla fiction \"Ho sposato uno sbirro\". Sempre nel 2008 ha recitato nel ruolo del barista Franco nella prima stagione di \"Romanzo criminale\", mentre nel 2018 prende parte al film \"Loro\" di Paolo Sorrentino. \nSin dal 2008 \u00e8 il doppiatore italiano di Samuel L. Jackson nel Marvel Cinematic Universe."}
{"id": "278603", "revid": "729019", "url": "https://it.wikipedia.org/wiki?curid=278603", "title": "Reggimento Artiglieria Terrestre &quot;a Cavallo&quot;", "text": "Il Reggimento Artiglieria Terrestre \"a Cavallo\", tradizionalmente conosciuto con l'appellativo di \"Voloire\", \u00e8 la attuale componente di artiglieria della Brigata di cavalleria Pozzuolo del Friuli dell'Esercito Italiano.\nL'unit\u00e0 \u00e8 erede e diretta continuatrice della storia e tradizioni delle \"Batterie a Cavallo\", pi\u00f9 comunemente note come \"Vol\u00f2ire\", costituite nel 1831, e di quelle del 3\u00ba Reggimento Artiglieria Celere. I comandanti del Reggimento hanno tradizionalmente anche il titolo di \"Comandante delle Batterie a Cavallo\", preceduto dal numero ordinale nell'ininterrotta successione dalla costituzione della specialit\u00e0.\nL'artiglieria a cavallo \u00e8 una specialit\u00e0 dell'artiglieria nata nella seconda met\u00e0 del XVIII secolo, specialmente grazie alle intuizioni di Federico il Grande, perfezionatasi poi grazie agli sviluppi della tecnica militare durante le guerre napoleoniche. Le batterie a cavallo, unit\u00e0 di artiglieria particolarmente mobili, venivano impiegate in appoggio rapido alle azioni delle unit\u00e0 di cavalleria. Erano infatti dotate di pezzi leggeri e con tutti i serventi montati a cavallo, caratteristiche che garantivano una notevole velocit\u00e0 di spostamento e messa in batteria. Tipiche della artiglieria a cavallo le \"prese di posizione al galoppo\" a pochi metri dalle linee nemiche, sulle quali aprivano celermente il fuoco a mitraglia (definite anche \"cariche di artiglieria\").\nLa denominazione.\nIncerte sono le origini dell'appellativo dialettale piemontese di \"vol\u00f2ire\", tradizionalmente associato al Reggimento. Forse deriva dalla caratteristica di velocit\u00e0 - equiparata al volo (in dialetto piemontese significante appunto \"volante\"), o forse dal gonfiarsi dei mantelli degli artiglieri lanciati al galoppo che assomigliavano a delle ali scure (in piemontese la parola \"ratavol\u00f2ira\" indica il pipistrello, letteralmente \"topo volante\"). Un'altra ipotesi fa derivare il termine dal tardo franco-provenzale \"voloires\" che significa \"lesto\".\nOltre ad essere una denominazione ufficiosa del reparto , \"\"vol\u00f2ire\" \u00e8 anche il grido di guerra del Reggimento, gridato nei momenti pi\u00f9 alti delle cerimonie e all'esito del tradizionale \"Caricat!\"\" di cavalleria.\nL'evoluzione organica.\nDalla fondazione alla I Guerra Mondiale (1831-1918).\nLe prime due batterie a cavallo vennero costituite l'8 aprile 1831 a Venaria Reale con Regie Patenti di S.M. Maria Cristina di Borbone-Napoli, Reggente del Regno di Sardegna. Ognuna delle due primigenie batterie era costituita da 4 ufficiali, 7 sottufficiali, 11 caporali, 178 uomini di truppa, 210 cavalli, con 1\u00ba Comandante Vincenzo Morelli di Popolo. Il 23 Agosto dello stesso anno le due batterie vennero riunite in una Brigata. Nel 1848 venne costituita una terza batteria.\nNel 1883 venne costituita una quarta batteria, e contestualmente la Brigata Artiglieria a Cavallo venne scissa in due (la I Brigata con la 1\u00aa e 2\u00aa batteria, e la II Brigata con la 3\u00aa e 4\u00aa batteria).\nIl 1\u00ba novembre 1887 venne costituito il Reggimento Artiglieria a Cavallo, nel quale confluirono anche le due Brigate a Cavallo gi\u00e0 dell'8\u00ba Reggimento Artiglieria da Campagna. Il Reggimento era strutturato su tre Brigate (ciascuna su due batterie) ed una Brigata Treno.\nNel 1910 le Brigate vennero rinominate Gruppi ed alla vigilia della I Guerra Mondiale il Reggimento era strutturato su quattro Gruppi (ciascuno su due batterie), due Compagnie Treno e due Compagnie Automobilisti d'Artiglieria.\nDal primo dopoguerra alla Seconda Guerra Mondiale (1919-1943).\nIl Reggimento venne sciolto il 20 aprile 1920, nel quadro della generale riduzione di organici delle Forze Armate dopo la Prima Guerra Mondiale, cedendo le tradizioni al neo costituito Reggimento Artiglieria Misto Autoportato, per venire ricostruito il 7 gennaio 1923 sul I e II Gruppo a Cavallo (con pezzi da 75/27 Mod. 1906/12) e sul III e IV Gruppo Autotrasportato (con pezzi da 75/27 Mod.1911).\nIl 14 febbraio 1928 il III e IV Gruppo Autotrasporto vennero ceduti rispettivamente al 1\u00ba ed al 4\u00ba Reggimento Artiglieria Pesante Campale, e sostituiti dal III e IV Gruppo a Cavallo di nuova costituzione.\nIl 1 ottobre 1934 il Reggimento Artiglieria a Cavallo venne nuovamente sciolto, cedendo un Gruppo Artiglieria a Cavallo a ciascuno dei tre Reggimenti Artiglieria di Divisione Celere, successivamente rinominati Reggimenti Artiglieria Celere. Il IV Gruppo a Cavallo, in esubero rispetto alla nuova organizzazione, venne definitivamente sciolto.\nCon l'inizio della Seconda Guerra Mondiale, tra gennaio e febbraio 1941 i tre Reggimenti Artiglieria Celere furono trasferiti in Nord Africa con i soli Gruppi Motorizzati, lasciando presso i rispettivi depositi reggimentali i Gruppi a Cavallo, ovviamente inadatti ad operare nel deserto. Da questi tre Gruppi venne ricostituito a Milano il 1 luglio 1941 il 3\u00ba Reggimento Artiglieria a Cavallo (rinominato semplicemente Reggimento Artiglieria a Cavallo, senza numerazione, dal 29 ottobre successivo), assegnato alla 3\u00aa Divisione Celere \"Principe Amedeo Duca d'Aosta\" destinata al fronte russo. Con la riorganizzazione della divisione in unit\u00e0 interamente motorizzata nell'estate del 1942, il Reggimento Artiglieria a Cavallo e le altre componenti montate della divisione confluirono nel Raggruppamento Truppe a Cavallo del Generale Guglielmo Barb\u00f2.\nPressoch\u00e9 distrutto durante le operazioni belliche e la successiva ritirata, il Reggimento rientr\u00f2 in Italia all'inizio del 1943 per essere riorganizzato. Dislocato presso Lugo di Romagna ed ancora incompleto, il Reggimento si sband\u00f2 a seguito dei fatti dell'8 settembre 1943.\nDal secondo dopoguerra.\nIl Reggimento Artiglieria a Cavallo venne ricostituito a Milano il 20 novembre 1946 sul I e II Gruppo obici da 88/27, ceduti dall'11\u00ba Reggimento Artiglieria, tra le prime unit\u00e0 del rinato Esercito Italiano, ereditando anche le tradizioni del 3\u00ba Reggimento Artiglieria Celere. Successivamente rinominato Reggimento Artiglieria a Cavallo \u00abLegnano\u00bb, il 30 giugno 1946 il Reggimento attiv\u00f2 il III Gruppo Artiglieria Contraerea Leggera su pezzi da 40/56, ceduto dal disciolto 2\u00ba Reggimento a. c/al, e nell'aprile 1952 attiv\u00f2 il IV e V Gruppo Artiglieria Controcarro su pezzi da 76/55, ceduti da 27\u00ba Reggimento Artiglieria di C.d.A., che dal 1\u00ba agosto 1953 vennero rinominati CVII e CVIII Gruppo Artiglieria Controcarro Semovente, rispettivamente su veicoli M10 da 76/50 ed M18 da 76/52.\nIl 1\u00ba gennaio 1951 il Reggimento venne rinominato Reggimento d'Artiglieria a Cavallo Semovente di Corpo d'Armata, attivando il III Gruppo Artiglieria Semovente su veicoli Sexton da 88/27 e nel maggio 1955 i suoi Gruppi Controcarro vennero posti in posizione quadro e successivamente sciolti.\nIl 1\u00ba aprile 1957 il Reggimento venne rinominato Reggimento Artiglieria a Cavallo Semovente Contro Carri, perdendo il III Gruppo Artiglieria Semovente sostituito dal XXI Gruppo Semoventi Controcarro su veicoli M36 da 90/50. Il 15 dicembre 1960 venne formato e posto alle dipendenze del Reggimento un Centro Ippico Militare, per \"tener deste nei quadri le origini della specialit\u00e0 a cavallo\".\nIl 1\u00ba settembre 1961 il Reggimento venne rinominato Reggimento Artiglieria a Cavallo da Campagna Semovente, strutturato su tre Gruppi con veicoli M7 da 105/22, sostituiti da aprile 1964 con i pi\u00f9 moderni veicoli M44 da 155/23 ceduti dal 27\u00ba Reggimento Artiglieria Pesante Campale, del quale assorb\u00ec anche parte del personale, e dal 1\u00ba agosto 1964 torn\u00f2 alla denominazione di Reggimento Artiglieria a Cavallo.\nNell'agosto del 1966 Venne formata all'interno del Reggimento una batteria ippotrainata con pezzi da 75/27 mod. 1912, destinata a prendere parte a cerimonie e sfilate.\nNel quadro di una complessa ristrutturazione dell'Esercito Italiano, dal 1 ottobre 1975 il Reggimento venne riorganizzato sul 1\u00ba e 2\u00ba Gruppo Semoventi M44 da 155/23, il 3\u00ba e 4\u00ba Gruppo a Traino Meccanico su cannoni M1 da 155/45, il 5\u00ba Gruppo a Traino Meccanico su obici M 155 da 203/25, oltre al Comando, la Batteria Comando e Servizi e la Batteria a Cavallo, organizzazione che manterr\u00e0 fino all'inizio del 1981, quando venne riorganizzato su tre Gruppi Semoventi su veicoli M109 da 155/23. Nel 1986 il 3\u00ba Gruppo venne posto in posizione quadro.\nLa nuova complessa ristrutturazione dell'Esercito italiano all'inizio degli anni '90 vide il Reggimento riorganizzato nel 1991 sul 1\u00ba e 2\u00ba Gruppo a Traino Meccanico su cannoni/obici FH-70 da 155/39 ed il 3\u00ba Gruppo Semoventi su veicoli M109G da 155/23. L'anno successivo i due Gruppi a Traino Meccanico vennero fusi in un solo Gruppo, il 3\u00ba Gruppo Semoventi venne ceduto alla Brigata \"Centauro\" (30 luglio 1992), e venne costituita la batteria contraerea (30 settembre 1992).\nDal 1\u00ba gennaio 2005 le Batterie a Cavallo sono tornate \"a fare campagna\" a fianco della cavalleria, divenendo la componente di artiglieria della Brigata di Cavalleria \"Pozzuolo del Friuli\". Due batterie del reggimento sono inserite nella capacita proiettabile della Forza di Proiezione dal Mare.\nDal 2016 il reparto ha assunto la attuale denominazione di Reggimento Artiglieria Terrestre \"a Cavallo\".\nOrganizzazione.\nQuesta la struttura attuale:\nL'impiego bellico.\nLe Batterie a Cavallo parteciparono alle campagne per l'indipendenza, distinguendosi nei combattimenti di Goito, Sommacampagna e Santa Lucia (1848).\nElementi del Reggimento vennero distaccati per completare i raparti e servizi mobilitati per la Guerra d'Eritrea (1895-96) e per a Guerra di Libia (1911-12)\nIl Reggimento - prima a cavallo, poi appiedato e poi ancora a cavallo - visse le vicende della prima guerra mondiale, inquadrando uno dei propri Gruppi in ciascuna delle quattro divisioni di cavalleria, prendendo parte con esse ai fatti d'arme di Monfalcone (8 giugno 1915), Monte Sei Busi (24 maggio - 13 giugno 1915), Monte Cosich (3-5 agosto 1916), Monte San Marco e Monte Sober (settembre-novembre 1916), Castagnevizza e Hudi Log (24-30 maggio 1917), Selo Korite (20-26 agosto 1917), San Vito al Tagliamento, Conegliano, il Piave e il Montello (ottobre-dicembre 1917), Vittorio Veneto, Cervignano, San Pietro al Natisone e Pozzuolo del Friuli (24 ottobre-4 novembre 1918).\nNella Seconda Guerra Mondiale il Reggimento prese parte all'intera Campagna di Russia, distinguendosi nei combattimenti di Chazepetowka, Mikailowka e Iwanowka (agosto 1941 \u2013 maggio 1942), inquadrato nel Corpo di spedizione italiano in Russia e nei combattimenti di Nikitino, Tschebotarewski, Dewiatkin e Bolochoij (20-30 agosto 1942) ed in quelli del Medio Don, Scheljakino, Warwarowka e Tschuprinin (novembre 1942 - gennaio 1943), inquadrato nell'Armata Italiana in Russia. Da ricordare che una sezione del II Gruppo del Reggimento partecip\u00f2 all'ultima carica della cavalleria italiana, effettuata da Savoia Cavalleria a Isbuscenskij.\nIl 3\u00ba Reggimento Artiglieria Celere, del quale l'attuale Reggimento Artiglieria Terrestre \"a Cavallo\" custodisce le tradizioni, prest\u00f2 invece servizio in Nord Africa, distinguendosi nei combattimenti di Tobruk, El Adem - Ain el Gazala ed Agedabia (maggio-dicembre 1941).\nIl Chep\u00ec.\nNel 1844 le Batterie a Cavallo assunsero come distinzione di specialit\u00e0 una la criniera nera ad ornamento dello sciacc\u00f2, a sostituzione del pennacchietto a salice piangente tipico delle altre unit\u00e0 di artiglieria. Quando nel 1849 lo sciacc\u00f2 venne sostituito con il chep\u00ec, il reggimento mantenne comunque la criniera, adottando in quella data il fregio con i cannoni e sciabole incrociate tuttora in uso.\nL'uso del chep\u00ec venne sospeso all'inizio della Seconda Guerra Mondiale, ma venne ripristinato (senza criniera) nel 1950 con la uniforme ordinaria per servizi armati di rappresentanza. Nel 1951 venne nuovamente autorizzata anche la criniera nera (bianca per i trombettieri).\nStemma araldico.\nScudo sannitico semitroncato partito: \nOrnamenti esteriori: \nOnorificenze.\nLo Stendardo delle Batterie a Cavallo \u00e8 insignito di quattro Medaglie d'argento al valor militare ed una Medaglia d'oro al merito della sanit\u00e0 pubblica.\nDelle medaglie al valore militare, tre sono state attribuite direttamente al Reggimento Artiglieria a Cavallo e una al 3\u00ba Reggimento Artiglieria Celere, del quale l'attuale Reggimento Artiglieria a Cavallo ha ereditato le tradizioni.\nQuattro le Medaglie d'Oro al Valor Militare conferite individualmente a militari del Reggimento Artiglieria a Cavallo:\nAd esse si aggiungono le tre Medaglie d'Oro al Valor Militare conferite individualmente a militari del 3\u00ba Reggimento Artiglieria Celere, del quale l'attuale Reggimento Artiglieria a Cavallo ha ereditato le tradizioni: "}
{"id": "278608", "revid": "599013", "url": "https://it.wikipedia.org/wiki?curid=278608", "title": "Lanolina", "text": "La lanolina, detta anche grasso di lana, \u00e8 una miscela di lipidi derivata dalla secrezione dalle ghiandole sebacee, il sebo, della pecora che si accumula sul vello lanoso come protettivo ed emolliente. \u00c8 una sostanza simile al grasso che viene ottenuta per estrazione e purificazione dalla lana.\nStoria.\nL'untume della lana \u00e8 stato utilizzato nell'antica Grecia per impermeabilizzare i tessuti. Viene menzionato nel \"De Materia Medica\" da Dioscoride sotto il nome di \"\u03bf\u1f34\u03c3\u03c5\u03c0\u03bf\u03c2\",\"Oesypus\". Plinio il Vecchio lo menziona nella sua \"Naturalis Historia\". Era anche incluso nel \"Dispensarium Coloniense\" nel 1565, in una traduzione tedesca della Farmacopea Augustana nel 1694 e in altre farmacopee del 1700. \u00c8 stato inoltre inserito nella farmacopea tedesca 1890 e la farmacopea britannica nel 1885, Addendum 1890. La sostanza \u00e8 stata denominata lanolina, dal latino \"lana\" + \"oleum\", da Mathias Eugenius Oscar Liebreich e Otto Braun in un brevetto tedesco del 1882. Il brevetto descrive il recupero del grasso di lana dalle acque di lavaggio utilizzando una centrifuga. Inizialmente la lanolina era un marchio registrato, solo successivamente \u00e8 diventato un nome generico non proprietario.\nCaratteristiche.\nLa lanolina ha un colore tendente al giallo, pi\u00f9 o meno intenso, in funzione della purezza. \nAl tatto \u00e8 morbida e untuosa come un grasso. Fonde a circa 38 \u00b0C. Non \u00e8 solubile n\u00e9 in acqua n\u00e9 in olio minerale, ma \u00e8 fortemente igroscopica e pu\u00f2 essere mescolata all'acqua senza separazione di fase. Il suo poter inglobare acqua caratterizza la lanolina idrata che per la Farmacopea europea deve contenere dal 22,5 al 27,5% di acqua. Oltre che come emolliente, la lanolina pu\u00f2 fungere da umettante ed emulsionante.\nComposizione.\nLa lanolina \u00e8 formata da una miscela complessa di un grande numero di composti tra cui, per circa un 87%, esteri, diesteri e idrossi esteri derivanti da alcoli e acidi grassi ad alto peso molecolare e dal colesterolo. Allo stato grezzo, la lanolina, classificata come cera visto che non contiene gliceridi, pu\u00f2 essere anidra o idrata. La lanolina contiene molti composti a struttura policiclica steroidica.\nEssendo di origine biologica la composizione \u00e8 relativamente variabile ed il profilo lipidico non \u00e8 stato ancore esattamente caratterizzato. \nLa lanolina grezza pu\u00f2 essere frazionata con solvente, tipicamente con acetato di etile, per mezzo di cristallizzazione frazionata o distillazione, in una fase liquida a temperatura ambiente, chiamata olio di lanolina, ed una fase solida, chiamata cera di lanolina.\nPrincipali derivati.\nOltre alle frazioni liquida e solida della lanolina sono molto utilizzati derivati ricavati da saponificazione, idrolisi, acetilazione, idrogenazione.\n \nUtilizzo.\nLa lanolina viene usata in farmacia e cosmetica, date le sue molteplici propriet\u00e0, soprattutto nelle formulazioni idratanti. \nCome additivo alimentare \u00e8 ammessa con codice E913. La sua funzione tipica come additivo alimentare \u00e8 quella di lucidante."}
{"id": "278610", "revid": "228587", "url": "https://it.wikipedia.org/wiki?curid=278610", "title": "Nautilus (sottomarino 1800)", "text": "Il Nautilus fu il primo sommergibile funzionante.\nVenne commissionato da Napoleone e progettato dall'inventore statunitense Robert Fulton, che all'epoca viveva in Francia. Varato nel 1800 era costituito da fogli di rame con una struttura in ferro, era lungo 6,5 m con una torretta di comando per l'osservazione. Usava timoni per il controllo del movimento verticale e orizzontale (gli antenati dei moderni timoni di profondit\u00e0) e dei serbatoi di aria compressa per dare all'equipaggio, di quattro persone, un'autonomia di sei ore. Sott'acqua il \"Nautilus\" veniva spinto da un propulsore a quattro pale fatto girare a mano. In superficie la spinta era fornita da un albero pieghevole che veniva alzato dal vascello e su cui veniva innalzata una vela.\nIl \"Nautilus\" venne testato in Francia nel 1800-1801 quando Fulton e tre meccanici discesero fino ad una profondit\u00e0 di 8 m utilizzando dei serbatoi di galleggiamento. Il \"Nautilus\" affond\u00f2 uno schooner usando una carica di polvere da sparo trainata fino al bersaglio, che Fulton chiam\u00f2 \"torpedo\" (dal nome della razza elettrica). Comunque, i francesi non rimasero impressionati dalle sue prestazioni e sospesero i fondi a Fulton nel 1804.\nFulton port\u00f2 il \"Nautilus\" nel Regno Unito ed affond\u00f2 un brigantino da 300 t nel 1805, ma anche la Royal Navy non fu interessata al vascello."}
{"id": "278622", "revid": "919135", "url": "https://it.wikipedia.org/wiki?curid=278622", "title": "Funzione di variabile reale", "text": "Una funzione di variabile reale \u00e8 una funzione nel senso pi\u00f9 comune del termine, cio\u00e8 una legge che agisce sui numeri (reali) e li trasforma in altri numeri reali. Pi\u00f9 precisamente, una tale funzione si presenta come definita sul dominio formula_1 o un suo sottoinsieme e a valori sempre reali.\nSe consideriamo invece come dominio il prodotto cartesiano di formula_1 due, tre, formula_3 volte, otteniamo una funzione (ad esempio la funzione che calcola la somma di due numeri, o il loro prodotto) che prende come argomento non uno solo, ma due, tre, formula_3 numeri reali e li trasforma in un unico numero reale. Si dice dunque che l'argomento della funzione \u00e8 una \"formula_3-upla\" di numeri reali, o un vettore di formula_6.\nSi pu\u00f2 ulteriormente separare il discorso, considerando adesso funzioni che hanno come output non uno, bens\u00ec pi\u00f9 numeri reali: la funzione che dati due interi restituisce il loro quoziente e resto ha due argomenti e due uscite, cio\u00e8 un vettore di formula_7. Si parler\u00e0 dunque di funzioni scalari se il codominio \u00e8 un sottoinsieme di formula_1, di funzioni vettoriali se il codominio \u00e8 un sottoinsieme di formula_6 per un certo formula_10. In particolare, si dir\u00e0 campo vettoriale una funzione da (un sottoinsieme di) formula_6 (con formula_10) in formula_6 stesso.\nIn generale abbiamo dunque quattro situazioni possibili (considerando formula_14):\nLe funzioni (scalari) di una variabile reale si classificano in:\nFunzioni algebriche.\nSi chiama funzione algebrica una funzione costruita attraverso un numero finito di applicazioni delle quattro operazioni dell'aritmetica e dell'elevamento a potenza.\nUna sottoclasse molto importante \u00e8 data dalle funzioni polinomiali, cio\u00e8 quelle il cui valore coincide punto per punto con il valore assunto da un determinato polinomio; in altre parole, fissato il valore della variabile indipendente formula_21, \u00e8 possibile determinare il rispettivo valore formula_22 applicando un numero finito di volte le quattro operazioni dell'aritmetica. Queste funzioni sono definite per tutti i numeri reali.\nFunzioni razionali.\nLe funzioni razionali sono quelle date dal rapporto di due funzioni polinomiali, cio\u00e8 del tipo\nL'insieme di definizione formula_25 della funzione \u00e8 l'insieme degli elementi formula_26 tali che formula_27. A volte queste sono chiamate funzioni razionali fratte e le polinomiali funzioni razionali intere.\nFunzioni irrazionali.\nLe funzioni irrazionali sono l'estensione delle funzioni razionali mediante l'uso della radice.\nUna funzione irrazionale \u00e8 del tipo\ndove formula_29 \u00e8 una funzione razionale definita in un certo sottoinsieme formula_30.\nL'insieme di definizione formula_25 della funzione dipende dall'indice formula_3 della radice: se formula_3 \u00e8 dispari allora il dominioformula_34 della funzione coincide con l'insieme formula_35 di formula_36.\nSe formula_3 \u00e8 pari, allora l'insieme di definizione formula_25 della funzione \u00e8 dato dall'insieme degli elementi formula_39 che soddisfano la disequazione formula_40.\nLe funzioni irrazionali possono essere a loro volta intere e fratte.\nFunzioni trascendenti.\nSi chiamano funzioni trascendenti tutte le funzioni non algebriche. Possono ad esempio contenere espressioni logaritmiche, esponenziali, trigonometriche. Si badi per\u00f2 che la presenza di tali espressioni non comporta necessariamente che la funzione sia trascendente. Ad esempio, la funzione definita dall'espressione formula_41 \u00e8 anche definita dal polinomio formula_42 e quindi \u00e8 algebrica.\nFanno parte di questa classe anche le funzioni cosiddette non elementari o non esprimibili analiticamente (da non confondere con le funzioni analitiche, che riguardano un altro aspetto), cio\u00e8 per cui non esiste formula chiusa che consenta di calcolare i valori formula_22 a partire da formula_21 arbitrari: tra queste funzioni si trovano ad esempio la campana di Gauss o la funzione degli errori, ma anche molte delle funzioni definite ricorsivamente.\nFunzioni trigonometriche.\nLe funzioni trigonometriche sono:\nL'insieme di definizione della funzione \u00e8 l'intera retta reale.\nL'insieme di definizione della funzione \u00e8 l'intera retta reale.\nL'insieme di definizione della funzione \u00e8 l'insieme degli elementi formula_26 tali che formula_49 con formula_50\nL'insieme di definizione della funzione \u00e8 l'insieme degli elementi formula_26 tali che formula_53 con formula_54\nL'insieme di definizione della funzione \u00e8 l'insieme degli elementi formula_26 tali che formula_49 con formula_54\nL'insieme di definizione della funzione \u00e8 l'insieme degli elementi formula_26 tali che formula_61 con formula_54\nSono dette funzioni trigonometriche anche composizioni delle precedenti. Sono incluse qua anche le loro inverse, dette funzioni d'arco.\nFunzioni esponenziali.\nSi dice funzione esponenziale una funzione formula_63 del tipo: \ne relative trasformate.\nL'insieme di definizione della funzione \u00e8 l'insieme degli elementi contenuti nell'intersezione dei due domini di formula_65 e formula_66 e dell'insieme delle formula_21 che soddisfano la condizione formula_68. Tale funzione \u00e8 l'inversa della funzione logaritmica.\nFunzioni logaritmiche.\nSi dice funzione logaritmica una funzione formula_69 del tipo: \ne relative trasformate.\nL'insieme di definizione della funzione \u00e8 l'insieme degli elementi contenuti nell'intersezione dei due domini di formula_65 e formula_66 e dell'insieme delle formula_21 che soddisfano le condizioni formula_74, formula_75 e formula_76. Tale funzione \u00e8 l'inversa della funzione esponenziale.\nFunzioni iperboliche.\nLe funzioni iperboliche sono:"}
{"id": "278623", "revid": "1396213", "url": "https://it.wikipedia.org/wiki?curid=278623", "title": "Iron Man", "text": "Iron Man, il cui vero nome \u00e8 Anthony Edward \"Tony\" Stark, \u00e8 un personaggio immaginario dei fumetti creato nel 1963 da Stan Lee e Larry Lieber (testi), disegnato da Don Heck e Jack Kirby e pubblicato dalla Marvel Comics. La sua prima apparizione avvenne in \"Tales of Suspense\" (vol. 1) n. 39 (marzo 1963), la cui copertina venne disegnata da Kirby, collaboratore di Heck nello sviluppo del design dell'armatura.\nGeniale inventore miliardario, playboy e filantropo proprietario delle Stark Industries, Tony viene rapito in Vietnam (Afghanistan dopo la \"retcon\") rimanendo ferito dall'esplosione di una mina e, anzich\u00e9 costruire armi di distruzione di massa come ordinatogli dai suoi carcerieri, sfrutta il periodo della sua prigionia per costruire un'armatura che possa salvargli la vita e permettergli di fare ritorno in patria, dove assume l'identit\u00e0 di Iron Man divenendo un supereroe nonch\u00e9 membro fondatore dei Vendicatori. Contraddistinto dal carattere carismatico e cordiale risulta tuttavia anche bramoso di potere e spesso disposto a usare sotterfugi, menzogne e inganni (anche ai danni dei propri alleati se lo ritiene necessario), prerogative che lo hanno spesso portato a contrasti con supereroi come l'Uomo Ragno, Thor e soprattutto Capitan America, noti per la spiccata onest\u00e0.\nNel 2008 la rivista \"Forbes\" lo ha posizionato al settimo posto nella classifica dei personaggi di fantasia pi\u00f9 ricchi del mondo, attribuendogli un patrimonio di 7,9 miliardi di dollari che, nel 2013, \u00e8 stata ricalcolato portandolo a 12,4 miliardi e collocandolo di conseguenza alla quarta posizione della lista.\nNella classifica stilata nel 2011 dal sito IGN, si \u00e8 posizionato al dodicesimo posto come pi\u00f9 grande eroe della storia dei fumetti, dopo Dick Grayson e prima di Jean Grey.\nStoria editoriale.\nConcezione.\nDiverso tempo prima dell'esordio del personaggio nel marzo 1963 su \"Tales of Suspense\" (vol. 1) n. 39, Stan Lee aveva sviluppato l'idea di un \"supereroe imprenditore\" al fine di creare la \"quintessenza del capitalista\", che andasse completamente contro lo spirito del periodo e dei lettori Marvel. Stando a Lee, la sua sfida era prendere il tipo di personaggio che a nessuno potrebbe piacere e renderlo popolare sfruttando il contrasto tra l'immagine esteriore di playboy irresponsabile e le sue sofferenze interiori. Per l'aspetto e la personalit\u00e0 del personaggio Lee ha tratto ispirazione da Howard Hughes sebbene invece Don Heck abbia dichiarato di non essersi servito di alcun modello specifico. La prima armatura di Iron Man, disegnata da Jack Kirby, simile per aspetto a un robot e di colore grigio (oro dal secondo episodio) venne in seguito sostituita con la classica armatura rossa e dorata a opera di Steve Ditko.\nLe prime avventure di Iron Man, fortemente impregnate del sentimento anticomunista tipico della Guerra Fredda, vedevano come temi principali lo sviluppo tecnologico e la difesa nazionale ma, in seguito, si sono concentrate maggiormente sul personaggio rendendolo pi\u00f9 complesso e affrontando temi quali l'alcolismo.\nPubblicazioni.\nInizialmente pubblicato su \"Tales of Suspense\", quando la serie, giunta al numero 99 (marzo 1968), viene dedicata interamente a Capitan America, Iron Man, nel frattempo incluso nella prima formazione dei Vendicatori, compare nello speciale \"Iron Man and the Sub-Mariner\" dell'aprile 1968, ottenendo poi una testata propria a maggio dello stesso anno: \"The Invincible Iron Man\", che impiega ai disegni George Tuska per un decennio e vede poi prendere le redini David Michelinie, Bob Layton e John Romita, Jr. dal numero 116 (novembre 1978) fino al 158 (maggio 1982), venendo poi sostituiti da Dennis O'Neil per una serie di storie che si conclude nel 200\u00ba numero (novembre 1985). In seguito Michelinie e Layton riprendono le redini della serie dal numero 215 (febbraio 1987) al 231 (giugno 1988) influenzando molto con il loro lavoro gli autori che li succedono, soprattutto nei numeri dal 258 (luglio 1990) al 266 (marzo 1991).\nDopo la chiusura del primo volume nel settembre 1996, Jim Lee, Scott Lobdell e Jeph Loeb ne realizzano un secondo della durata di 13 numeri conclusosi a novembre 1997, mentre il terzo volume dedicato al supereroe vede i primi 89 numeri (febbraio 1998-dicembre 2004) scritti da Kurt Busiek e Roger Stern, cui fanno coda, fra i tanti, Joe Quesada e John Jackson Miller. Dal numero 41 inoltre, la serie riprende la numerazione del primo volume concludendosi dunque col numero 434. Il quarto volume di \"The Invincible Iron Man\", ospitante il ciclo \"Extremis\" scritto da Warren Ellis e disegnato da Adi Granov, dura 35 numeri (gennaio 2005-gennaio 2009) e viene pubblicato parallelamente al quinto volume, scritto da Matt Fraction coi disegni di Salvador Larroca e terminante a marzo 2011 col numero 500 (secondo numerazione originale). La successiva serie di Iron Man lanciata dopo l'iniziativa Marvel NOW! \u00e8 invece scritta da Kieron Gillen e illustrata da Greg Land. Con il rilancio di tutte le testate della casa editrice sotto il marchio \"All New All Different Marvel\", al personaggio vengono dedicate due nuove serie, il secondo volume di \"Invincible Iron Man\" e \"International Iron Man\".\nIn Italia.\nIn Italia le avventure di Iron Man pubblicate su \"Tales of Suspense\" sono state pubblicate da Editoriale Corno in ordine sparso su \"Capitan America\", \"I Fantastici Quattro\", \"Il mitico Thor\" e \"L'incredibile Devil\" che, sui numeri da 86 a 126, ha ospitato anche le storie dal numero 1 al 41 del primo volume di \"The Invincible Iron Man\"; successivamente la serie \u00e8 continuata sui numeri da 131 a 283 de \"L'Uomo Ragno\" (numeri 42-121) e su tutti i numeri del \"Settimanale dell'Uomo Ragno\" (122-127). La serie \u00e8 poi continuata sotto il marchio Play Press, prima spartita tra \"Namor\" e \"DP7\" (128-143), poi sui primi 46 numeri di \"Iron Man\" (144-266, saltando alcuni numeri) e infine sui numeri dal 40 al 53 di \"Silver Surfer\" (267-280). Dopo che Panini Comics divenne il distributore ufficiale della Marvel in Italia, termina la pubblicazione del primo volume della serie sui 5 numeri di \"Iron Man\" (281-300), su \"Marvel Top 5\" (301-306) ed infine sui primi 17 numeri di \"Iron Man e i Vendicatori\" (sebbene l'ultimo numero, il 332, sia pubblicato in \"Thor &amp; Cap\" n. 34). La suddetta collana ospita in seguito tutto il secondo volume dedicato al supereroe nei numeri da 18 a 30 (salvo il numero conclusivo, pubblicato su \"Marvel Crossover\" n. 23) e, salvo alcuni episodi omessi, anche \"Iron Man\" (vol. 3) ha trovato spazio sui numeri da 31 a 84 della suddetta testata (i numeri 7, 33-34 e 64 sono stati editi rispettivamente su \"Marvel Crossover\" n. 25-31 e \"Thor\" 56). L'arco narrativo \"Extremis\" \u00e8 stato pubblicato su \"100% Marvel\" 79, mentre il quinto volume di \"The Incredible Iron Man\" \u00e8 stato pubblicato sui numeri da 13 a 56 di \"Iron Man &amp; i Potenti Vendicatori\". Con l'ondata Marvel NOW! \"Iron Man e i Vendicatori\" viene ribattezzato \"Iron Man e New Avengers\" per poi diventare semplicemente \"Iron Man\".\nBiografia del personaggio.\nOrigini.\nNato a Sofia, Bulgaria, sotto il segno dei gemelli, dagli agenti S.H.I.E.L.D. Jude e Amanda Armstrong e adottato dai magnati dell'industria bellica Howard e Maria Stark, Tony si dimostra immediatamente un bambino prodigio e, a soli quindici anni, viene ammesso al MIT laureandosi in ingegneria e fisica. A ventun anni, dopo la morte dei genitori adottivi in un incidente d'auto, Tony eredita la societ\u00e0 della sua famiglia, le Stark Industries; premurandosi subito dopo di rilevare la ditta produttrice dei freni difettosi responsabili del sinistro stradale eliminandone il malfunzionamento.\nScoppiata la Guerra del Vietnam, Stark esamina la possibilit\u00e0 di aiutare il contingente statunitense e, durante una visita ad una base militare nella zona del conflitto, cade vittima di un'imboscata tesagli dal signore della guerra vietnamita Wong Chu, rimanendo gravemente ferito dall'esplosione di una mina terrestre e trovandosi con delle schegge metalliche conficcate a poca distanza dal suo cuore. Rinchiuso in un campo di prigionia con l'ordine di costruire armi di distruzione di massa per il suo carceriere, Stark viene salvato da morte certa dal suo compagno di cella, il noto fisico Ho Yinsen, che stabilizza le sue condizioni costruendo una piastra magnetica e impiantandogliela nel petto di modo da rallentare il pi\u00f9 possibile l'avanzamento delle schegge. Nonostante le terribili sofferenze Tony, deciso a non sottostare agli ordini di Wong-Chu, col solo aiuto di Yinsen utilizza i materiali messigli a disposizione per costruire un potente esoscheletro di ferro, grazie al quale riesce a sbaragliare l'esercito del signore della guerra e a fuggire, sebbene nel corso della fuga Yinsen sacrifichi la propria vita di modo da far guadagnare al compagno il tempo necessario ad indossare e caricare l'ingombrante armatura.\nNel corso della sua fuga soccorre inoltre il pilota dei Marine James \"Rhodey\" Rhodes, sopravvissuto all'abbattimento del suo elicottero da parte di un Viet Cong; i due, collaborando, riescono a rubare un elicottero da una base vietnamita facendo ritorno allo stanziamento statunitense di Saigon e stringendo una solida amicizia.\nFatto successivamente ritorno in patria, Tony scopre che le schegge non possono essere rimosse dal suo cuore senza ucciderlo e cos\u00ec \u00e8 costretto a tenere permanentemente addosso il magnete pettorale, ricaricandolo quotidianamente per rimanere in vita. Nel frattempo, sconvolto dall'orrore della guerra vista in prima persona, continua a migliorare la sua armatura decidendo di servirsi del suo potere a fin di bene ed assumendo l'identit\u00e0 di Iron Man, che presenta al mondo come sua guardia del corpo e mascotte della compagnia. Fortemente avverso al comunismo, nelle sue prime avventure affronta minacce sovietiche quali Dinamo Cremisi, Titanium Man, la Vedova Nera e Occhio di Falco (entrambi divenuti poi suoi amici e alleati), nonch\u00e9 il Mandarino, suo pi\u00f9 grande nemico e vero responsabile del suo rapimento in quanto capo di Wong Chu. La sua doppia identit\u00e0, mascherata dietro a una facciata di industriale ricco viziato e godereccio, viene rivelata da Tony a due soli membri del suo staff, il fedele chauffeur Happy Hogan e l'amata assistente personale Pepper Potts, nonch\u00e9 a Rhodey che, al termine del conflitto in Vietnam, si ricongiunge a Tony divenendo il suo pilota personale.\nSuccessivamente Tony riconsidera le sue idee politiche anticomuniste e smette di fabbricare armi anche per gli USA, sebbene rimanga di mentalit\u00e0 profondamente arrogante e sicuro che il fine giustifichi sempre i mezzi, cosa che lo mette in conflitto con la gente intorno a lui, in entrambe le sue identit\u00e0. Oltre che per migliorare costantemente la sua armatura, Tony si serve del suo immenso patrimonio personale anche per attivit\u00e0 filantropiche tramite la Fondazione Maria Stark, ente non profit intitolato alla madre; inoltre finanzia i Vendicatori permettendo loro di usare come base il maniero in cui visse da bambino e procurandogli i mezzi noti come Quinjet, divenendo il principale fornitore tecnologico dello S.H.I.E.L.D. e inventando il congegno olografico usato dagli X-Men.\nCol tempo le sue condizioni cardiache divengono di dominio pubblico e si sottopone a un trapianto di cuore artificiale.\nAlcolismo.\nPi\u00f9 tardi, Tony inizia a sviluppare armature con funzioni specifiche tra i quali una per i viaggi spaziali e una per le manovre stealth scoprendo, contemporaneamente, che lo S.H.I.E.L.D. sta cercando di impossessarsi della sua societ\u00e0 al fine di assicurarsi un rifornimento perenne di armi. Tale rivelazione \u00e8 seguita dalle macchinazioni del suo rivale in affari Justin Hammer, che lo mette in ginocchio potenziando i mezzi tecnologici di una vasta schiera di supercriminali minori, sabotando la sua armatura per far s\u00ec che uccida involontariamente un diplomatico e costringendolo a cedere l'armatura alle autorit\u00e0, finch\u00e9 lui e Rhodey non riescono a smascherare il vero colpevole. Tali tensioni portano tuttavia Tony a sviluppare una seria dipendenza dall'alcool che, tuttavia, con l'aiuto della sua ragazza di allora, Bethany Cabe, e dei suoi amici, riesce a superare.\nTempo dopo un rivale spietato, Obadiah Stane, manipola Stark portandolo a una seria ricaduta emotiva, assumendo il controllo della sua azienda e riducendolo a divenire un senzatetto alcolizzato che, prima di sparire dalla circolazione, lascia la sua armatura e il ruolo di Iron Man a Rhodes. Dopo essersi ripreso e aver smesso di bere, Tony apre una piccola compagnia di elettronica nella Silicon Valley, la Circuits Maximus, assieme a Rhodey e i fratelli Morley e Clytemnestra Erwin. Preferendo dedicarsi allo sviluppo di nuove tecnologie, non riassume il ruolo di Iron Man e lo lascia a Rhodes, almeno finch\u00e9 questi non inizia a divenire sempre pi\u00f9 aggressivo e paranoico per via delle interfacce cerebrali dell'armatura, calibrate per il cervello di Tony. Dopo che l'amico viene curato dalla crescente follia, Stane attacca anche la Circuits Maximum facendovi esplodere una bomba che provoca la morte di Morley Erwin, ragione per la quale Tony, furioso, decide di regolare i conti con Stane affrontandolo alla sede delle ex-Stark Industries (ora Stane International) con una nuova armatura che si rivela notevolmente superiore a quella di Iron Monger indossata dal nemico il quale, pur di non finire in prigione, si suicida.\nPoco dopo riprende possesso della sua azienda ribattezzandola Stark Enterprises e stabilendo la nuova sede a Los Angeles.\nGuerra delle Armature e Traversata.\nDopo che Spymaster riesce a rubare i progetti dell'armatura di Iron Man rivendendoli al mercato nero Tony, al fine di prevenirne un uso negativo, decide di occuparsi personalmente di disabilitare le altre armature basate sulla sua tecnologia, indipendentemente dal fatto che siano eroi o criminali. Tale \"Guerra delle Armature\" ha conseguenze tragiche, in quanto porta Iron Man in rotta di collisione col governo statunitense che lo dichiara un criminale, in quanto colpevole di aver attaccato alcuni agenti operativi loro e dello S.H.I.E.L.D., portando Stark a mentire dicendo di avere \"licenziato\" il vecchio Iron Man a seguito delle sue azioni, per rimpiazzarlo con una nuova persona sebbene i Vendicatori, consci della verit\u00e0, lo caccino dal gruppo.\nNel frattempo le condizioni di salute di Tony si deteriorano in quanto l'interfaccia cibernetica dell'armatura ne danneggia il sistema nervoso e una sua ex-ragazza malata di mente tenta di ucciderlo lasciandolo paraplegico e costringendolo a impiantarsi un chip che gli permette di recuperare la motoriet\u00e0, ma lasciando il suo sistema nervoso tanto vulnerabile da far s\u00ec che, per non perderne il controllo, debba inventare una sorta di \"pelle di nervi artificiali\" con cui rivestire il suo corpo. A causa di tutto ci\u00f2 inizia a pilotare l'armatura di Iron Man a distanza ma, quando tutto ci\u00f2 si rivela insufficiente ad affrontare il crimine, torna in azione con una nuova armatura dotata di armi pesanti. Nel momento in cui il danno al sistema nervoso raggiunge un'entit\u00e0 troppo elevata, Tony simula la sua morte e entra in un sistema di animazione sospesa rigenerativo, lasciando il controllo della sua societ\u00e0 all'ignaro Rhodey; quando per\u00f2 fa ritorno perfettamente ristabilito Rhodey, sentendosi tradito, lo abbandona, iniziando una carriera supereroistica in solitaria con l'ultimo modello d'armatura ideata da Tony e il nome di battaglia War Machine, sebbene successivamente i due si riappacificano.\nDopo gli avvenimenti della guerra Kree-Shi'ar e l'Operazione: Tempesta nella galassia, Iron Man si allontana completamente dai Vendicatori e, assieme a alcuni ex-membri dei Vendicatori della Costa Ovest fonda Force Works, sebbene in seguito le sue tensioni con gli eroi pi\u00f9 potenti della Terra si attutiscano portando a un ravvicinamento, almeno finch\u00e9, sotto il controllo di Kang il Conquistatore (che da anni si \u00e8 insediato nella sua mente), manipola la gente intorno a s\u00e9 sfruttandoli come sicari del malvagio tiranno e uccide Rita De Mara (Calabrone II) e Marilla, la babysitter della figlia di Quicksilver e di Crystal, Luna. Per scongiurare il pericolo, i Vendicatori reclutano un Tony Stark adolescente originario di un'altra dimensione procurandogli un'armatura; la vista della sua versione giovanile fa rinsavire Tony quanto basta per sacrificare la sua vita e sconfiggere Kang. Deciso a rimanere nella nuova dimensione, il Tony adolescente assume poi legalmente il controllo della \"sua\" azienda.\nQuando, in seguito alla battaglia con Onslaught, anche il giovane Tony muore assieme a molti Vendicatori e ai Fantastici Quattro, il semi-onnipotente Franklin Richards li resuscita in un universo tascabile di sua creazione da cui, in seguito, fanno ritorno all'universo originario. Il rinato Tony Stark, nuovamente adulto, mantiene sia i ricordi dell'originale che del giovane e, dopo aver fatto ritorno alla sua dimensione originale, con l'aiuto dello studio legale Nelson &amp; Murdock, torna in possesso della sua compagnia, ribattezzata Stark Solutions, e si scusa coi Nuovi Vendicatori per le azioni compiute sotto il controllo di Kang venendo riammesso nel gruppo.\nNuovo millennio.\nA un certo punto l'armatura di Tony diventa senziente, riuscendo ad eludere i complessi sistemi cibernetici installati per evitare che ci\u00f2 accadesse. Inizialmente Tony accetta di buon grado l'idea di un'armatura \"vivente\" in quanto migliora le normali abilit\u00e0 tattiche, ma, in seguito, questa diviene sempre pi\u00f9 aggressiva fino a desiderare di rimpiazzare il proprio creatore che, dunque, \u00e8 costretto ad affrontarla su un'isola deserta finendo per avere un attacco cardiaco. Mossa da un ultimo sentimento d'affetto per Tony, l'armatura si sacrifica privandosi di alcuni componenti ed usandoli per fornirgli un cuore artificiale che, pur ripristinando la salute dell'uomo, non possedendo una scorta interna di energia lo rende nuovamente dipendente da ricariche giornaliere. L'incidente con l'armatura senziente lascia Tony tanto scosso da tornare a servirsi per diverso tempo di un vecchio modello, per poi passare a una lega di metallo liquido chiamata S.K.I.N. e tornare a utilizzare nuovamente sofisticate armature di metallo normale solo molto tempo dopo.\nContemporaneamente Tony inizia una relazione con Rumiko Fujikawa, ricca ereditiera intelligente e piena di risorse che tuttavia lo frequenta unicamente per indispettire suo padre, Kenjiro Fujikawa, rivale in affari di Stark. La relazione tra i due procede tra alti e bassi, divenendo via via pi\u00f9 solida finch\u00e9 la donna non viene assassinata da un impostore con l'armatura di Iron Man.\nCon l'inizio del ventunesimo secolo, Tony rivela pubblicamente la sua identit\u00e0 segreta, non rendendosi conto di compromettere, in tal modo, gli accordi che proteggono la sua armatura dalla duplicazione da parte del governo, validi solo se l'armatura di Iron Man viene usata da un impiegato di Stark, non da lui stesso. Scoperto che l'USAF sta nuovamente usando le sue tecnologie, anzich\u00e9 eliminarle come fatto in precedenza, Tony decide dunque di accettare la carica di Segretario della Difesa sperando in tal modo di poter controllare l'uso delle sue creazioni. Viene tuttavia costretto ad abbandonare la sua carica governativa dopo che Scarlet perde il controllo sui suoi poteri e gli provoca involontariamente i sintomi di una sbornia portandolo ad aggredire l'ambasciatore latveriano durante un discorso alle Nazioni Unite; incidente che avvia una catena di eventi al termine dei quali la donna, sempre involontariamente, distrugge la base dei Vendicatori provocando la morte di molti di loro e la separazione dei superstiti. Tempo dopo, Tony convince l'opinione pubblica di aver lasciato il ruolo di Iron Man a un'altra persona, sebbene ci\u00f2 sia solo una menzogna.\nDopo la formazione dei Nuovi Vendicatori, Tony offre al gruppo di servirsi della Stark Tower, suo ufficio e laboratorio, come nuova base. Successivamente assume il tecnovirus Extremis ottenendo poteri rigeneranti e tecnopati; inoltre torna ad affrontare problemi legati alla politica e allo spionaggio industriale vedendosela con avversari quali Fantasma, Spymaster e Laser Vivente.\nContemporaneamente, assieme a Pantera Nera, il Professor X, Mister Fantastic, Freccia Nera, il Dottor Strange e Namor, forma il gruppo segreto degli Illuminati, volto a ideare strategie politiche contro le minacce soprannaturali.\nCivil War.\nDopo che le azioni di un gruppo di supereroi dilettanti, i New Warriors, provocano un'esplosione nella citt\u00e0 di Stamford, Connecticut, coinvolgendo decine di isolati tra cui una scuola elementare, il governo statunitense fa passare l'Atto di Registrazione dei Superumani, volto a costringere qualsiasi individuo dotato di superpoteri a rivelare le loro identit\u00e0 allo stato e agire come agenti governativi con licenza. Iron Man, favorevole a tutto ci\u00f2 in quanto schiacciato dal senso di colpa per le azioni compiute quando era un alcolista, ritiene che i supereroi debbano essere pi\u00f9 controllati, ed \u00e8 il primo a dare il buon esempio rivelando pubblicamente di essere ancora lui a vestire i panni di Iron Man. Tuttavia, nonostante Mister Fantastic e Henry Pym si dicano concordi con lui altri supereroi, guidati da Capitan America, la ritengono una violazione della loro libert\u00e0 personale e dunque vengono dichiarati dei fuorilegge dal governo, dando consequenzialmente luogo a una guerra civile tra superumani pro-registrazione e anti-registrazione che finisce nel momento in cui il leader di questi ultimi, Capitan America, si arrende alla fazione guidata da Tony, facendosi arrestare per mettere fine alla scia di distruzione.\nTerminato il conflitto Tony viene nominato direttore dello S.H.I.E.L.D. con Maria Hill in qualit\u00e0 di vice ed istituisce l'Iniziativa dei 50 Stati dedita ad addestrare per ogni stato d'America un supergruppo sponsorizzato dal governo. Inoltre forma i Potenti Vendicatori affidandone il comando a Ms. Marvel, che in realt\u00e0 prende ordini direttamente da lui; nonostante veda tutti i suoi progetti realizzati, quando Capitan America viene assassinato mentre \u00e8 scortato al suo processo Tony, davanti al cadavere dell'amico, ammette che se era quello il prezzo da pagare per la vittoria non ne valeva la pena. Successivamente presenzia al funerale di Cap portandone la bara assieme a Ben Grimm, Carol Danvers, Rick Jones, T'Challa e Sam Wilson.\nDurante l'invasione di Hulk a Manhattan, Stark \u00e8 uno degli obbiettivi del Golia Verde, che affronta indossando l'armatura Hulkbuster venendo sconfitto, imprigionato in un Colosseo e successivamente liberato da Sentry, il quale ingaggia Hulk in una dura lotta dando a Tony il tempo di armare un satellite che, tramite una raffica laser, regredisce il Gigante di Giada alla sua forma umana permettendone l'arresto.\nSecret Invasion.\nQuando la Donna Ragno (Jessica Drew) porta a Iron Man il corpo di uno Skrull spacciatosi per Elektra, egli intuisce che la Terra sia sotto assedio da parte degli alieni mutaforma camuffatisi nella comunit\u00e0 supereroistica. Riuniti gli Illuminati per far fronte al pericolo, Tony si rende conto per\u00f2 di non potersi fidare nemmeno di loro in quanto emerge che anche Freccia Nera \u00e8 un impostore Skrull; motivo per il quale il gruppo si divide e i membri decidono di trovare ognuno da s\u00e9 una soluzione alla faccenda. Nel corso di un successivo scontro nella Terra Selvaggia, viene privato dei suoi poteri Extremis, motivo per il quale Tony rimane incapacitato a scongiurare il pericolo dell'invasione Skrull in quanto, prima che riesca a riparare la sua armatura, Norman Osborn ha gi\u00e0 scongiurato la crisi uccidendo la regina Veranke.\nRitenendolo responsabile dell'accaduto e di non aver saputo opporre un'adeguata difesa, il Presidente degli Stati Uniti destituisce Stark dal suo ruolo di direttore dello S.H.I.E.L.D. e dell'Iniziativa, sostituendolo con Osborn che ribattezza l'agenzia H.A.M.M.E.R..\nDark Reign.\nNon fidandosi di Osborn, Stark e Hill cancellano il database contenente i nomi dei superumani registrati ed entrano in clandestinit\u00e0. Dichiarato l'uomo pi\u00f9 ricercato del mondo e allontanato dagli altri supereroi, Tony pu\u00f2 contare solo su Pepper, Hill, Rhodey e i modelli pi\u00f9 rudimentali delle sue armature. Consapevole di ricordarsi tutte le informazioni inerenti al neo-cancellato database e terrorizzato all'idea che queste cadano in mano a Osborn qualora venisse catturato, Stark si infligge volontariamente una lesione cerebrale, motivo per il quale il direttore dell'H.A.M.M.E.R., furioso per la perdita dei preziosi dati, lo picchia selvaggiamente mandandolo in coma davanti a decine di reporter, azione che fa perdere molta credibilit\u00e0 a Osborn e riguadagnare la simpatia del pubblico a Stark.\nCome espresso nel testamento biologico di Stark, il suo corpo viene portato a Broxton, Oklahoma, dal Dr. Donald Blake che, assieme a Capitan America, Bucky, Pepper e il Dottor Strange, riceve un messaggio olografico dove Tony spiega il modo di risvegliarlo dal coma facendo un \"reboot\" del suo cervello, specificando che deve essere una loro scelta: dopo che essi lo risvegliano, Tony perde tutti i ricordi inerenti e successivi alla guerra civile dei superumani, inoltre torna a necessitare del Reattore Arc per sopravvivere.\nIn seguito, durante l'assedio di Asgard a opera di Osborn e dell'H.A.M.M.E.R., Tony si schiera a difesa degli asgardiani assieme ai Nuovi Vendicatori, i Potenti Vendicatori, i Giovani Vendicatori e i Secret Warriors di Nick Fury, riuscendo finalmente a regolare i conti con Osborn disabilitandone l'armatura Iron Patriot e contribuendo all'uccisione di Sentry, manipolato da Osborn e privato del proprio controllo.\nEt\u00e0 degli eroi.\nDestituito l'H.A.M.M.E.R., Tony rientra in possesso delle sue armature e della sua azienda che ribattezza Stark Resilient deciso a servirsene non pi\u00f9 per la fabbricazione di armi ma per la ricerca di nuove forme di energia pulita. Nel frattempo costruisce una nuova armatura direttamente collegata al suo cervello e battezzata Bleeding Edge. Justine e Sasha Hammer (rispettivamente figlia e nipote di Justin Hammer) tentano di distruggere tale compagnia neonata, prima tramite lo spionaggio industriale e poi assalendone direttamente la sede con l'armatura eso-militare Detroit Steel che tuttavia Tony riesce a sconfiggere guadagnando una buona pubblicit\u00e0 per la sua azienda.\nQuando il Serpente, fratello di Odino, assale la Terra dando inizio al periodo della paura, a Parigi Iron Man affronta Gargoyle (trasformato in \"Mokk, il Distruttore di Fede\") venendo sconfitto. Deciso a sconfiggere gli araldi del Serpente, Tony beve un'intera bottiglia di liquore davanti a Odino (guadagnandone la stima ma vanificando gli sforzi fatti per uscire dall'alcolismo) e ottiene dal Padre degli D\u00e8i di servirsi dei nani di Svart\u00e1lfaheimr per fabbricare armi in uru da dare agli eroi terrestri e di poter infondere la suddetta lega anche nella sua stessa armatura. Al termine della battaglia finale, tramite il medesimo procedimento, ripara lo scudo di Capitan America, infranto nello scontro, e fa resuscitare da Odino tutte le persone morte nel suo scontro con Gargoyle.\nDiverso tempo dopo, il Mandarino si allea con Zeke Stane (figlio di Obadiah Stane) al fine di screditare pubblicamente Tony Stark e impossessarsi del suo corpo, sebbene poi Zake, dopo che l'alleato gli manipola la mente per controllarlo meglio, si ribelli alleandosi temporaneamente con Stark e uccidendo il Mandarino.\nIntanto Tony scopre di non essere biologicamente figlio di Howard e Maria Stark in quanto il vero erede dei due, Arno Stark, costretto in un polmone d'acciaio sin dalla nascita, \u00e8 stato tenuto nascosto in un ospedale dai genitori per impedire agli alieni che hanno reso possibile il suo travaglio potessero servirsene per i loro scopi. Ricongiuntisi i due fratelli adottivi iniziano a lavorare insieme.\nSuperior Iron Man.\nDopo che Teschio Rosso acquisisce i poteri di Onslaught, Scarlet tenta di fermarlo lanciando un incantesimo che, fallendo, inverte la \"bussola morale\" di vari supereroi e supercriminali. Iron Man, subendone gli effetti, diviene egoista, megalomane e nuovamente alcolista. Scongiurata la crisi e spezzato l'incantesimo Tony ne rimane assoggettato proteggendosi (all'insaputa di tutti) dietro un campo di forza assieme a Havok e Sabretooth. Trasferitosi dunque a San Francisco, l'auto-battezzatosi Superior Iron Man si costruisce un'armatura interamente bianca e distribuisce gratuitamente ai cittadini l'Extremis 3.0 App, una nuova versione del bio-virus che consente a chi l'assume di raggiungere il massimo del potenziale umano per 24 ore; non appena ogni cittadino ne diviene dipendente al punto da iniziare a venerare Stark come un messia, questi inizia a esigere un pagamento giornaliero di $99.99 da chiunque desideri averne altro, facendo s\u00ec che molti abitanti, disperati, si diano al crimine per potersi permettere il virus, cosa che gli provoca prima una faida con Devil e, in seguito, porta Pepper ad affrontarlo in un ultimo tentativo di farlo ragionare, per poi minacciarlo di servirsi dei media per smascherare il suo complotto e rivelare all'opinione pubblica del mostro che \u00e8 diventato.\nNel corso delle fasi finali dell'incursione tra Terra 616 e Terra 1610 Iron Man affronta nuovamente Steve Rogers, intenzionato a fargli confessare di essere sempre stato a conoscenza dell'inevitabile evento; prima che il duello tra i due abbia un esito, tuttavia, vengono schiacciati da un elivelivolo dello S.H.I.E.L.D. dell'universo parallelo.\nNuovissimo Universo Marvel.\nCon la rinascita del multiverso, Iron Man viene guarito dagli effetti dell'inversione ritornando alla sua normale personalit\u00e0 ed inventando una nuova armatura dai colori classici capace di cambiare forma adattandosi alle circostanze; inoltre inizia una relazione con la dottoressa Amara Perera ed offre un lavoro nella sua societ\u00e0 a Mary Jane Watson, di modo da risarcirla per aver accidentalmente distrutto uno dei suoi nightclub. Contemporaneamente si mette alla guida della nuova formazione di Avengers assieme a Capitan America (Sam Wilson) e Thor (Jane Foster), riuscendo inoltre a rintracciare sua madre biologica, la cantante ed ex-agente S.H.I.E.L.D. Amanda Armstrong, che gli rivela di averlo abbandonato poich\u00e9 rimasta traumatizzata dopo aver dovuto uccidere il suo padre biologico Jude, doppiogiochista dell'HYDRA.\nPoteri e abilit\u00e0.\nTony Stark \u00e8 un genio dotato di un quoziente intellettivo elevatissimo nonch\u00e9 uno dei migliori scienziati della Terra assieme a Reed Richards, Henry Pym e Bruce Banner. Laureatosi al MIT in ingegneria e fisica a soli 17 anni, oltre che come inventore e meccanico, Stark dispone di una profonda conoscenza nei campi della matematica, della chimica, dell'informatica e della meccanica quantistica, cosa che lo porta a scoprire e migliorare costantemente nuove tecnologie. \u00c8 inoltre molto rispettato nel mondo degli affari, ed \u00e8 considerato uno dei migliori strateghi commerciali del mondo, essendosi dimostrato pi\u00f9 volte capace di far sorgere nuove compagnie dal nulla, nonch\u00e9 di rientrare in possesso della sua societ\u00e0 qualora sottrattagli. Durante un periodo in cui era impossibilitato a servirsi dell'armatura, Stark ha chiesto a Capitan America di addestrarlo nel combattimento corpo a corpo, conseguendo ottimi risultati nel giro di pochissimo tempo.\nDopo aver introdotto nel suo sistema nervoso il virus tecno-organico Extremis modificandolo a suo piacimento, fonde l'armatura al suo stesso corpo immagazzinandone gli strati interni nelle cavit\u00e0 delle sue ossa controllandoli grazie ai propri impulsi nervosi. Le modifiche alla sua struttura biologica gli permettono inoltre di sviluppare un fattore di guarigione, nonch\u00e9 l'abilit\u00e0 di controllare i sistemi elettronici. L'Extremis e i poteri che ne derivano gli vengono tuttavia in seguito rimossi da un virus Skrull, motivo per il quale (dopo essersi risvegliato da un coma) si impianta nel petto un Reattore Arc, ideato da Danny Rand, che automatizza tutte le sue funzioni biologiche incrementando le sue capacit\u00e0 fisiche e intellettive al punto da poter comunque controllare mentalmente la propria armatura.\nArmatura.\nIron Man indossa una potente armatura esoscheletrica che gli conferisce forza e velocit\u00e0 sovrumane, una resistenza allo strenuo dell'invulnerabilit\u00e0 e la capacit\u00e0 di volare raggiungendo velocit\u00e0 fino a Mach-8. Tale armatura, inventata ed assemblata dallo stesso Stark, \u00e8 costituita da una matrice allineata molecolarmente di ferro, oro, titanio e altre leghe in misura minore (favorendo sia i movimenti che le capacit\u00e0 difensive); inoltre viene alimentata da una combinazione di convertitori solari, batterie elettriche e un generatore interno a particelle beta, sebbene possa assorbire e riconvertire anche altre forme d'energia.\nElementi importanti del personaggio, a differenza di altri supereroi, sono l'aspetto e le abilit\u00e0 della sua armatura, costantemente aggiornate, migliorate e modificate: la prima armatura grigio ferro \u00e8 stata dipinta color oro poich\u00e9 spaventava la gente e, in seguito, sostituita con una dal design pi\u00f9 morbido e formoso. In varie occasioni Stark si \u00e8 servito di armature di carattere specifico ad esempio per viaggi spaziali, immersioni a pressione atmosferica o manovre stealth; vi sono inoltre armature realizzate al fine di fronteggiare avversari specifici: la \"Silver Centurion\" creata per combattere Iron Monger, la \"Hulkbuster\" ideata per poter affrontare Hulk e la \"Thorbuster\" creata coi frammenti del Distruttore per poter combattere Thor. Nel corso della Guerra delle Armature, Stark ha inoltre ideato dei dispositivi che, se attaccati a un'armatura basata su una sua tecnologia, ne disabilitano i componenti rendendola inutilizzabile. Tali apparecchiature non sortiscono per\u00f2 alcun effetto sui modelli di armatura costruiti in seguito.\nIl sistema di armamenti dell'armatura si \u00e8 evoluto nel corso degli anni, sebbene l'arma offensiva tradizionale di Iron Man rimangono i raggi repulsori emessi dal palmo dei guanti. Altre armi presenti in varie incarnazioni dell'armatura sono: l'uniraggio (\"Uni-Beam Projector\") emesso dal suo petto, le sonde estraibili (\"Pulse Bolts\") atte a raccogliere energia cinetica durante gli spostamenti, un generatore di EMP ed uno scudo di energia estensibile fino a 360 gradi. Altre dotazioni di molte armature sono: il generatore di raggi ultra-freon capace di manipolare i campi magnetici, l'emettitore di esplosioni soniche, un proiettore di ologrammi, varie tipologie di missili, piccoli cannoni repulsori e mitragliatrici.\nAltre versioni.\n1602.\nIn \"1602\", Lord Iron \u00e8 un nobile spagnolo che, dopo essere stato catturato e torturato dagli inglesi durante la guerra, \u00e8 costretto ad indossare sempre una pesante armatura per sopravvivere. Incaricato dal Re di Spagna di cacciare le \"streghe\" nel Nuovo Mondo, Lord Iron finisce per scontrarsi con David Banner.\nAge of X.\nNel crossover \"Age of X\", Tony Stark \u00e8 stato infettato da un virus che lo ha fuso all'armatura e, resosi conto di star progressivamente perdendo la sua umanit\u00e0 in favore dell'intelligenza artificiale, implora i suoi compagni di ucciderlo, venendo esaudito.\nAmalgam.\nNell'universo Amalgam, il magnate dell'aeronautica Hal Stark/Iron Lantern (unione tra Hal Jordan e Tony Stark), proprietario della Stark Aircraft, dopo essere rimasto ferito in un incidente si costruisce un'armatura con pacemaker per il suo cuore, usando una potente lanterna donatagli da un alieno morente e capace di generare un'energia verde sconosciuta.\nAttack on Avengers.\nNel crossover tra la Marvel-Disney e \"L'attacco dei giganti\", i Vendicatori affrontano i giganti che stanno invadendo New York assieme ai Guardiani della Galassia e dei protagonisti del manga.\nAvataars: Patto dello Scudo.\nNella miniserie \"Avataars\", Ironheart \u00e8 un cavaliere membro dei Campioni del Reame.\nBullet Points.\nNella miniserie \"Bullet Points\", dopo la morte di Abraham Erskine e la chiusura del Progetto Super Soldato, Steve Rogers, sempre desideroso di servire il suo paese, diviene Iron Man. Quando per\u00f2 questi viene ucciso in uno scontro con Hulk, Tony Stark ne diviene il sostituto.\nThe End.\nIron Man compare in due differenti incarnazioni del ciclo \"The End\", che immagine il finale delle avventure di vari personaggi Marvel Comics:\nL'era di Apocalisse.\nNella saga \"L'era di Apocalisse\", Tony Stark \u00e8 un membro del Grande Consiglio Umano.\nExiles.\nDurante i loro viaggi per realt\u00e0 parallele, gli Exiles hanno incontrato varie versioni alternative di Iron Man:\nHouse of M.\nNella realt\u00e0 alternativa di \"House of M\", Tony dirige la Stark Enterprises e suo padre Howard \u00e8 ancora vivo. Assieme al genitore ha costruito una armatura ipertecnologica grazie alla quale \u00e8 stato il vincitore dello show televisivo \"Sapiens Death Match\" dove i non mutanti si affrontano in combattimenti all'ultimo sangue. Quando il padre rivela di star cospirando contro Magneto Tony, con l'aiuto di alcuni partecipanti allo show, riesce a fermare l'attacco terroristico salvando migliaia di mutanti e guadagnandosi cos\u00ec la stima sia loro che dello stesso Magneto.\nIron Maniac.\nIron Maniac \u00e8 una versione alternativa malvagia di Tony Stark proveniente da Terra-5012, luogo ove l'Uomo Ragno non esiste, Hank Pym \u00e8 Hulk, i Vendicatori sono morti e Stark ha iniziato una dura guerra con Reed Richards nel corso della quale \u00e8 stato orrendamente sfigurato e bandito su Terra-616 da cui tenta di fuggire sfruttando i poteri di un mutante neofita venendo per\u00f2 sconfitto dall'Uomo Ragno e X-23. Imprigionato su un Helicarrier dello S.H.I.E.L.D., Iron Maniac osserva con orrore mentre, nella nuova realt\u00e0, l'evento che ha causato la morte dei Vendicatori nel suo mondo (la guerra col super-alieno Titannus) si risolve senza spargimenti di sangue col suicidio dell'alieno. Liberatosi, costruisce un'armatura ed affronta l'Uomo Ragno, Wolverine, Capitan America e Luke Cage, venendo sconfitto grazie al sacrificio di Freedom Ring e nuovamente imprigionato.\nMangaverse.\nNel \"Marvel Mangaverse\", dopo aver operato per un po' come Iron Man, Tony Stark scompare misteriosamente dalla circolazione ed il suo ruolo viene preso dalla sua sorella gemella, l'ex-agente S.H.I.E.L.D. Antoinette \"Toni\" Stark. Dopo che essa muore in uno scontro con Hulk, Tony fa ritorno ridotto a una testa tenuta in vita da vari supporti vitali e, trapiantata la sua coscienza in un corpo clonato, torna attivo come Iron Man costruendo mecha per i Vendicatori.\nMarvel Adventures.\nNella realt\u00e0 \"Marvel Adventures\", Stark viene catturato dall'A.I.M. assieme a Gia-Bao Yinsen, un inventore pacifista originario di Madripoor che lo critica aspramente per aver permesso all'A.I.M. di impossessarsi di armi progettate dalla sua azienda e servirsene per attaccare il suo paese. I due decidono comunque di collaborare per fuggire costruendo due armature (una color oro e l'altra rossa), sebbene durante tale operazione Yinsen muoia.\nMarvel Noir.\nNella serie \"Iron Men Noir\", Tony Stark \u00e8 un industriale degli anni trenta nonch\u00e9 un avventuriero. Tradito dalla compagna di avventure Giulietta Nefaria, cade in una trappola tesagli dai baroni nazisti Strucker e Zemo rimanendo gravemente ferito e sopravvivendo tramite l'impianto di una piastra magnetica nel torace. Scoperto in seguito che il barone Zemo \u00e8 in realt\u00e0 suo padre, a lungo creduto morto, Tony, capendo che l'uomo ha subito un lavaggio del cervello dai nazisti, lo uccide.\nMarvel Scimmie.\nNell'universo \"Marvel Scimmie\" il personaggio \u00e8 un mandrillo chiamato Iron Mandrill.\nMarvel Zombi.\nIn \"Marvel Zombi\" Iron Man viene contagiato dal virus e diviene uno zombie; all'arrivo di Silver Surfer sulla Terra, Tony cerca di divorarlo ma viene tagliato in due dal Surfer cosa che, tuttavia, non lo uccide, tanto che sar\u00e0 uno degli zombi che divorer\u00e0 Galactus.\nMC2.\nNel futuro alternativo di \"MC2\", Tony ha smesso di essere Iron Man e si \u00e8 ritirato dopo aver inventato Mainframe, un'intelligenza artificiale che lo sostituisce nella nuova generazione di Vendicatori.\nNewuniversal.\nNella miniserie \"newuniversal\", Tony Stark \u00e8 uno dei 3 esseri umani dotati di poteri a seguito dell'Evento Bianco avvenuto il 26 aprile 1953, che lo trasforma da studente mediocre a genio scientifico tanto da risollevare l'industria di famiglia e raggiungere un tale livello tecnologico da surclassare chiunque sul pianeta. Rapito in Vietnam nel 1959, riesce a fuggire ai suoi carcerieri costruendo una sofisticata armatura ma, fatto ritorno in patria, viene ucciso da un agente del Progetto Spitfire, che si appropria della sua armatura.\nTerra X.\nNella realt\u00e0 alternativa di \"Terra X\", Tony Stark \u00e8 il solo ad essersi messo in salvo dalle Nebbie Terrigene che hanno donato a tutto il mondo superpoteri e vive in una base orbitale nello spazio.\nUltimate.\nNell'universo Ultimate Tony Stark \u00e8 un miliardario che, affetto da un tumore incurabile, ha deciso di impiegare il tempo che gli resta da vivere per aiutare il proprio prossimo assumendo l'identit\u00e0 di Iron Man. Collabora col generale Nick Fury nel rifornire di attrezzature agli Ultimates, entrando a far parte del gruppo di supereroi a sua volta nonostante, a discapito dell'atteggiamento arrogante, sia spesso dubbioso delle sue capacit\u00e0.\nDiverso tempo dopo sposa Natasha Romanova che tuttavia si rivela essere una traditrice infiltrata negli Ultimates dai Liberatori; ci\u00f2 porta Stark a metterla KO manipolando i naniti precedentemente inseriti nel suo sangue. Tale tradimento gli provoca poi una certa depressione e la caduta nell'alcolismo.\nVendicatori/JLA.\nNel crossover \"Vendicatori/JLA\" Iron Man esordisce sconfiggendo Starro e, in seguito, arriva a Metropolis con l'aiuto di Metron e, dopo vari scontri con personaggi quali Lanterna Verde, Capitan Atom, Freccia Verde e Wonder Woman, lui e i Vendicatori si alleano alla Justice League nella battaglia finale contro Krona.\nWhat If?\nIl personaggio \u00e8 stato reinventato in due scenari della serie fuori continuity \"What If?\":\nAltri media.\nCinema.\nNel franchise del Marvel Cinematic Universe, Tony Stark / Iron Man \u00e8 interpretato da Robert Downey Jr.; oltre a essere uno dei personaggi presenti in pi\u00f9 film, \u00e8 anche il pi\u00f9 frequentemente menzionato e tra i principali protagonisti della \"Saga dell'Infinito\". La sua evoluzione \u00e8 spesso considerata l'arco narrativo definitivo della serie."}
{"id": "278629", "revid": "2121638", "url": "https://it.wikipedia.org/wiki?curid=278629", "title": "Nightcrawler", "text": "Nightcrawler, il cui vero nome \u00e8 Kurt Wagner, \u00e8 un personaggio immaginario dei fumetti della Marvel Comics ideato nel 1975 da Chris Claremont e Len Wein (testi) e da Dave Cockrum (disegni). \u00c8 un mutante e fa parte del gruppo degli X-Men. Fa la sua apparizione nel primo numero della rivista \"Giant Size X-Men\" (maggio 1975). Tra i suoi superpoteri il pi\u00f9 caratteristico \u00e8 il teletrasporto.\nCaratteristiche.\nNightcrawler, pseudonimo di Kurt Wagner, \u00e8 un mutante presente nella squadra degli X-Men. Egli vanta una vasta gamma di superpoteri, che vanno dal teletrasporto alla capacit\u00e0 di fondersi con l'oscurit\u00e0, grazie alla quale riesce a mimetizzarsi. \u00c8 inoltre dotato di ottime abilit\u00e0 ginniche e marziali e di una buona padronanza dell'arte della scherma.\nUna delle peculiarit\u00e0 specifiche di Nightcrawler \u00e8 il suo aspetto: ha ereditato la pelle blu e gli occhi gialli della madre, Mystica, e le sembianze demoniache del padre, Azazel, caratterizzate da tre dita nelle mani e nei piedi, canini aguzzi. A causa del suo aspetto viene spesso scambiato per una figura demoniaca, a dispetto del suo animo gentile e della sua fede di fervente cristiano cattolico.\nBiografia.\nNightcrawler nasce in un periodo sconosciuto, figlio di Mystica e del mutante Azazel, sovrano dell'Isla das Demonas, che dichiara di essere Satana. Azazel incontra Mystica trent'anni prima, mentre era sposata al barone Wagner e viveva in Baviera, seducendola e ingravidandola per avere da lei uno dei figli che, secondo i suoi piani, gli servivano per generare dei portali tramite i quali invadere la terra con il suo esercito.\nQuando viene al mondo, i suoi concittadini, spaventati dal suo aspetto e da quello di Mystica, che non era riuscita a mantenere le sembianze umane durante il parto, iniziano una caccia alle streghe. Mystica deve fuggire, lasciando cadere deliberatamente il bambino da una cascata. Il piccolo viene trovato dalla zingara \"Margali Szardos\" che lo alleva e gli fornisce l'identit\u00e0 di Kurt Wagner. Nel circo Kurt cresce accanto ai due figli di Margali, Stefan e Jimanie (che diverr\u00e0 Amanda Sefton), divenendo un trapezista formidabile. Kurt e Jimanie si innamorano. Quando il fratellastro Stefan impazzisce uccidendo due bambini, Kurt lo affronta e, nel tentativo di fermarlo, per errore lo uccide. Kurt fugge dalla furia di Margali, che era anche una signora delle arti mistiche e si reca a Windzeldorf in Germania.\nL\u00e0 i cittadini spaventati incominciano a perseguitarlo, ma viene salvato da Charles Xavier, che gli propone di unirsi agli X-Men. Entra cos\u00ec a far parte della nuova squadra di X-Men insieme con Colosso, Tempesta, Wolverine e altri mutanti, arruolati da Xavier per liberare gli X-Men originali intrappolati dall'isola vivente Krakoa, diventando uno dei membri pi\u00f9 famosi della squadra.\nIn uno degli episodi Kurt incontra l'Uomo Ragno. La storia si svolge a New York, dove Kurt decide di recarsi a seguito della notizia dell'assassinio di un suo amico che il Daily Bugle attribuisce all'Uomo Ragno. Kurt si imbatte nell'eroe sulla scena di un crimine e, poich\u00e9 lo trova con in mano un fucile, si convince della sua colpevolezza. I due si accusano reciprocamente del delitto e combattono fino a quando il Punitore li raggiunge e comincia a sparare su di loro. I due eroi, compreso l'equivoco, si alleano contro il comune nemico Castle che ha la meglio. Altre sparatorie convincono i tre eroi di essere vittime di una trappola. Riescono a fuggire e raggiungono Harlem dove Mosaico d\u00e0 il via a una lotta che per poco non uccide l'Uomo Ragno. Dopo la fine della battaglia Kurt ritorna all'istituto.\n\u00c8 il primo degli X-Men a scoprire le prigioni di Magneto su Genosha.\nNegli anni ha fatto parte del supergruppo Excalibur e di una squadra dei Difensori. Ultimamente Kurt ha scoperto le sue vere origini, ha fermato l'evocazione di alcuni demoni con l'aiuto di Magik II e aiuta gli X-Men ad affrontare la crisi del \"M-Day\".\nDurante la saga \"Secondo Avvento\" Nightcrawler viene trapassato dal braccio della Sentinella Bastion nel tentativo di proteggere la Messia Mutante Hope. Teleportatosi con la ragazza e buona parte del corpo del nemico su Utopia, qui morir\u00e0 poco dopo a causa delle ferite subite.\nResurrezione.\n\u00c8 riapparso durante l'iniziativa Marvel NOW! su Amazing X-Men numero 1, pubblicato su Wolverine and the X-Men durante il primo arco narrativo, alla fine dell'arco ritorna in vita facendo un patto con delle creature chiamate Bamf e risorge, ma a costo della sua anima\nTraduzione del nome in italiano.\nIn italiano il personaggio \u00e8 presentato con il nome originale in inglese, a differenza di altri personaggi (per esempio Ciclope e Colosso). Tale nome indica in inglese un lombrico. Il termine \u00e8 per\u00f2 anche un composto dei sostantivi \"night\" (notte) e \"crawler\" (persona che striscia) che hanno un evidente riferimento alla sua capacit\u00e0 di mimetizzarsi nelle tenebre. Malgrado questo secondo significato sia preponderante nel caratterizzare il personaggio, negli anni settanta l'Editoriale Corno nelle prime edizioni degli X-Men in italiano scelse di ribattezzare il personaggio \"Lombrico\".\nAltre versioni.\nUltimate.\nIn \"Ultimate X-Men\", Kurt ha fatto parte del progetto Arma X assieme a Rogue e Fenomeno.\nIn tale versione Kurt \u00e8 molto amico di Colosso.\n\u00c8 una delle prime vittime dell'ondata d'acqua causata da Magneto durante Ultimatum.\nAmalgam.\nNell'universo Amalgam Comics c'\u00e8 un personaggio di nome \"Nightcreeper\" che milita nella JLX; costui si forma combinando Kurt al personaggio DC comics Creeper.\nRuins.\nIn questo universo tutto ci\u00f2 di sbagliato che poteva succedere ai personaggi pi\u00f9 famosi dei fumetti succede: qui i mutanti sono considerati una minaccia dal governo e quindi rinchiusi, e tra i vari prigionieri si pu\u00f2 vedere Nightcrawler seduto che si mangia la sua stessa coda.\nAltri media.\nCinema.\nNel film \"X-Men 2\" (2003) diretto da Bryan Singer, il personaggio \u00e8 interpretato da Alan Cumming. All'inizio \u00e8 solo una pedina nelle mani del colonnello William Stryker che cerca di utilizzarlo per scatenare una guerra tra umani e mutanti cercando di uccidere il presidente, fallendo in quanto ferito da una delle guardie. Verr\u00e0 trovato da Jean Grey e Tempesta, unendosi agli X-Men.\nInizialmente il personaggio sarebbe dovuto apparire in \"X-Men - Giorni di un futuro passato\", ma Singer disse: \"stavamo forzando troppi mutanti nella storia.\" Tuttavia, in una scena dove Mystica si infiltra nell'ufficio di Bolivar Trask per sfogliare il suo schedario, trova una foto del cadavere di Azazel. Mystica si mette a piangere nel vedere Azazel morto, implicando che abbiano avuto una relazione.\nKodi Smit-McPhee interpreta il giovane Nightcrawler nel film \"X-Men - Apocalisse\" del 2016, sempre diretto da Bryan Singer. Artista circense del Circo di Monaco, Kurt viene costretto a combattere in un fight club per mutanti contro Angelo. Viene liberato da Raven e condotto alla scuola per giovani mutanti di Xavier. Quando la scuola viene distrutta dal primo attacco di Apocalisse, Nightcrawler collabora con Scott Summers e Jean Grey per salvare Hank McCoy, Raven, Peter Maximoff e Moira MacTaggert catturati dal colonnello William Stryker, dopodich\u00e9 giungono al Cairo per confrontarsi con Apocalisse, in cui Nightcrawler salva Xavier mentre il potente mutante cerca di trasferire la sua mente nel telepate, e poi salva la squadra dal jet che, schiantandosi, uccide Angelo; l'effetto collaterale per il teletrasporto con molte persone in una volta lo lascia cos\u00ec esausto che rimane svenuto fino a quando la battaglia con Apocalisse \u00e8 finita. Alla fine del film diventa uno dei nuovi X-Men e si prepara ad allenarsi con gli altri affrontando delle Sentinelle nella Danger Room.\nIl personaggio appare brevemente in \"Deadpool 2\" del 2018, quando il protagonista gira per l'X-Mansion domandandosi dove siano tutti gli altri mutanti oltre a Colosso e Testata Mutante Negasonica. Nightcrawler, Ciclope, Quicksilver, Tempesta, Xavier e Bestia si trovano in una stanza vicina a Wade e Bestia chiude silenziosamente la porta per non essere scoperti.\nMcPhee ha ripreso il ruolo del personaggio in \"X-Men - Dark Phoenix\" del 2019. Qui, Nightcrawler \u00e8 ufficialmente un membro degli X-Men, e parte con la sua squadra nello spazio per salvare alcuni astronauti rimasti intrappolati. Insieme a Jean Grey e Quicksilver, entra nella nave degli astronauti e riesce a salvarli, ma una volta tornati sulla Terra, Jean comincia a comportarsi in maniera strana. Nightcrawler aiuta cos\u00ec la sua squadra a salvare Jean, ma essa uccide Mystica. Dopo il funerale, Nightcrawler si reca a New York insieme a Xavier, Tempesta e Ciclope per cercare Jean, ma sono costretti a combattere contro Magneto e Bestia che \u00e8 finito dalla sua parte, venendo per\u00f2 catturati da alcuni soldati americani e trasportati su un treno. Successivamente, si liberano e si alleano con Magneto e Bestia per salvare Jean, ma essa purtroppo muore. Nightcrawler ritorna cos\u00ec alla scuola di Xavier insieme ai suoi compagni.\nCartoni Animati.\nIl personaggio appare nelle seguenti serie a cartoni animati:\nVideogiochi.\nIl personaggio \u00e8 apparso nei seguenti videogiochi:"}
{"id": "278630", "revid": "1345932", "url": "https://it.wikipedia.org/wiki?curid=278630", "title": "Dario II di Persia", "text": "Re di Persia.\nOco giunse al trono in seguito ad una spietata guerra tra i figli di Artaserse I. Alla morte di questi, nel 424 a.C., sal\u00ec al trono il legittimo erede: suo figlio maggiore Serse II, che regn\u00f2 solamente per poco pi\u00f9 di due mesi, e che venne ucciso dal fratello Sogdiano.\nL'estrema instabilit\u00e0 della situazione permise a Oco, figlio illegittimo di Artaserse I e satrapo di Ircania, di eliminare, dopo soli sette mesi di regno, Sogdiano, e di salire al trono assumendo il nome di Dario II. Allo scopo di evitare ulteriori tentativi di scalata al potere, Dario II elimin\u00f2 il proprio fratello Arsite, accusandolo di ribellione assieme al generale Artifio e condannandolo alla pena del soffocamento nella cenere, la stessa che era gi\u00e0 stata subita da Sogdiano.\nLe notizie su questi fatti sono di fonte greca, in quanto le tavolette cuneiformi degli annali persiani, provenienti dagli scavi di Nippur, non citano n\u00e9 Serse II n\u00e9 Sogdiano, e in esse il regno di Dario II segue direttamente quello di Artaserse I. Le nostre conoscenze sul regno di Dario II sono molto scarse.\nAtene avrebbe appoggiato la ribellione del satrapo Pissutne in Caria nel 413 a.C., morto il satrapo, gli Ateniesi diedero man forte al figlio Amorges, continuando cos\u00ec la rivolta. In seguito a ci\u00f2 Dario II avrebbe dato ordine ai suoi satrapi in Asia Minore, Tissaferne e Farnabazo, di aumentare i tributi dovuti dalle citt\u00e0 greche e di iniziare una guerra nei confronti di Atene, ricercando anche l'alleanza di Sparta. Senofonte riferisce di una ribellione in Media nel 409 a.C.\n\u00c8 probabile che Esdra e Nehemia siano vissuti durante il regno di questo re.\nUn celebre discorso del Re Dario: \"Ahura Mazda, da quando ha visto la confusione che regnava su questa terra, mi ha parlato, mi ha voluto re; io sono il re. Con il favore di Ahumarazda I sono stato posto su questo trono; quello che io dico, gli altri lo fanno, perch\u00e9 \u00e8 un mio desiderio. Se ora vorrai chiederti 'Quante terre governa il re Dario?', guarda le sculture di quanti sostengono il trono, e allora lo potrai sapere, allora ti si sveler\u00e0 che un uomo persiano ha scatenato una battaglia molto lontano dalla Persia\".\nFigli.\nPrima di diventare re, era sposato con una discendente di Gobyras. Con questa donna, ebbe 4 figli, di cui uno partor\u00ec Artabazanes che divent\u00f2 re vassallo della Media Atropatene, nella seconda met\u00e0 del III secolo a.C.\nAltri 7 figli\nRe d'Egitto.\nDario II, pur non recandosi mai in Egitto si incoron\u00f2 re d'Egitto con il nome di Meriamonra Tarush.\nt3 rw \u0161 - Tarush\nI suoi primi anni di regno videro una ripresa della politica di collaborazione con i funzionari egizi introdotta da Dario I.\nL'appoggio che diede alla comunit\u00e0 ebraica di Elefantina caus\u00f2 un innalzamento dell'atteggiamento anti ebraico della popolazione egizia, atteggiamento che sfoci\u00f2, intorno al 407 a.C., in una sommossa che ebbe come conseguenza la distruzione del tempio ebraico presente sull'isola.\nGli ultimi anni di regno furono segnati dalla ribellione capeggiata da Amirteo di Sais, ribellione appoggiata sia da Atene che da Sparta."}
{"id": "278631", "revid": "27723", "url": "https://it.wikipedia.org/wiki?curid=278631", "title": "Onde gravitazionali", "text": ""}
{"id": "278635", "revid": "114857205", "url": "https://it.wikipedia.org/wiki?curid=278635", "title": "USS Nautilus", "text": "Quattro unit\u00e0 della US Navy sono state battezzate Nautilus, e un'altra Nautilus II, parola in greco antico che significa sia nave che marinaio e genere di molluschi cefalopede, Nautilo.\nIl nome \"Nautilus\" venne dato anche al primo sottomarino di Robert Fulton, nel 1800, ed \u00e8 il nome del sottomarino immaginato da Jules Verne nel suo \"Ventimila leghe sotto i mari\". Sebbene anche l'US Navy abbia dato questo nome a dei sottomarini, il Naval Historical Center della marina statunitense non cita n\u00e9 il mezzo di Fulton, n\u00e9 quello immaginato da Verne, come origine del nome delle unit\u00e0 statunitense.\nA queste si aggiunge:\nA queste si aggiungono:"}
{"id": "278639", "revid": "74801", "url": "https://it.wikipedia.org/wiki?curid=278639", "title": "Johann M\u00fchlegg", "text": "Biografia.\nStagioni 1991-1998.\nHa debuttato in campo internazionale ai Mondiali del 1991 in Val di Fiemme, e ha ottenuto il primo risultato di rilievo in Coppa del Mondo il 14 dicembre dello stesso anno nella a tecnica libera di Thunder Bay (4\u00b0). Ha gareggiato per la nazionale tedesca fino al 1999, partecipando anche a tre edizioni dei Giochi olimpici invernali, (31\u00b0 nella , 7\u00b0 nella , 16\u00b0 nell'inseguimento, 6\u00b0 nella staffetta), (17\u00b0 nella , 9\u00b0 nella , 8\u00b0 nell'inseguimento, 4\u00b0 nella staffetta) e (27\u00b0 nella , 7\u00b0 nella , 17\u00b0 nell'inseguimento, 8\u00b0 nella staffetta) e a quattro dei Campionati mondiali (5\u00b0 nella staffetta di Falun 1993 il miglior risultato). Per i colori tedeschi non and\u00f2 mai a podio, anche se vinse due volte (1994 e 1999) la Marcialonga, arrivando incredibilmente in tutte e due le edizioni a pari merito con lo stesso tempo, rispettivamente, di Silvano Barco e Juan Jes\u00fas Guti\u00e9rrez.\nInizi\u00f2 ad avere problemi con la Federazione sciistica della Germania e dopo i Giochi di Nagano fu sospeso dalla squadra a causa dei suoi comportamenti inappropriati.\nStagioni 1999-2000.\n alla cittadinanza spagnola, che gli fu concessa l'11 novembre 1999. Il 10 dicembre di quello stesso anno, gareggiando per la Spagna, vinse per la prima volta una gara di Coppa del Mondo, la a tecnica libera di Sappada. A fine stagione s'aggiudic\u00f2 sia la Coppa del Mondo generale sia quella di lunga distanza.\nL'anno dopo vinse due medaglie ai Mondiali di Lahti, l'argento nell'inseguimento (medaglia inizialmente assegnata al finlandese Jari Isomets\u00e4, poi squalificato per doping) e l'oro nella a tecnica libera.\nAi XIX Giochi olimpici invernali di M\u00fchlegg vinse l'oro nella a tecnica libera e nella a inseguimento, . M\u00fchlegg fin\u00ec al primo posto anche nella a tecnica classica, disputata il 23 febbraio, ultimo sabato dei Giochi: sul finire della gara M\u00fchlegg rimont\u00f2 rapidamente sul russo Michail Ivanov 14,9 secondi, ma venne espulso dalle Olimpiadi il giorno seguente, dopo essere risultato positivo in un controllo antidoping alla darbepoetina, una farmaco analogo all'EPO che fa aumentare il numero di globuli rossi nel sangue. Il Comitato Olimpico Internazionale inizialmente lasci\u00f2 a M\u00fchlegg gli ori delle prime due gare, ma nel dicembre 2003 una decisione della Corte d'arbitrato dello sport ritir\u00f2 anche quelle due medaglie. .\nM\u00fchlegg non torn\u00f2 pi\u00f9 alle gare; nell'ottobre del 2004 pubblic\u00f2 la sua autobiografia \"Allein gegen Alle\" (\"Solo contro tutti\").\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nMS = partenza in linea\nTC = tecnica classica\nTL = tecnica libera"}
{"id": "278646", "revid": "104458", "url": "https://it.wikipedia.org/wiki?curid=278646", "title": "Vincent Vittoz", "text": "Biografia.\nHa debuttato in campo internazionale in occasione dei Mondiali juniores di Breitenwang nel 1994, senza ottenere risultati di rilievo.\nIn Coppa del Mondo ha esordito il 13 gennaio 1996 nella 15\u00a0km a tecnica classica di Nov\u00e9 M\u011bsto na Morav\u011b (22\u00b0), ha ottenuto il primo podio l'8 dicembre 2000 nella 15\u00a0km a tecnica libera di Santa Caterina di Valfurva (2\u00b0) e la prima vittoria il 23 novembre 2002 nella 10\u00a0km a tecnica libera di Kiruna. Pur non avendo mai vinto n\u00e9 una Coppa generale n\u00e9 una di specialit\u00e0, in carriera ha chiuso per tre stagioni consecutive (2005, 2006 e 2007) al secondo posto nella classifica di Coppa del Mondo di distanza.\nIn carriera ha partecipato a quattro edizioni dei Giochi olimpici invernali (, , e ), ottenendo come migliori risultati due quarti posti, entrambi in staffetta (nel 2006 e nel 2010), e a otto dei Campionati mondiali, vincendo una medaglia d'oro.\nSi \u00e8 ritirato al termine della stagione 2010-2011.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nMS = partenza in linea\nPU = inseguimento\nTC = tecnica classica\nTL = tecnica libera"}
{"id": "278650", "revid": "110157", "url": "https://it.wikipedia.org/wiki?curid=278650", "title": "Februus", "text": "Februus era per gli Etruschi il dio della morte e della purificazione.\nPass\u00f2 poi nella mitologia romana, il nome venne modificato in Febris e associato alla guarigione dalla malaria.\nI Februalia, le festivit\u00e0 a lui associate, coincidevano con i Lupercalia, dedicati al dio Fauno e alla dea Febris, e per questo motivo le tre divinit\u00e0 vennero in seguito spesso confuse. Con l'avvento del Cristianesimo l'eco di tali culti sembra sopravvivere per giustapposizione nel culto di Santa Febronia, inizialmente venerata il 14 febbraio, poi slittata al giorno del Dies Natalis, il 25 giugno.\nDal suo nome deriva quello del mese di febbraio, dal latino \"februare\" 'purificare'."}
{"id": "278652", "revid": "486946", "url": "https://it.wikipedia.org/wiki?curid=278652", "title": "Cane nudo cinese", "text": ""}
