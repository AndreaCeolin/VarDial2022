{"id": "309958", "revid": "547992", "url": "https://it.wikipedia.org/wiki?curid=309958", "title": "Luciana Littizzetto", "text": "Biografia.\nNata a Torino da una famiglia originaria di Bosconero, \u00e8 cresciuta nel quartiere torinese San Donato, dove nell'omonima via i genitori gestivano una latteria.\nDopo essersi diplomata in pianoforte nel 1984 presso il Conservatorio G. Verdi, sempre a Torino, intraprende l'insegnamento della musica alla Scuola media statale \"Carlo Levi\" del quartiere Vallette, attivit\u00e0 che la terr\u00e0 occupata per nove anni e che le permetter\u00e0 di venire a contatto con situazioni che, in futuro, le daranno spunto per la creazione dei suoi personaggi. In quegli anni, inoltre, Luciana collabora con \"Giovent\u00f9 Operaia\", il mensile della GiOC (movimento a cui aderisce in quel periodo), su cui pubblica i suoi primi articoli, per lo pi\u00f9 sul mondo della scuola o recensioni musicali e cinematografiche, in cui \u00e8 gi\u00e0 percepibile lo stile ironico e disincantato che in seguito caratterizzer\u00e0 il suo lavoro nello spettacolo.\nNel frattempo, si laurea in materie letterarie presso la Facolt\u00e0 di Magistero dell'Universit\u00e0 degli Studi di Torino, nel 1990, con una tesi in storia del melodramma intitolata \"La luna nel Romanticismo\".\nTra il 1988 e il 1990 frequenta la scuola di recitazione dell'\"Istituto d'arte e spettacolo\" al circolo Dravelli di Moncalieri, all'epoca diretta da Arnoldo Fo\u00e0.\nQui concepisce i suoi primi spettacoli di cabaret, \"Lacrime\", \"Sogni\" e \"Sesso\", cominciando a esibirsi in alcuni locali cittadini come il teatro Juvarra e Hiroshima Mon Amour, spesso con altri cabarettisti torinesi, come le Sorelle Suburbe, Cesare Vodani, e Beppe Braida.\nParallelamente inizia l'attivit\u00e0 di doppiaggio presso la \"Delta Film\" di Gassino Torinese, prestando la voce a personaggi di soap e telenovele. Dopo aver vinto, nel 1991, il premio \"Ettore Petrolini\" al Festival di cabaret \"Bravograzie\" di Aosta e dopo la partecipazione come corista, sempre nello stesso anno, a una delle canzoni del disco \"C\u00e0bala\" dei Loschi Dezi (poi divenuti Mau Mau), fa parte del cast della trasmissione televisiva \"Avanzi\" di Rai Tre, condotta da Serena Dandini, guadagnando continui consensi.\nSuccessivamente, anche aiutata da un'agenzia di Milano, abbandona l'impiego di insegnante e si dedica a tempo pieno ai suoi spettacoli.\nDal 1993 torna a teatro con lo spettacolo \"Parlami d'amore Man\u00f9\", del quale \u00e8 anche autrice dei testi. Il copione mette in scena personaggi tipici, stravaganti vittime della societ\u00e0, che si rivolgono a una misteriosa dispensatrice di aiuto per risolvere i loro dilemmi. Al Festival di Sanremo scrive un testo provocatorio, \"Naziskina\", affidato al cabarettista torinese Cesare Vodani, che si classifica quarto.\nLo stesso anno partecipa, sempre su Rai Tre, alla trasmissione \"Cielito lindo\" condotta da Claudio Bisio e Athina Cenci, nella quale interpreta il personaggio di Sabrina (personaggio al quale si deve una frase divenuta un tormentone in voga in quegli anni, \"Minchia Sabbry!\"). Successivamente esordisce in radio conducendo, assieme a Piero Chiambretti, una trasmissione per Radio Due, la \"Hit Parade\".\nIl 1995 si apre con la partecipazione alla trasmissione di Rai 3 \"Letti gemelli\" con Oreste De Fornari e Gloria De Antoni e, in estate, sempre sulla stessa rete, \u00e8 nel cast di \"TV cumpr\u00e0\", dove presenta gag comiche in collaborazione con Michele Mirabella e Toni Garrani. Non si ferma la sua attivit\u00e0 presso Radio Due, con cui firma la radiocommedia \"Giada\", che sar\u00e0 in onda fino all'estate 1996. Nel 1997 conduce \"Single\" con Bruno Gambarotta su Rai Due per poi dedicarsi al ruolo di inviata per il programma \"Radio Duo\", in onda da giugno a settembre dello stesso anno.\nLa nuova stagione \u00e8 zeppa di impegni per la Littizzetto, che si trova divisa tra televisione e l'esordio al cinema: passando a Mediaset lavora a \"Facciamo Cabaret\" prima e a \"Ciro, il figlio di Target\" (con Gaia De Laurentiis e Enrico Bertolino), poi parallelamente \u00e8 sul set di \"Tutti gi\u00f9 per terra\", storia tratta dall'omonimo romanzo del torinese Giuseppe Culicchia, e del fortunatissimo film d'esordio di Aldo, Giovanni e Giacomo, \"Tre uomini e una gamba\". Il successo la lancia in un periodo della sua carriera molto fertile: dal 1997 partecipa per la prima volta a numerose puntate di \"Mai dire gol\" per poi tornare nel cast di \"Ciro, il figlio di Target\". In aprile riceve l'incarico di condurre il programma radiofonico \"Titanic(a)\", ogni domenica dopo pranzo, che per ogni puntata ha un colore associato attorno al quale la Littizzetto costruisce ogni volta un monologo di un'ora. Pi\u00f9 avanti esordisce anche in \"Zelig - Facciamo cabaret\" presentato da Simona Ventura, dove corona una fama da comica da tempo consolidata.\nI mondiali di calcio Francia 1998 le danno occasione di improvvisarsi nuovamente inviata, stavolta per conto della Gialappa's Band e, contemporaneamente, torna in radio con un nuovo programma, dal curioso nome \"Quizzas\". La stagione televisiva la vede impegnata ancora con \"Mai dire gol\", dove introduce due nuovi personaggi molto popolari, la pianista Nives e la ninfomane Lolita.\nNel 1999 la Littizzetto ritorna sul set, dove recita insieme con Luca Bizzarri e Paolo Kessisoglu in \"E allora mambo!\"; poi continua la sua felice partecipazione a \"Mai dire gol\", riproponendo la figura di Sabrina, assunta come cassiera in un fast food. L'anno si chiude con la pubblicazione del suo primo libro, intitolato \"L'agenda di Minchia Sabbry\".\nIl nuovo millennio si apre con la presenza della Littizzetto in svariate pellicole cinematografiche: oltre a recitare nel primo film della Gialappa's Band, \"Tutti gli uomini del deficiente\", e nella seconda pellicola di Lucio Pellegrini, \"Tandem\", \u00e8 cosceneggiatrice e protagonista di \"Ravanello pallido\". Tornata alla RAI, partecipa a \"Quelli che il calcio\" di Fabio Fazio, proponendo diversi nuovi personaggi, tra cui le celebri Babooskha e Bianca Eberni.\nIn novembre, pur non corrispondendo ai canoni di quella che viene normalmente definita una vamp, appare in un servizio fotografico sexy nella rivista Max; scrive infine il suo secondo libro \"Ti amo bastardo\". Successivamente a Mediaset lavora a \"Matricole\", in onda su Italia 1, e al \"Maurizio Costanzo Show\" e nel 2001 conduce in radio \"Le parole che non ti ho chiesto\", incentrato sui problemi di coppia. La sua attivit\u00e0 di scrittrice non si ferma e trova nello stesso anno un grande slancio: dopo \"Un attimo, sono nuda\", ottiene un imprevedibile successo editoriale con \"Sola come un gambo di sedano\", pubblicato dalla Arnoldo Mondadori Editore (oltre un milione di copie vendute).\nIl libro raccoglie alcuni degli articoli che la Littizzetto scrive settimanalmente per \"Il pensiero debole\", la rubrica da lei tenuta su \"Torino Sette\", l'inserto del venerd\u00ec de La Stampa.\nNel 2002 \u00e8 ospite di trasmissioni molto popolari, da \"Stasera pago io\" di Fiorello (in cui propone una famosa rivisitazione in chiave comica della canzone \"Buonasera dottore\" di Claudia Mori) a \"C'\u00e8 posta per te\" di Maria De Filippi, ma anche in \"Per un pugno di libri\", e ancora \"Mai dire Domenica\" e \"Maurizio Costanzo Show\". Particolarmente nota la comparsata al Festival di Sanremo 2003, dove bacia in diretta il conduttore Pippo Baudo.\nBissa la fortuna ottenuta con il libro precedente con la pubblicazione de \"La principessa sul pisello\", sempre per la Mondadori. Sotto il profilo radiofonico viene ingaggiata da Radio Deejay, con cui presenta insieme con Paoletta la trasmissione settimanale \"La Bomba\". Comincia inoltre a firmare degli spot pubblicitari, la cui vena umoristica viene addirittura premiata. Nella prima parte del 2003 torna a lavorare con la Gialappa's Band, entrando nel cast di \"Mai dire Domenica\", dove porta al successo la parodia della cartomante della \"Zingara\" e trasforma la pianista Nives in un'esperta sessuologa. Insieme con Davide Ferrario mette in scena \"Se devo essere sincera\", film di cui \u00e8 cosceneggiatrice e protagonista: nel cast anche Neri Marcor\u00e8.\nL'anno successivo la vede impegnata alla radio, dove \"La bomba\" viene trasformato in un appuntamento quotidiano, e di nuovo nel ruolo di scrittrice: mentre i suoi due pi\u00f9 grandi successi commerciali vengono tradotti in Portogallo, Spagna, Germania, Ungheria, Russia, Repubblica Ceca e Lituania, a dicembre pubblica \"Col cavolo\" (che chiude la cosiddetta \"Trilogia della verdura\"). Prima che avvenisse la fusione tra \"Le Iene\" con \"Mai dire Luned\u00ec\" (che porta alla nascita di \"Mai dire Iene\") Luciana ne era coconduttrice a fianco di Luca e Paolo (la coppia artistica con cui esordiva nel 1999 al cinema).\nDal 2005 \u00e8 nel cast del programma di Fabio Fazio \"Che tempo che fa\", appuntamento settimanale molto seguito che le garantisce nuovo lustro: abbandonati i personaggi che l'hanno resa celebre, la Littizzetto si prodiga in monologhi comici su temi d'attualit\u00e0, spesso irriverenti (di gran successo gli appelli a Camillo Ruini, al quale ella si rivolge con l'appellativo di \"Eminens\" parodiando il trattamento di \"Eminenza\", Silvio Berlusconi detto \"Sire\" o \"Berlu\", Mario Monti detto \"Montblanc\", Giorgio Napolitano detto \"Napisan\", Mariastella Gelmini e Anna Maria Bernini, dette \"la Gelmy e la Berny\" e protagoniste di surreali siparietti). Nel corso dello stesso anno gode del successo al botteghino di \"Manuale d'amore\" di Giovanni Veronesi. Ancora impegnata alla conduzione de \"La bomba\", stavolta affiancata da Vic, Luciana si prepara nel frattempo alla stesura di una sceneggiatura per un film.\nNel 2006 la Littizzetto viene confermata per l'appuntamento domenicale di \"Che tempo che fa\" e pubblica un nuovo libro, \"Rivergination\", edito da Mondadori: nel giro di poche settimane il libro fa capolino al primo posto dei libri pi\u00f9 venduti della settimana, confermando il grande successo editoriale della comica torinese. Anche la stagione 2007-2008 di \"Che tempo che fa\" vede ancora la comica impegnata la domenica sera. In aprile subisce un'operazione per asportare dei calcoli renali: ne approfitta per scherzare anche su questa esperienza, con dei collegamenti televisivi dalla sua casa di Torino, facendo leggere bollettini medici al limite dell'assurdo.\nNel 2007 partecipa al progetto artistico di Sophie Calle per la Biennale d'arte di Venezia \"Prenez soin de vous\" in cui legge la lettera inviata dall'ex fidanzato alla stessa Calle, insieme con altre 106 artiste internazionali fra cui Jeanne Moreau, Victoria Abril, Miranda Richardson, Miss Kittin e la pornostar Ovidie.\nL'8 marzo 2009 \u00e8 stata la protagonista assoluta del programma \"Che tempo che fa\", con una puntata tutta dedicata alle donne.\nNei mesi di luglio, agosto e settembre 2010 \u00e8 impegnata su due set, quello dello sceneggiato televisivo \"Fuoriclasse\" (in onda nel 2011) e quello del nuovo film di Giovanni Veronesi, \"Genitori &amp; figli - Agitare bene prima dell'uso\".\nDal 12 al 16 febbraio 2013 presenta al fianco di Fabio Fazio la 63\u00aa edizione del Festival di Sanremo, su Rai Uno, mentre da giugno a settembre dello stesso anno \u00e8 impegnata nelle riprese della seconda stagione della fiction \"Fuoriclasse\".\nDal 18 al 22 febbraio 2014 torna sul palco del Teatro Ariston per la seconda volta consecutiva, conducendo, sempre accanto a Fabio Fazio, la 64\u00aa edizione del Festival di Sanremo, in onda su Rai Uno. Da marzo 2015 \u00e8 una dei 4 giudici del Talent show Italia's Got Talent in onda su Sky Uno.\n\u00c8 testimonial delle pubblicit\u00e0 della Coop.\nLuciana Littizzetto aveva conosciuto Fabio Fazio a BravoGrazie nel 1991 dove era stata premiata. Successivamente hanno ripreso a lavorare insieme a Quelli che il calcio. Dopo qualche anno, nel 2005 ritornano a fare coppia fissa a Che tempo che fa e a Quello che (non) ho. Fazio ha voluto con s\u00e9 la Littizzetto al Festival di Sanremo 2013 che li ha visti uscire grandi trionfatori. La coppia Fazio-Littizzetto \u00e8 stata riconfermata per la conduzione del Festival di Sanremo 2014, risoltosi in un flop con solo 39% di share in media. Subito dopo la Littizzetto dichiar\u00f2 di volersi prendere una pausa da Fazio dopo nove anni continuando per\u00f2 lo stesso a partecipare a \"Che tempo che fa\" e nel 2015 doppiando insieme con lui rispettivamente moglie e marito nel film \"Minions\".\nIl 22 novembre 2007 Luciana Littizzetto ha ricevuto dal presidente della Repubblica italiana Giorgio Napolitano il prestigioso premio De Sica, riservato alle personalit\u00e0 pi\u00f9 in luce del momento nel mondo dello spettacolo e della cultura. Come consono al personaggio, la Littizzetto non ha mancato l'opportunit\u00e0 di uno scambio di battute con il capo dello Stato (\"Napo\" oppure \"Napisan\").\nNel 2013 e 2014 Luciana Littizzetto ha ricevuto inoltre il premio Regia Televisiva per il miglior personaggio femminile dell'anno.\nNel 2019 appare nella serie tv \"\", in cui interpreta Dio.\nNella giornata del 7 marzo 2021 conduce una puntata di \"Che tempo che fa\" al posto di Fabio Fazio, reduce da un intervento chirurgico.\nVita privata.\nDal 1997 al 2018 \u00e8 stata legata a Davide Graziano, ex batterista degli Africa Unite; la coppia ha due figli in affido.\nNel dicembre 2018 si separano e la Littizzetto torna single. \u00c8 tifosa della Juventus."}
{"id": "309961", "revid": "767487", "url": "https://it.wikipedia.org/wiki?curid=309961", "title": "T\u00eates de Bois", "text": "I T\u00eates de Bois sono un gruppo musicale italiano, formatosi a Roma.\nStoria.\nIl debutto risale al 15 febbraio 1992, in piazza Campo de' Fiori a Roma, sotto la statua di Giordano Bruno, con un concerto su un vecchio camioncino Fiat 615 NI del 1956, acquistato da un rigattiere e diventato palco ambulante, con le canzoni di Ferr\u00e9 e Brassens, le poesie musicali di Baudelaire.\nNel 1994 esce il primo CD autoprodotto \"E anche se non fosse amore\", lavoro sostanzialmente costituito da interpretazioni di celebri artisti della canzone francese. Nel 1997 Emi music pubblica \"Pezzi di ricambio\", primo disco di brani originali firmati dal gruppo.\nIl '97 \u00e8 anche l'anno della primaedizione di Stradarolo, Festival internazionale di arte su strada - destinato a durare un decennio, fare scuola e generare imitazioni ed epigoni, tra cui le \u201cnotti bianche\u201d - nonch\u00e9 del progetto \u201cSotto il cielo di Roma e Berlino\u201d, in collaborazione con il gruppo Stalker, nelle stazioni delle metropolitane di Roma e Berlino alle ore di punta.\nTra il 2000 e il 2002 i T\u00eates de Bois dirigono la residenza di Tuscania Teatro. L'esperienza dar\u00e0 vita tra le altre cose agli eventi della Ferrovia dell'Allume, itinerari di spettacoli, installazioni e poesia tra binari e gallerie di una ferrovia abbandonata, dal tramonto all'alba. A Parigi, il 21 giugno del 2000, in occasione della Festa Europea della Musica, per un giorno intero tengono concerti negli ascensori del palazzo del Ministero delle Finanze.\nNel 2001, sono tra gli organizzatori dell'evento che si tiene proprio sul loro camioncino - che dar\u00e0 vita all'associazione Apollo 11 all'Esquilino, dove poco dopo prender\u00e0 vita l'avventura dell'Orchestra di Piazza Vittorio. Nel 2002 arriva \"Ferr\u00e9, l'amore e la rivolta\", album che vende 18.000 copie in Italia, 4.000 in Francia e la vittoria al Premio Tenco della Targa come Migliori interpreti nel 2002. Nel 2004 \u00e8 poi la volta del disco doppio \"Pace e male\".\nIl 2005 vede i T\u00eates de Bois impegnati nell'ideazione del Festival dedicato al pendolarismo \"All'incontrario va\", tra il treno e la stazione di Frascati e nello start del progetto \"Avanti pop\" dedicato a un mondo del lavoro che, in quel momento storico, sembrava proprio un argomento dimenticato.\nNel 2007 il quinto appuntamento discografico per il sestetto con l'uscita di \"Avanti pop\", CD nato da un tour in 20 tappe nei luoghi simbolo del lavoro in Italia. Per questo lavoro hanno avuto dei riconoscimenti come il Premio Tenco, come migliori interpreti nel 2007; il Premio PIMI, come miglior tour 2007 al Meeting delle etichette indipendenti, e il Premio Matteo Salvatore nel 2008. A febbraio partecipano al Festival di Sanremo nella serata dedicata ai duetti. Ospiti di Paolo Rossi arrangiano e interpretano un inedito di Rino Gaetano, \"In Italia si sta male\". Segue la partecipazione come resident-band a \"Niente di personale\", la trasmissione di LA7 condotta da Antonello Piroso.\nNello stesso anno, sul fronte dei festival, realizzano il progetto artistico \"TRAMiamo\" sul treno della ferrovia Roma \u2013 Pantano e inaugurano il progetto \"41\u00ba Parallelo\", che durer\u00e0 fino al 2010. Dal progetto nascer\u00e0 L'Orchestra delle donne del 41\u00ba Parallelo. Del 2008 viene pubblicato \"Avanti Pop. I diari del camioncino\" (edizioni il manifesto), libro a cura di Timisoara Pinto e docufilm sul viaggio del gruppo nel mondo del lavoro.\nNel 2010 viene pubblicato \"Goodbike\", CD dei T\u00eates de Bois interamente dedicato alla bicicletta e pubblicato da Ala Bianca/Warner Bros.). Il disco si \u00e8 classificato secondo nella categoria \"miglior disco assoluto\" al Premio Tenco 2010. Della canzone di apertura \"Alfonsina e la bici\" \u00e8 stato realizzato un videoclip diretto da Agostino Ferrente con il montaggio e la fotografia del videomaker Paolo Scarf\u00f2, che ha come interpreti l'astrofisica Margherita Hack e il rapper Militant A di Assalti Frontali. Il videoclip ha vinto il premio speciale al Premio Italiano Videoclip Indipendente 2010.\nNel 2009 i T\u00eates de Bois hanno fatto parte del cast e della colonna sonora del film \"Le ombre rosse\" di Citto Maselli. Di nuovo sul grande schermo nel 2011, sono gli autori delle musiche del film \"Passannante\" diretto da Sergio Colabona.\nNel 2011 sono la resident band della trasmissione televisiva \"Fratelli e sorelle d'Italia\" condotta da Veronica Pivetti su La7. Il 2011 \u00e8 un anno di mobilitazioni nel mondo della cultura e i Tetes de Bois sostengono con una serie di concerti la protesta del Teatro Valle occupato e del Cinema Palazzo (che ospiter\u00e0 l'anteprima del \"Palco a pedali\") e aderiscono alla rete aperta Cultura Bene Comune. Ma il 2011 \u00e8 soprattutto l'anno del \"Palco a pedali\", il primo eco concerto spettacolo al mondo alimentato interamente (audio, luci e video) dall'energia prodotta dal pubblico in bicicletta. Lo spettacolo debutta prima a Bari e in seguito viene replicato in tutta Italia.\nNel 2012 i T\u00eates de Bois compiono vent'anni e per festeggiarli pubblicano l'antologia \"Mai di moda\", che contiene vari inediti. Realizzano inoltre la colonna sonora di \"Non mi avete convinto \u2013 Pietro Ingrao un eretico\" di Filippo Vendemmiati, presentato al Festival di Venezia nelle Giornate degli autori.\nNel 2013 lanciano insieme a un gruppo di amici attivisti-ciclisti il progetto delle \"Transumanze a pedali\" (\"Transumanza a pedali per L'Aquila\" e \"Libera \u00e8 la bici a Latina\", in collaborazione con Libera!). Sempre nello stesso anno, ventennale della morte di L\u00e9o Ferr\u00e9, partecipano alla manifestazione \"Suona francese\" a Roma e \"Suona italiano\" a Parigi, promossa dall'Auditorium Parco della Musica.\nDopo due anni di lavoro traduzione e ricerca, a vent'anni dalla morte del grande poeta e cantante francese, nel settembre 2014 esce per Ala Bianca \"Extra\", nuovo album dedicato a L\u00e9o Ferr\u00e9, che vince nel 2015 la Targa Tenco come miglior disco nella categoria Interpreti.\nProgetti.\nPalco a pedali.\nA partire dalla loro passione per la bicicletta, i Tetes de Bois hanno messo a punto il primo eco spettacolo al mondo sulla bicicletta alimentato a pedali.\nPer la prima volta in assoluto l'energia elettrica che illuminer\u00e0 il palco e lo far\u00e0 suonare sar\u00e0 generata da 128 spettatori volontari, che con le loro biciclette agganciate a uno speciale cavalletto collegato a una dinamo, pedaleranno per tutta la durata dello spettacolo. Semplicemente pedalando produrranno l'energia necessaria per sostenere l'intero spettacolo dal vivo \"Goodbike\", un viaggio nel mondo della bicicletta tra immagini, canzoni, racconti e versi. Il Palco a pedali \u00e8 un'idea di Andrea Satta dei T\u00eates de Bois, progettato da Gino Sebastianelli, prodotto dalla Just in Time di Mauro Diazzi, con la collaborazione artistica di Agostino Ferrente, finanziato dall'Assessorato alle Infrastrutture Strategiche e Mobilit\u00e0 della Regione Puglia.\nLa storia del progetto, dalla sua ideazione al debutto \u00e8 raccontata nel \"Film a pedali\" diretto da Agostino Ferrente e interpretato da Andrea Satta e Francesco Di Giacomo, storica voce del Banco del Mutuo Soccorso.\nStradarolo.\nAll'attivit\u00e0 musicale e discografica, la band ha sempre affiancato l'ideazione e la direzione artistica di progetti dedicati all'interpretazione degli spazi urbani ed extraurbani, di Roma e soprattutto della periferia romana che guarda ad Est. In tal senso i T\u00eates de Bois, da sempre gruppo indipendente con lo sguardo puntato sulle dinamiche emotive e fisiche legate alla quotidianit\u00e0 e ai luoghi di transito, nel 1997 fino a farne un festival, \"Stradarolo\", uno dei primi in Italia dedicati all'arte su strada. Al Festival \"Stradarolo\" i pianoforti vengono suonati agli incroci stradali, mentre ai semafori si fanno concerti.\nFerrovia dell'allume.\n\"Ferrovia dell'Allume\" \u00e8 una serie di performance artistiche in un viaggio a piedi di andata e ritorno lungo il tracciato di una linea dismessa, la Capranica \u2013 Civitavecchia, tra le stazioni di Civitella Cesi e Monteromano.\nIl percorso si snoda in sette movimenti lungo il percorso della ex ferrovia, dal tramonto all'alba. La ferrovia corre parallela al raccordo, a 50\u00a0km da Roma, una ferrovia abbandonata punteggiata di stazioni stile liberty, costruita all'inizio del \u2018900 con undici gallerie scavate a pala e piccone. Era la ferrovia dei minatori di allume. Pensata tra i laghi e il mare, lontana dai paesi abbandonati, nella Tuscia. Oggi, di questo luogo, sconosciuto, resta una lunga traccia di ghiaia e panorami immensi.\nDella performance ne sono state tenute due edizioni, realizzate nel 2000 e nel 2002.\nOfficina Culturale 41\u00ba Parallelo.\nNei luoghi \u2013 non luoghi di Stradarolo i T\u00eates de Bois hanno ideato e fondato nel 2009 l'officina Culturale 41\u00ba Parallelo che ne eredita la vocazione e la ribalta su un piano internazionale. \u201c41\u00ba Parallelo, progetto di arte e cultura sul filo del 41\u00ba parallelo, grande laboratorio culturale che si aprir\u00e0 a tutti i paesi e ad alcune delle maggiori citt\u00e0 degli stati che si trovano tra il 41\u00ba ed il 42\u00ba parallelo.\nDi che si tratta? Di avere immaginazione. Se fosse possibile rimuovere la calotta artica terrestre fino al quarantunesimo parallelo individueremmo un piano circolare e, senza pi\u00f9 il limite della curvatura dell'orizzonte terrestre, il nostro sguardo arriverebbe a Tirana, a Skopije, a Istanbul, volerebbe su Taskent, attraverserebbe i deserti della Cina, la Grande Muraglia e il Giappone, e gli States e Oporto e Barcellona, per tornare qui da noi nell'area romana.\nLa fascia tra il 41\u00ba e il 42\u00ba parallelo \u00e8 quella che attraversa in Italia la Sardegna settentrionale il Lazio da Roma verso Sud e pi\u00f9 a Sud la provincia di Caserta in Campania, un buon pezzo di Molise, angoli di Abruzzo, sicuramente la zona del Parco Nazionale e il Gargano, l'Irpinia e il nord della Basilicata, il Tavoliere delle Puglie fino alla citt\u00e0 di Bari. E dopo il mare, se i nostri occhi non fossero fermati dalla curvatura terrestre arriverebbero in Albania, al confine macedone e greco e poi incontrerebbero la Tracia, la Bulgaria montuosa dei Rodopi e Istanbul la costa pontica della Turchia, Trebisonda, la Georgia, l'Armenia, l'Azerbaijan, la Russia del Dagestan, il Caspio e il Turkmenistan, l'Uzbekistan, le steppe dell'Asia centrale, il Kazakistan nelle sue parti pi\u00f9 meridionali e le alte terre del Kirghizistan attraverso il Tiem Shan, la Cina, il deserto del non ritorno del Taklimakan incrociando anche la Via della Seta e inesplorati deserti freddi della Mongolia interna e dopo tutta questa Cina di cui non si parla mai e la Corea del Nord un po' di mare, si attraversa l'arcipelago giapponese tra Hokkaido e Honshu, terra dei vulcani, ora l'immenso Pacifico e l'approdo sulle coste settentrionale della California, gli Stati montani nordamericani, il Nevada, il Wyoming, Nebraska, Iowa, Illinois con Chicago, l'Indiana, Ohio, Pennsylvania, New Jersey, le periferia nord di New York, il Connecticut e Rhode Island\u2026 Poi ancora mare l'Oceano Atlantico, la vecchia Europa e Oporto, lembi di Galizia in Spagna, Valladolid, Zaragoza, Barcellona e la Sardegna, l'Asinara e la Gallura, la Corsica di Bonifacio ed \u00e8 di nuovo la costa di Enea \u2026. decine di migliaia di chilometri intorno al mondo. Sul filo del quarantunesimo parallelo.\nDunque, l'obiettivo di quarantunesimo parallelo \u00e8 quello di rendere possibile mettersi in contatto con altre culture del mondo, scambiarsi idee e instaurare rapporti con queste molteplici realt\u00e0, attivare laboratori, collaborazioni, scambi e residenze, partendo dal proprio territorio, dalla sua particolarit\u00e0 per poi sviluppare uno spazio culturale aperto alla diversit\u00e0, alla memoria, alla creativit\u00e0. 41mo parallelo vuole essere un dialogo costante e cerca per questo la partecipazione di tanti appassionati per completare un quadro, un'opera scritta collettivamente. Fuori dalla programmazione degli eventi strettamente riconoscibili come interventi culturali \u2013 come gli spettacoli \u2013 saranno attivate delle iniziative collaterali, come per esempio un giro del mondo in bici lungo il 41mo parallelo.\nDa questa esperienza \u00e8 nata l'Orchestra delle donne del 41mo parallelo.\nTRAMiamo.\nIn occasione della Notte Bianca romana del 2007, i Tetes de Bois hanno ideato e diretto \"Tramiamo\" (2007), il trenino bianco e azzurro - il modello pi\u00f9 antico, stratificazione di ingegneria ferroviaria dagli anni Venti a oggi - che dalla stazione delle Ferrovie Laziali a pochi passi da Termini attraversa tutta la citt\u00e0 per approdare a Pantano Borghese in aperta campagna diventa teatro, palco, mezzo artistico di un viaggio-evento che traghetta il pubblico dal centro verso la periferia, dalla periferia verso il centro pi\u00f9 volte. Un trenino teatro in una notte di narrazione artistica, musicale, sociologica, urbanistica, gastronomica e per scenografia la Roma Albertina, le vestigia dell'antichit\u00e0 e poi le case, le casette, le case abusive, i palazzi, i palazzoni, i casermoni, le torri, le torracce, i castelli medievali, la citt\u00e0, la gente, novanta anni di immigrazione, di trasformazioni, le mani di chi veniva dalla campagna Est di Roma sostituite da quelle degli africani che oggi percorrono quello stesso tragitto."}
{"id": "309968", "revid": "599013", "url": "https://it.wikipedia.org/wiki?curid=309968", "title": "Fernando Redondo", "text": "Carriera.\nClub.\nRedondo cresce calcisticamente nell' per poi trasferirsi in Europa ed accasarsi al in Spagna. Dopo quattro stagioni passa al nella stagione 1994-1995. Con le \"merengues\" Redondo vince due campionati spagnoli (1994-1995 e 1996-1997), due Champions League (1997-1998 e 1999-2000) e una Coppa Intercontinentale (1998); nell'edizione 1999-2000 della Champions League viene eletto miglior giocatore del torneo.\nNell'estate del 2000 Redondo passa al dopo una controversa trattativa per la cifra di 35 miliardi di lire, ma un serio infortunio durante il precampionato lo costringe a rimanere lontano dai campi di gioco per molto tempo. Dopo lo sfortunato episodio chiese ed ottenne dalla societ\u00e0 milanista di non percepire lo stipendio fino al giorno del suo rientro in campo.\nLascia il club rossonero al termine della stagione 2003-2004 dopo aver conquistato Champions League e Coppa Italia nel 2003 e scudetto nel 2004, pur giocando pochissimi spezzoni di partita. Questa data coincide col suo ritiro dal calcio.\nNazionale.\nNella nazionale argentina conta 29 presenze e una rete, ma il suo rapporto con la selezione \"Albiceleste\" \u00e8 altalenante: dopo aver saltato il , declinando la convocazione di Carlos Bilardo, vince la Coppa re Fahd 1992 e la Copa Am\u00e9rica 1993 durante la gestione di Alfio Basile; viene quindi convocato da Basile per il , al termine del quale viene estromesso dal nuovo commissario tecnico Daniel Passarella. Torna brevemente in nazionale nel 1999, convocato da Marcelo Bielsa."}
{"id": "309969", "revid": "1048993", "url": "https://it.wikipedia.org/wiki?curid=309969", "title": "Fracchia contro Dracula", "text": "Fracchia contro Dracula \u00e8 un film del 1985, diretto dal regista Neri Parenti.\n\u00c8 la seconda delle tragicomiche avventure dell'impacciato geometra Giandomenico Fracchia, libera parodia del romanzo di Bram Stoker sul conte Dracula. Da segnalare la presenza di un personaggio della serie di Fantozzi, ossia il ragionier Filini.\nIl film, pur essendo diretto dallo stesso regista e interpretato dallo stesso attore, non \u00e8 un sequel di \"Fracchia la belva umana\", perch\u00e9 in effetti il personaggio di Fracchia muore nel film appena citato.\nDegna di nota, per una produzione del genere, la presenza di Luciano Tovoli alla fotografia e Bruno Zambrini alla colonna sonora.\nTrama.\nGiandomenico Fracchia \u00e8 un venditore immobiliare sfortunato sull'orlo del licenziamento: infatti se non vender\u00e0 a un cliente almeno una casa sar\u00e0 licenziato in tronco. Questo dilemma lavorativo, aggiunto alla difficile intesa sessuale con la sua fidanzata, causano nell'uomo un forte stress emotivo. Un giorno Fracchia trover\u00e0 in Filini l'acquirente perfetto per salvarsi il posto di lavoro e infatti gli andr\u00e0 a vendere un castello enorme in Transilvania, dimora di un certo Conte Vlad, e decidono il secondo giorno di partire per vedere la dimora.\nIl giorno dopo i due partono per la Transilvania, ma per riposare si fermano per strada e alloggiano una notte in una locanda transilvana dove a quanto sembra il nome di Vlad suscita un enorme terrore tra la popolazione se nominato. Nel frattempo, la sera stessa al castello in vendita, il Conte Vlad, alias Dracula, e sua sorella Oniria, due vampiri (le cause della paura dei paesani), si alzano dalle loro bare e volano tramutati in pipistrelli in cerca di sangue in paese, e mentre Oniria uccide l'ammazza-vampiri Kaspar, Dracula uccide Caterina, la cameriera della locanda dove Filini e Fracchia hanno pernottato, sotto gli occhi dello stesso Giandomenico che avendo frainteso pensa che la ragazza abbia preferito fare l'amore con il misterioso amante invece che con lui.\nIl giorno dopo i due impavidi e sfortunati uomini si dirigono all'oscura dimora del conte vampiro e vengono accolti dentro dal maggiordomo di costui, un cieco con lo sguardo sinistro, e qui fanno conoscenza di Boris, il servitore gobbo, e dei due sovrani, Dracula e la contessa Oniria, che li ospitano per la notte. Al castello giunge anche l'incantevole Luna, sorella del defunto Kaspar, in cerca di vendetta per la morte del fratello, che viene sfortunatamente catturata da Boris, mentre Oniria finisce per innamorarsi di Fracchia poich\u00e9 vergine, ma Dracula \u00e8 contrario alla relazione perch\u00e9 la sorella \u00e8 promessa in sposa a Franky, il mostro di Frankenstein, che raggiunge anche lui il castello in qualit\u00e0 di avvocato del conte.\nPer ottenere la mano della bella vampira, Giandomenico e Franky si sfidano a tennis e il mostro lo batte grazie al gioco sporco, poich\u00e9 Dracula lo aveva ricaricato di elettricit\u00e0 (fonte di vita di Franky) con un fulmine. Alla fine, dato che la partita era truccata e quindi non era valida, Fracchia, Filini, Franky e Dracula si sfidano a poker, ma a un certo punto l'alba sorge e interrompe il gioco e il conte per proteggersi dal sole si rifugia nella cripta rientrando nella sua bara; la partita quindi \u00e8 vinta dai nostri due eroi. Fracchia e Filini ritrovano Luna e grazie a uno dei suoi cavicchi di frassino tentano allora di uccidere Dracula mentre esso dorme infilzandoglielo nel cuore, ma falliscono.\nLa sera stessa Fracchia viene chiesto in \"sposo\" da Oniria e in loro onore viene organizzata una festa matrimoniale al castello con ospiti vampiri, zombie e altri mostri amici e parenti sovrannaturali, ma Luna, liberata da Boris dalla sua prigionia in quanto infatuato di lei, si nasconde nella torta nuziale, per poi fuoriuscire e distrarre gli invitati, permettendo a Fracchia e Filini di scappare. Durante la fuga, Giandomenico deve vedersela con Dracula stesso sulla cima della torre e mentre cerca di seminare il nemico, ironicamente Fracchia apre l'ombrello a mo' di paracadute per cercare di raggiungere i suoi amici gettandosi dal torrione. Il Conte si teletrasporta davanti a lui e il puntale dell'ombrello, a quanto pare di frassino, perfora il suo cuore, uccidendolo.\nAlla fine si scopre che le disavventure di Giandomenico in Transilvania sono solo un suo incubo e che lui \u00e8 ancora al cinema con la sua compagna ma, mentre i due fidanzati se ne vanno, un uomo porge l'ombrello a Fracchia che stava per dimenticare l\u00ec e mentre viene lasciato solo egli rivolge un ghigno terrificante allo spettatore emettendo una risata satanica, per poi scoprire i suoi canini da vampiro. Il finale, che tinge di rosso sangue lo schermo, vuole far presagire che esso sia proprio Dracula.\nDistribuzione.\nLa pellicola \u00e8 stata distribuita da Titanus nelle sale cinematografiche italiane il 21 dicembre del 1985.\nAccoglienza.\nIncassi.\nIl film ha incassato 412.000.000 di lire e si \u00e8 classificato al 60\u00ba posto tra i primi 100 film di maggior incasso della stagione cinematografica italiana 1985-1986.\nRiprese.\nLe prime scene del film vennero girate presso alcune vie di Roma; per le scene inerenti al castello, la pellicola venne soprattutto ed in buona parte girata in studio. Gli esterni del castello sono stati girati al Castello di F\u00e9nis in Valle d'Aosta, mentre per alcuni interni del castello, come i sotterranei, venne sfruttato Palazzo Farnese a Caprarola."}
{"id": "309970", "revid": "111325", "url": "https://it.wikipedia.org/wiki?curid=309970", "title": "Steve Lukather Signature (chitarra)", "text": "La Steve Lukather Signature o Luke \u00e8 una chitarra prodotta dalla Music Man dal 1993 e realizzata su specifiche dettate da Steve Lukather, detto appunto \"Luke\", noto musicista membro dei Toto.\nCaratteristiche.\nLa chitarra \u00e8 equipaggiata con tre pick-up attivi, costruiti dalla EMG con magneti in alnico, due single coil SLV riavvolti su specifiche del musicista e un humbucker '85 al ponte. I tre pick-up sono caratterizzati da suoni molto definiti e privi di rumore di fondo.&lt;br&gt;\nQuanto al ponte, sul primo modello era montato un tremolo Floyd Rose, con una notevole escursione e stabilit\u00e0 generale per quanto riguarda l'accordatura.&lt;br&gt;\nSuccessivamente, Lukather e quindi la Music Man hanno optato per un tremolo di tipo vintage, in modo da compensare la forte propensione ai suoni moderni dei pickup EMG e rendere lo strumento maggiormente duttile e versatile per ogni situazione sonora .\nLa Music Man \"Luke\" pu\u00f2 essere richiesta con varie opzioni di colore (paletta in tinta col corpo)."}
{"id": "309972", "revid": "767487", "url": "https://it.wikipedia.org/wiki?curid=309972", "title": "Eterofonia", "text": "L'eterofonia \u00e8 una particolare forma di polifonia nella quale pi\u00f9 musicisti eseguono contemporaneamente la stessa melodia, uno di loro rispettandone la forma originale e gli altri introducendovi piccole variazioni e ornamentazioni. Tali variazioni possono essere codificate o improvvisate.\nSi tratta di un procedimento tipico delle civilt\u00e0 musicali extraeuropee, per esempio quelle est-asiatiche o del mondo arabo, ma gi\u00e0 in uso nell'antica Grecia. Il gamelan giavanese e il gagaku giapponese ne sono esempi paradigmatici attuali."}
{"id": "309976", "revid": "125981035", "url": "https://it.wikipedia.org/wiki?curid=309976", "title": "I Muppets venuti dallo spazio", "text": "I Muppets venuti dallo spazio (\"Muppets from Space\") \u00e8 un film diretto da Tim Hill del 1999, con protagonisti Andie MacDowell e Jeffrey Tambor. \u00c8 il sesto film dei Muppet e il sequel de \"I Muppet nell'isola del tesoro\".\nTrama.\nGonzo, che soffre di solitudine per il fatto di essere apparentemente l'unico esemplare della sua specie (viene infatti classificato come un \"coso\"), viene contattato attraverso una tazza di cereali da una misteriosa specie aliena, e scopre di avere origini extraterrestri. Prima di incontrare i propri simili dovr\u00e0 per\u00f2 sfuggire alle grinfie di un perfido agente del governo (Jeffrey Tambor) che vuole usare Gonzo per convincere i propri superiori che gli alieni esistono.\nProduzione.\nFrank Oz non \u00e8 stato disponibile per la maggior parte della produzione del film. Di conseguenza, i suoi personaggi sono stati animati sul set da altri animatori, che Oz poi doppi\u00f2 in post-produzione.\nPer la maggior parte delle riprese, sono stati Peter Linz, John Kennedy e Rickey Boyd ad animare i suoi personaggi. Le loro voci si possono ancora sentire in diverse scene utilizzate nel trailer cinematografico del film, cos\u00ec come nei bloopers del DVD.\nAccoglienza.\nBotteghino.\nIl film ha incassato 22,3 milioni di dollari, a fronte di un budget di 24 milioni.\nCritica.\nSu Rotten Tomatoes, il film ha una valutazione del 63% basata su 56 recensioni. Il consenso del sito recita \"Se \"I Muppets venuti dallo spazio\" manca della magia e dell'intelligenza dei suoi predecessori cinematografici, questo divertente scherzo spaziale \u00e8 divertente e abbastanza intelligente da rendere l'intrattenimento per la famiglia migliore della media.\""}
{"id": "309977", "revid": "438678", "url": "https://it.wikipedia.org/wiki?curid=309977", "title": "La signora della porta accanto", "text": "La signora della porta accanto (\"La femme d'\u00e0 c\u00f4t\u00e9\") \u00e8 un film del 1981 diretto da Fran\u00e7ois Truffaut.\nTrama.\nNei pressi di Grenoble, la signora Odile Jouve, che gestisce il Circolo di Tennis locale senza poter giocare perch\u00e9 ha una protesi alla gamba destra, introduce la storia di Bernard e Mathilde, il cui dramma si \u00e8 consumato nei dintorni sei mesi prima.\nBernard vive con la sua famiglia, la moglie Arlette e il piccolo Thomas. La casa di fronte a loro \u00e8 in affitto e presto arriva un inquilino, Philippe Bauchard. La moglie del vicino \u00e8 una vecchia conoscenza di Bernard, che lui avrebbe preferito non vedere pi\u00f9. Quando la moglie organizza una cena di benvenuto per i nuovi vicini lui inventa una scusa e attende che vadano via prima di rientrare a casa.\nBernard si intrattiene a cena con la signora Odile Jouve, testimone della sua bugia, avendo telefonato a casa dal Circolo dove lei ha anche residenza. Lui non confessa le sue vere ragioni, dice di essere lento a fare nuove amicizie e della nuova vicina dice che non le sta simpatica, che ha l'aspetto di \"una che cerca il pelo nell'uovo\". La sera alla moglie dir\u00e0 che non capisce cosa venga a fare \"una come quella\" in quel piccolo borgo di provincia dove loro hanno trovato invece la serenit\u00e0. Intanto, a cena, anche Odile Jouve aveva confessato a Bernard di essere invalida non perch\u00e9 caduta per sbaglio da un settimo piano ma per aver tentato il suicidio dopo essere stata abbandonata da un uomo. Lui di tutto questo non sa nulla e lei ha fatto perdere le sue tracce.\nQualche giorno dopo Bernard e Mathilde si incontrano al supermercato. Lei lo affronta, gli chiede spiegazioni del suo atteggiamento, e che non poteva sapere di ritrovarlo come vicino di casa. La loro era stata una storia d'amore tormentata e baster\u00e0 pochissimo perch\u00e9 ci ricadano entrambi. I due tornano ad essere amanti e iniziano a incontrarsi clandestinamente in un albergo di Grenoble. L'amore clandestino si trasforma nuovamente in passione e diventa una trappola per entrambi. Entrambi si rimproverano del passato, nessuno dei due si riconosce nella narrazione che l'altro fa della loro vicenda giovanile. Entrambi hanno trovato un equilibrio nella nuova relazione, entrambi si stanno costruendo ora una famiglia serena. Mathilde rimprovera a Bernard di non averla costruita con lei: \"io ti amavo, tu eri innamorato\". Cerca cos\u00ec di uscire da questa ambigua relazione, e inizia a rifiutarsi di incontrare Bernard. Grazie al marito incontra anche un giovane editore, Roland Duguet, che vuole pubblicare i suoi libri per l'infanzia, di cui lei realizza anche le illustrazioni. Sino a quando un giorno, in un ricevimento che insieme al marito lei organizza nel Circolo di Tennis per annunciare la loro partenza per un viaggio di nozze sinora sempre rimandato, dopo un incidente che le fa cadere il vestito e restare dinanzi a tutti solo con l'intimo, Bernard ha un raptus di gelosia e la prende furiosamente a schiaffi di fronte a tutti. Se poco prima lei ha raccontato di Bernard al marito, descrivendolo come un uomo che aveva una relazione con la cugina ed era opportunista e ferocemente egoista, adesso \u00e8 costretta a raccontare la verit\u00e0. Cosa che non fa Bernard alla propria moglie, pronunciandosi come il martire di una donna che lo perseguitava e lo fa tuttora.\nPochi giorni prima Odile Jouve, ricevuto un telegramma, era partita improvvisamente per una piccola vacanza a Parigi. Lo stesso giorno della sua partenza arriva al Circolo il suo vecchio amante, ritornato dalla Nuova Caledonia solo per incontrarla dopo anni di cui aveva perso ogni traccia di lei. Tutti restano stupiti da questa coincidenza, ma non Mathilde. Per lei Odile diventa un esempio di equilibrio di cui si sente incapace. Durante il viaggio di nozze termina senza entusiasmo il libro e al loro ritorno, di nuovo nel Circolo di Tennis, alla presentazione del suo libro \u00e8 preda di un esaurimento nervoso, cade a terra e viene ricoverata in ospedale.\nMathilde si ammala di una grave depressione e il ricovero si prolunga. Bernard non si interessa pi\u00f9 di lei, ma viene costretto da Philippe ad andarla a trovare ogni giorno in ospedale, dove si comporta con freddezza. Finalmente Mathilde guarisce e Philippe organizza il trasloco in un nuovo appartamento a Grenoble. Una notte per\u00f2 Bernard viene svegliato da alcuni rumori dalla casa vicina. Scorge una luce al suo interno. Senza farsene accorgere dalla moglie esce e ritorna tra le braccia di Mathilde che lo attende. Si gettano per terra per fare l'amore e mentre lui \u00e8 sopra di lei, Mathilde estrae la pistola dalla borsetta e gli spara alla tempia; subito dopo punta la pistola anche sulla sua.\nIl freddo verbale della polizia accompagna le ultime immagini sulle due case circondate da ambulanza e camionette.\nOdile Jouve conclude il racconto suggerendo un epitaffio funerario per i due amanti: \u201dn\u00e9 con te, n\u00e9 senza di te\u201d, aggiungendo: \u201cma nessuno chieder\u00e0 il mio parere\u201d.\nProduzione.\nRiprese.\nLe riprese furono effettuate dal 1\u00ba aprile al 15 maggio 1981 a Grenoble e dintorni e il film fu proiettato in pubblico per la prima volta il 30 settembre 1981."}
{"id": "309978", "revid": "3358", "url": "https://it.wikipedia.org/wiki?curid=309978", "title": "Virus (informatica)", "text": "Un virus, in informatica, \u00e8 un software appartenente alla categoria dei malware che, una volta eseguito, infetta dei file in modo da fare copie di se stesso, generalmente senza farsi rilevare dall'utente. Il termine viene usato per un programma che si integra in qualche codice eseguibile (incluso il sistema operativo) del sistema informatico vittima, in modo tale da diffondersi su altro codice eseguibile quando viene eseguito il codice che lo ospita, senza che l'utente ne sia a conoscenza.\nI virus entrano nel computer sfruttando le vulnerabilit\u00e0 (exploit) dell'applicazione o del sistema operativo e arrecando danni al sistema, rallentando o rendendo inutilizzabile il dispositivo infetto. I virus comportano dunque un certo spreco di risorse in termini di RAM, CPU e spazio sul disco fisso. Come regola generale si assume che un virus possa danneggiare direttamente solo il software della macchina che lo ospita, anche se esso pu\u00f2 indirettamente provocare danni anche all'hardware, ad esempio causando il surriscaldamento della CPU mediante overclocking, oppure fermando la ventola di raffreddamento. La parola \u00e8 spesso erroneamente utilizzata in sineddoche per parlare di malware. Ne \u00e8 un esempio il diffuso termine \"antivirus\".\nStoria.\nI primi studi e la definizione.\nNel 1949 John von Neumann dimostr\u00f2 matematicamente la possibilit\u00e0 di costruire un programma per computer in grado di replicarsi autonomamente. Il concetto di programma auto-replicante trov\u00f2 la sua evoluzione pratica nei primi anni '60 nel gioco ideato da un gruppo di programmatori dei Bell Laboratories della AT&amp;T chiamato \"Core War\", nel quale pi\u00f9 programmi si dovevano sconfiggere sovrascrivendosi a vicenda.\nIl termine \"virus\" venne adottato la prima volta da Fred Cohen (1984) della University of Southern California nel suo scritto \"Experiments with Computer Viruses\" (Esperimenti con i virus per computer), dove questi indic\u00f2 Leonard Adleman come colui che aveva adattato tale termine dalla biologia. La definizione di virus era la seguente:\n\u00abUn virus informatico \u00e8 un programma che ricorsivamente ed esplicitamente copia una versione possibilmente evoluta di s\u00e9 stesso\u00bb.\nMa il termine era gi\u00e0 stato utilizzato prima. Nel 1972 David Gerrold scrisse un romanzo di fantascienza \"La macchina di D.I.O.\" (\"When H.A.R.L.I.E. was One\"), dove \u00e8 presente una descrizione di un programma per computer chiamato \"VIRUS\" che adotta il medesimo comportamento di un virus. Nel 1975 John Brunner scrisse il romanzo \"Codice 4GH\" (\"The Shockwave Rider\") in cui sono descritti programmi chiamati \"tapeworms\" che si infiltrano nella rete con lo scopo di cancellare tutti i dati. Nel 1973 la frase \"virus del computer\" era stata usata nel film \"Il mondo dei robot (Westworld)\". Il termine \"virus del computer\" con il significato corrente \u00e8 inoltre presente anche nell'albo a fumetti \"Uncanny X-Men\" n. 158, pubblicato nel 1982. Si pu\u00f2 dunque affermare che Cohen fece per primo uso della parola virus solo in campo accademico, dato che questa era gi\u00e0 presente nella lingua parlata.\nI primi programmi famosi.\nIl primo malware della storia informatica \u00e8 stato Creeper, un programma scritto per verificare la possibilit\u00e0 che un codice potesse replicarsi su macchine remote. Il programma chiamato \"Elk Cloner\" \u00e8 invece accreditato come il primo virus per computer apparso al mondo. Fu creato nel 1982 da Rich Skrenta sul DOS 3.3 della Apple e l'infezione era propagata con lo scambio di floppy disk: il virus era presente nel settore di boot di un disco infetto e veniva caricato in memoria insieme al sistema operativo all'avvio del computer. \nDalla met\u00e0 degli anni novanta, con la diffusione di internet, i virus ed i cosiddetti \"malware\" in generale, iniziarono a diffondersi assai pi\u00f9 velocemente, usando la rete e lo scambio di e-mail come mezzo per nuove infezioni.\nIl primo virus informatico che si guadagn\u00f2 notoriet\u00e0 a livello mondiale venne creato nel 1986 da due fratelli pakistani proprietari di un negozio di computer per punire, secondo la loro versione, chi copiava illegalmente il loro software. Il virus si chiamava \"Brain\", si diffuse in tutto il mondo, e fu il primo esempio di virus che infettava il settore di avvio del DOS.\nIl primo file infector apparve nel 1987. Si chiamava Lehigh e infettava solo il file \"command.com\". Nel 1988 Robert Morris Jr. cre\u00f2 il primo worm a diffondersi via internet, il Morris worm. L'anno seguente, nel 1989, fecero la loro comparsa i primi virus polimorfi, con uno dei pi\u00f9 famosi: Vienna, e venne diffuso il trojan AIDS (conosciuto anche come Cyborg), molto simile al trojan dei nostri giorni chiamato PGPCoder. Entrambi infatti codificano i dati del disco fisso chiedendo poi un riscatto all'utente per poter recuperare il tutto.\nNel 1995 comparve il primo dei macrovirus, virus scritti nel linguaggio di scripting di programmi di Microsoft come Word ed Outlook che infettano soprattutto le varie versioni dei programmi Microsoft attraverso lo scambio di documenti. Concept fu il primo macro virus della storia. Nel 1998 la nascita di un altro dei virus storici, Chernobyl o CIH, famoso perch\u00e9 sovrascriveva il BIOS della scheda madre e la tabella delle partizioni dell'hard disk infettato ogni 26 del mese.\nInternet e la diffusione.\nLa diffusione di massa di Internet nella fine degli anni 90 determina la modifica delle tecniche di propagazione virale: in questa fase i worm si diffondono prevalentemente via e-mail. Tra i worm di maggior spicco antecedenti al 2000: Melissa, Happy99 e Bubbleboy, il primo worm capace di sfruttare una falla di Internet Explorer e di autoeseguirsi da Outlook Express senza bisogno di aprire l'allegato.\nNel 2000 il famoso \"I Love You\" che d\u00e0 il via al periodo degli script virus, i pi\u00f9 insidiosi tra i virus diffusi attraverso la posta elettronica perch\u00e9 sfruttano la possibilit\u00e0, offerta da diversi programmi come Outlook e Outlook Express di eseguire istruzioni attive (dette \"script\"), contenute nei messaggi di posta elettronica scritti in HTML per svolgere azioni potenzialmente pericolose sul computer del destinatario. I virus realizzati con gli script sono i pi\u00f9 pericolosi perch\u00e9 possono attivarsi da soli appena il messaggio viene aperto per la lettura. \"I Love You\" si diffuse attraverso la posta elettronica in milioni di computer di tutto il mondo, al punto che per l'arresto del suo creatore, un ragazzo delle Filippine, dovette intervenire una squadra speciale dell'FBI. Era un messaggio di posta elettronica contenente un piccolo programma che istruiva il computer a rimandare il messaggio appena arrivato a tutti gli indirizzi contenuti nella rubrica della vittima, in questo modo generando una specie di catena di sant'Antonio automatica che saturava i server di posta.\nDal 2001 si \u00e8 registrato un incremento di \"worm\" che, per diffondersi, approfittano di falle di programmi o sistemi operativi senza bisogno dell'intervento dell'utente. L'apice nel 2003 e nel 2004: \"SQL/Slammer\", il pi\u00f9 rapido worm della storia - in quindici minuti dopo il primo attacco, Slammer aveva gi\u00e0 infettato met\u00e0 dei server che tenevano in piedi internet mettendo fuori uso i bancomat della Bank of America, spegnendo il servizio di emergenza 911 a Seattle e provocando la cancellazione per continui inspiegabili errori nei servizi di biglietteria e check-in di alcune compagnie aeree; ed i due \"worm\" pi\u00f9 famosi della storia: \"Blaster\" e \"Sasser\". Nel giugno 2009 \u00e8 nata una nuova tipologia di virus che ha come bersaglio sistemi informatici industriali, il primo virus di questa nuova tipologia \u00e8 stato Stuxnet che ha preso di mira i sistemi SCADA.\nDescrizione.\nUn virus \u00e8 composto da un insieme di istruzioni, come qualsiasi altro programma per computer. \u00c8 solitamente composto da un numero molto ridotto di istruzioni, ed \u00e8 specializzato per eseguire soltanto poche e semplici operazioni e ottimizzato per impiegare il minor numero di risorse, in modo da rendersi il pi\u00f9 possibile invisibile. Caratteristica principale di un virus \u00e8 quella di riprodursi e quindi diffondersi nel computer ogni volta che viene aperto il file infetto.\nTuttavia, un virus di per s\u00e9 non \u00e8 un programma eseguibile. Un virus, per essere attivato, deve infettare un programma ospite, o una sequenza di codice che viene lanciata automaticamente, come ad esempio nel caso dei boot sector virus. La tecnica solitamente usata dai virus \u00e8 quella di infettare i file eseguibili: il virus inserisce una copia di s\u00e9 stesso nel file eseguibile che deve infettare, pone tra le prime istruzioni di tale eseguibile un'istruzione di salto alla prima linea della sua copia ed alla fine di essa mette un altro salto all'inizio dell'esecuzione del programma. In questo modo quando un utente lancia un programma infettato viene da prima impercettibilmente eseguito il virus, e poi il programma. L'utente vede l'esecuzione del programma e non si accorge che il virus \u00e8 ora in esecuzione in memoria e sta compiendo le varie operazioni contenute nel suo codice.\nPrincipalmente un virus esegue copie di s\u00e9 stesso, ma pu\u00f2 avere anche altri compiti molto pi\u00f9 dannosi (cancellare o rovinare dei file, formattare l'hard disk, aprire delle backdoor, far apparire messaggi, disegni o modificare l'aspetto del video, installare altri malware, ed altre attivit\u00e0 minacciose per un sistema informatico.\nComponenti.\nI virus informatici pi\u00f9 semplici sono composti da due parti essenziali, sufficienti ad assicurarne la replicazione:\nMolti virus sono progettati per eseguire del codice estraneo alle finalit\u00e0 di replicazione del virus stesso e contengono dunque altri due elementi:\nI virus possono essere criptati e magari cambiare algoritmo e/o chiave ogni\nvolta che vengono eseguiti, quindi possono contenere altri tre elementi:\nModalit\u00e0 di diffusione.\nCi\u00f2 che distingue i virus propriamente detti dai worm \u00e8 la modalit\u00e0 di replicazione e di diffusione: un virus \u00e8 un frammento di codice che non pu\u00f2 essere eseguito separatamente da un programma ospite, quindi si deve appoggiare ad un altro programma/eseguibile per essere attivato, mentre un worm \u00e8 un software applicativo a s\u00e9, e nonostante sia pi\u00f9 grande, non deve copiarsi in altri file, ma \u00e8 sufficiente che sia eseguito. Inoltre, alcuni worm sfruttano per diffondersi delle vulnerabilit\u00e0 di sicurezza, e non dipendono quindi dal fatto di ingannare l'utente per farsi eseguire, infatti vengono eseguiti in automatico.\nCiclo di vita di un virus.\nI virus informatici presentano numerose analogie con quelli biologici per quello che riguarda il ciclo di vita, che si articola nelle fasi seguenti:\nCriteri di classificazione dei virus.\nI virus informatici possono essere suddivisi in categorie in base alle seguenti caratteristiche:\nAmbiente di sviluppo.\nI virus si sviluppano su diversi supporti fisici e per questo sono classificabili in:\nEsistono poi combinazioni delle caratteristiche precedenti: ad esempio vi sono virus che sono contemporaneamente file virus e boot virus. In tal caso il loro algoritmo di infezione \u00e8 pi\u00f9 complesso, potendo eseguire attacchi differenti.\nSi possono incontrare anche in versioni infette dei giochi che si scaricano gratis da Internet, come 4Story, Cabal e cos\u00ec via.\nIn qualche caso gli utenti hanno riscontrato particolari problemi di annidamento di virus nella cache di Java.\nCapacit\u00e0 operative degli algoritmi.\nIn base alle caratteristiche dei loro algoritmi, i virus si distinguono in:\nIn generale non esistono molti virus informatici che sono solo stealth, polimorfici o TSR, perch\u00e9 sarebbero facilmente individuabili. In realt\u00e0 i computer virus sono formati da una combinazione dei precedenti.\nPossibili danni.\nA seconda del tipo di danni causati, i virus possono essere:\nSintomi pi\u00f9 frequenti di infezione.\nSi tenga comunque presente che i sintomi appena descritti potrebbero essere riconducibili a cause diverse da virus.\nTecniche usate per il rilevamento di virus.\nNon esiste un metodo generale per individuare un virus all'interno di un sistema.\nLe tecniche di rilevamento utilizzate dagli antivirus sono diverse: utilizzate contemporaneamente garantiscono un'ottima probabilit\u00e0 di rilevamento della presenza di un virus.\nIn base alle tecniche di rilevamento usate, gli antivirus si distinguono in tre tipi:\nVirus ieri e oggi.\nOggi sono ben pochi i codici malevoli ai quali si pu\u00f2 attribuire, propriamente, il nome di virus.\nQuando un tempo lo scambio dei file avveniva tramite supporti fisici, generalmente i floppy, erano questi ad essere veicolo delle infezioni e pertanto era importante, volendo creare un virus che si diffondesse, che questo fosse il pi\u00f9 silenzioso possibile. Venivano scritti in assembly e questo li rendeva piccoli, performanti ed insidiosi seguendo la regola: se non sai cosa cercare figurati se sai come trovarlo.\nParlando oggi di virus, entrando nel particolare, si commette per\u00f2 un errore. Si intende quindi, con il termine virus, tutto il codice malevolo in grado di arrecare danno ad un utente. Lo scambio di file tramite dispositivi fisici quali il floppy, il quasi totale abbandono degli stessi per effettuare una procedura di boot e di ripristino, ha reso obsoleto il vecchio concetto di virus, un piccolo codice malevolo difficile da individuare.\nNondimeno le macchine sono sempre pi\u00f9 performanti, gli utenti sempre di pi\u00f9 e sempre meno preparati, la banda larga \u00e8 disponibile a tutti. Le informazioni viaggiano da un capo all'altro del pianeta senza vincoli fisici ormai, e cos\u00ec anche il codice malevolo.\nIl vecchio concetto di virus \u00e8 stato sostituito con quello pi\u00f9 moderno di worm. I worm non sono pi\u00f9 scritti in assembly ma in linguaggi di programmazione di livello sempre pi\u00f9 alto in stretta convivenza con il sistema operativo e le sue vulnerabilit\u00e0. Tutto questo rende la stesura di un codice malevolo molto pi\u00f9 semplice che in passato ed il gran numero e la diversit\u00e0 di worm con rispettive varianti ne \u00e8 un esempio lampante. Questi nuovi tipi di infezioni penetrano nel sistema quasi sempre da soli sfruttando le vulnerabilit\u00e0, non fanno molto per nascondersi, si replicano come vermi anzich\u00e9 infettare i file, che \u00e8 un'operazione pi\u00f9 complessa ed ormai in disuso.\nUltimamente vanno molto di moda payload altamente distruttivi o che espongono la vittima ad altri tipi di attacchi. La vita dei worm \u00e8 generalmente pi\u00f9 breve di quella di un virus perch\u00e9 identificarlo, grazie ad internet, \u00e8 diventato un business ora pi\u00f9 grande che in tempi passati ed \u00e8 probabilmente questo che porta sempre pi\u00f9 spesso gli ideatori a voler un ciclo di vita pi\u00f9 breve anche per la macchina che lo ospita e qualche capello in meno all'utente. I worm agiscono sempre pi\u00f9 spesso come retrovirus e, volendo correre pi\u00f9 veloce delle patch che correggono le vulnerabilit\u00e0 che ne hanno permesso la diffusione, spesso ci si trova ad aggiornare l'antivirus quando il codice ha gi\u00e0 preso piede nel sistema.\nScambio di virus.\nMolti programmatori di virus, soprattutto nel passato, si sono scambiati sorgenti di virus per capire nuove tecniche di programmazione. Molti scambi di virus sono avvenuti tramite siti web chiamati \"VX\". \"VX\" significa Virus eXchange.\nFalsi virus.\nLa scarsa conoscenza dei meccanismi di propagazione dei virus e il modo con cui spesso l'argomento viene trattato dai mass media favoriscono la diffusione tanto dei virus informatici quanto dei virus burla, detti anche hoax: sono messaggi che avvisano della diffusione di un fantomatico nuovo terribile virus con toni catastrofici e invitano il ricevente ad inoltrarlo a quante pi\u00f9 persone possibile. \u00c8 chiaro come questi falsi allarmi siano dannosi in quanto aumentano la mole di posta indesiderata e diffondono informazioni false, se non addirittura dannose.\nAltre minacce informatiche.\nAll'inizio tutte le minacce informatiche erano virus come sopra definiti, successivamente sono comparse e si sono specializzate diverse altre minacce, anche se nel linguaggio comune continuano impropriamente ad essere chiamate \"virus informatici\", come trojan, o adware. Nell'uso comune il termine virus viene frequentemente ed impropriamente usato come sinonimo di malware, indicando quindi di volta in volta anche categorie di \"infestanti\" diverse, come ad esempio worm, trojan, dialer o spyware."}
{"id": "309984", "revid": "2039709", "url": "https://it.wikipedia.org/wiki?curid=309984", "title": "Socialisti Uniti - PSI", "text": "Socialisti Uniti - PSI \u00e8 stato un partito politico italiano, fondato nel 2009 da Saverio Zavettieri.\nStoria.\nIl percorso autonomo dei Socialisti Italiani.\nNel 2007 il partito de I Socialisti Italiani, guidato da Bobo Craxi e Saverio Zavettieri, decise di prendere parte al processo costituente che avrebbe dovuto portare alla fondazione del Partito Socialista, ma gi\u00e0 nel mese di novembre Zavettieri non sottoscrisse l'atto costitutivo dell'Associazione che port\u00f2 alla Costituzione del Partito, non condividendo le finalit\u00e0 e la metodologia che aveva intrapreso il percorso costituente. Bobo Craxi e Franco Simone, invece, a titolo personale, lasciarono i Socialisti Italiani per aderire al ricostituito Partito Socialista.\nMantenuta l'autonomia dei Socialisti Italiani, il movimento partecip\u00f2 ad alcune elezioni amministrative. Il partito ritorn\u00f2 sulla scena in occasione delle elezioni europee del 2009, quando present\u00f2 il simbolo dei Socialisti Uniti per l'Europa (con cui il Nuovo PSI si era presentato nel 2004). Lo stesso simbolo, per\u00f2, era stato contemporaneamente presentato da Stefano Caldoro, segretario del Nuovo PSI. Inizialmente il Ministero rifiut\u00f2 il contrassegno dei Socialisti Italiani ma, dopo il ricorso all'Ufficio elettorale della Suprema Corte di Cassazione, fu il simbolo di Caldoro a essere rifiutato con la contestuale ammissione del simbolo di Zavettieri, raffigurante un Garofano Rosso con gambo e foglie verdi inserito in una corona circola di colore verde chiaro, con la dicitura \"Socialisti Uniti\". La lista non venne per\u00f2 ammessa alla consultazione elettorale per mancato deposito delle firme pur essendo stato attribuito la titolarit\u00e0 del simbolo conteso con il Nuovo PSI di Stefano Caldoro; i Socialisti Italiani sostennero di essere esenti dall'obbligo della raccolta di firme (il simbolo dei Socialisti Uniti per l'Europa aveva infatti eletto due eurodeputati nelle ultime elezioni) e presentarono quindi ricorsi presso i tribunali dei capoluoghi di Circoscrizione.\nIl 10 ottobre 2009, con una convention nazionale a Roma, I Socialisti Italiani di Zavettieri si fusero con i socialisti autonomisti di Bobo Craxi, che nel frattempo aveva abbandonato il Partito Socialista in aperto dissenso con il progetto politico unitario di Sinistra e Libert\u00e0, dando vita al nuovo soggetto politico denominato Socialisti Uniti - PSI.\nRegionali 2010.\nAlle elezioni regionali del 2010, come da Statuto che riconosceva ampia autonomia politica nella scelta delle alleanze locali, i Socialisti Uniti si presentarono sul territorio con accordi elettorali diversificati. Ad esempio nel Lazio appoggiarono la Lista Bonino-Pannella dei Radicali, dove la candidata del centro-sinistra \u00e8 Emma Bonino, mentre in Calabria si presentarono invece con una propria lista in appoggio al candidato di centrodestra Giuseppe Scopelliti. La lista, come del resto sempre in Calabria, grazie alla presenza mantenuta da sempre viva e vitale da Zavettieri, ottenne ben il 3,41% dei voti, nonostante la lista civica del Presidente Scopelliti avesse rappresentato la vera sorpresa di quella tornata elettorale, cannibalizzando anche gli alleati. In Piemonte i Socialisti Uniti si presentarono insieme al Partito Socialista di Riccardo Nencini, formando una lista denominata proprio \"Socialisti Uniti - PSI\", contraddistinta dal Garofano della formazione di Zavettieri e dalla Rosa di Nencini in appoggio del Presidente uscente Mercedes Bresso.\nLa confluenza nei Riformisti Italiani.\nIl 26 novembre 2011, a Milano, i Socialisti Uniti partecipano alla fondazione dei \"Riformisti Italiani\", movimento politico lanciato da Stefania Craxi insieme ad altri esponenti della cultura socialista, riformista, laica e liberale come Alessandro Battilocchio, Gianni De Michelis e Renzo Tondo.\nI Riformisti Italiani partecipano alle elezioni politiche del 2013, ottenendo per\u00f2 solo lo 0,02% dei voti alla Camera e lo 0,01% al Senato."}
{"id": "310020", "revid": "963244", "url": "https://it.wikipedia.org/wiki?curid=310020", "title": "Michele Garico\u00efts", "text": "Biografia.\nMichele Garico\u00efts nacque ad Ibarre, un piccolo paese della diocesi di Bayonne, da Arnaldo (1768-1859) e da Graziana Etch\u00e9berry (1775 - 1845). Una famiglia povera, ma fedele alla Chiesa, nonostante le persecuzioni della rivoluzione francese. Il giovane Michele, maggiore di sei fratelli, fu mandato molto presto al servizio di un contadino basco di Oneix, chiamato Anghelu. La prima comunione pot\u00e9 farla solo a quattordici anni, a causa delle idee gianseniste che circolavano a quel tempo e questo ritardo fu per lui un grande dispiacere.\nPresto manifest\u00f2 la volont\u00e0 di farsi prete, ma i genitori non acconsentirono subito; la famiglia era troppo povera per permettersi di farlo studiare invece che mandarlo a lavorare nei campi. La nonna cerc\u00f2 di aiutarlo e presto gli trov\u00f2 un lavoro a servizio presso don Borda, parroco di un paese vicino (Saint-Palais), cos\u00ec pot\u00e9 mantenersi da solo agli studi presso il collegio Saint L\u00e9on, prima nella canonica di Saint-Palais e poi nel palazzo vescovile di Bayonne.\nAllievo di filosofia al seminario minore di Aire (1818 - 1819), di teologia al seminario maggiore di Dax (1819-1820), ove conobbe e strinse amicizia con Louis-\u00c9douard Cestac, futuro fondatore delle Ancelle di Maria, fu chiamato nel seminario minore di Larressore in qualit\u00e0 di prefetto alla fine del 1820, ove termin\u00f2 i suoi studi di teologia e il 20 dicembre 1823 fu ordinato sacerdote da monsignor D'Astros, nella cattedrale di Bayonne.\nNominato subito vicario di un parroco paralizzato a Camb\u00f2, in pochi mesi ravviv\u00f2 la parrocchia e si segnal\u00f2 per la sua devozione al Sacro Cuore di Ges\u00f9. Nel 1825 venne inviato nel seminario maggiore di B\u00e9tharram per insegnare prima la filosofia e poi la teologia e biblistica, facendo anche le funzioni di economo. Essendo morto, nel 1831, il vecchio superiore, don Proserpio Lassalle, don Garico\u00efts gli succedette nella direzione del seminario maggiore. Ma il nuovo vescovo, monsignor d'Arbou, trasfer\u00ec il seminario a Bayonne. Don Garico\u00efts rimase per\u00f2 a B\u00e9tharram, dove si trova il santuario della Santa Vergine del Bel Ramo, la cui origine risale al Medioevo. L\u00ec cominci\u00f2 a pensare alla realizzazione di una \"famiglia religiosa\", fedele alla Chiesa cattolica e dedita alla nuova evangelizzazione necessaria, secondo don Michele, per riparare ai danni fatti dalla rivoluzione. La fondazione sar\u00e0 quella dei Preti del Sacro Cuore di Ges\u00f9 di B\u00e9tharram, che guid\u00f2 fino alla sua morte.\nIl 6 luglio 1947, Pio XII lo proclamer\u00e0 santo, insieme a suor Elisabetta Bichier des Ages, che l'aveva incoraggiato nella scelta della vita religiosa e nella fondazione della congregazione.\nOrigine della Congregazione.\nDa diversi anni, don Michele Garico\u00efts, professore al seminario di B\u00e9tharram, sentiva l'attrattiva della vita religiosa senza che la sua aspirazione si concretizzasse. Aveva imparato a conoscere la vita religiosa confessando le \"Figlie della Croce\", in un convento che si trovava a pochi chilometri da B\u00e9tharram. Gli incontri con suor Elisabetta, con altre religiose e con alcuni padri gesuiti lo convincono della bont\u00e0 della sua aspirazione.\nAlcuni vescovi di passaggio, lo avevano fatto partecipe della loro afflizione di fronte allo spirito di insubordinazione presente in tanta parte del loro clero. Il giovane sacerdote dall'animo apostolico era fortemente sconvolto dalle lacrime di questi pastori e nelle sue meditazioni cercava il rimedio ad un male cos\u00ec grande.\nI grandi ordini religiosi, d'altronde, erano spariti e non erano stati rimpiazzati. Decise quindi di fondare una congregazione di preti al servizio della Chiesa, come strumenti scelti e modelli di obbedienza e di zelo apostolico.\nLa fondatrice delle Figlie della Croce, consultata, incoraggi\u00f2 fortemente questo progetto. Anche monsignor d'Astros, che stava per lasciare Bayonne e diventare arcivescovo di Tolosa, incoraggi\u00f2 il fondatore su questa strada.\nNel 1832, prima che gli ultimi seminaristi lasciassero B\u00e9tharram, si rec\u00f2 a Tolosa per fare un ritiro, sotto la guida del gesuita P. Leblanc. Abbandon\u00f2 l'idea che gli era venuta, di unirsi ai gesuiti e decise di seguire la sua prima ispirazione. La sua vita andr\u00e0 d'ora in poi identificandosi in gran parte con quella del suo istituto.\nAlcuni preti si unirono a P. Garico\u00efts e formarono a B\u00e9tharram il primo embrione di comunit\u00e0.\nLa diocesi di Bayonne ebbe come vescovo, dal 1838 al 1878, monsignor Lacroix, amministratore delle opere diocesane, ma, sulla questione dell'Istituto di B\u00e9tharram, irriducibilmente in contrapposizione con le vedute di Garico\u00efts. Il fondatore voleva una congregazione religiosa approvata dalla Santa Sede; il vescovo non voleva altro che un gruppo di missionari diocesani.\nIl conflitto tra queste due tendenze cominci\u00f2 subito; durava ancora alla morte di Garico\u00efts e non cesser\u00e0 che nel 1875, quando l'Istituto divenne di diritto pontificio.\nTuttavia, dal 1838, monsignor Lacroix permise alla comunit\u00e0 di usare provvisoriamente il \"Sommario delle Costituzioni\" e le \"Regole comuni\" dei Gesuiti. Ma nel 1841 vi aggiunse delle costituzioni proprie che si opponevano a queste regole su dei punti essenziali, particolarmente in ci\u00f2 che riguardava la vita religiosa. La congregazione visse dieci anni sotto questo sistema contraddittorio. Nel 1851, e poi nel 1855, a furia di insistere, si ottennero alcune concessioni di poco conto, ma sui punti capitali il prelato fu irremovibile. Michele aveva come principio di base l'obbedienza al suo vescovo e non si sarebbe discostato dalla pi\u00f9 totale sottomissione, perci\u00f2 gli ultimi ventidue anni della sua vita furono pieni di difficolt\u00e0 poich\u00e9 tentava di conciliare questa obbedienza con l'ispirazione di fondare il nuovo ordine.\nMorir\u00e0 senza aver realizzato il suo ideale. Anzi, nel giorno stesso delle sue esequie, il vescovo ritir\u00f2 le ultime concessioni di vita religiosa alla Comunit\u00e0 e tent\u00f2 di farla ritornare alle Costituzioni del 1841. Ma i membri della comunit\u00e0, supplicarono il prelato con queste parole: \u00abAmiamo questi legami a cui il nostro Padre ci ha avvinti. Si degni, monsignore, di lasciarceli. La serviremo con maggior fedelt\u00e0 e generosit\u00e0\u00bb.\nDovettero trascorrere ancora dodici anni prima che il vescovo, convinto da alcuni avvenimenti che giudic\u00f2 miracolosi, acconsentisse ad inviare a Roma le nuove Costituzioni conformi all'ideale del fondatore.\nL'opposizione di monsignor Lacroix riguardava solo l'opera; perch\u00e9 il vescovo teneva in grandissima considerazione la virt\u00f9 di Garico\u00efts, e l'orazione funebre che pronunci\u00f2 ai suoi funerali assomiglia al panegirico di un santo.\nL'espansione dell'opera.\nAll'inizio si occup\u00f2 particolarmente della formazione ed educazione dei giovani, istitu\u00ec perci\u00f2 un numero considerevole di istituti scolastici.\nNel 1837 si apr\u00ec la scuola elementare di B\u00e9tharram e, nel 1847, si aggiunse il collegio della scuola, malgrado le agitazioni dell'Universit\u00e0. Nel 1849 la scuola elementare di Orthez, seguita da un collegio nel 1850. Lo stesso anno assumeva la direzione del collegio di Maul\u00e9on; nel 1851, della scuola elementare di Asson e, nel 1855, del collegio di Oloron.\nNel 1856 si realizzava la prima fondazione in America Latina, dove vi erano delle comunit\u00e0 di baschi emigrati in cerca di lavoro, dapprima in Argentina, in seguito a Montevideo, in Uruguay, nel 1861.\nGrande impulso allo sviluppo dell'opera betharramita venne dato dal terzo superiore generale, p. Augusto Etch\u00e9copar (1875-1897).\nLourdes.\nBetharram si trova a pochi chilometri da Lourdes, famoso santuario dove sarebbe apparsa la Madonna. Garico\u00efts conosceva i Soubirous e fu interpellato dallo stesso vescovo di Tarbes (della cui diocesi fa parte Lourdes) riguardo alla sincerit\u00e0 della veggente. Nel 1858 ebbe un lungo colloquio con Bernadette. Garico\u00efts si convinse subito della veridicit\u00e0 delle apparizioni e fu uno dei primi sostenitori del Santuario di Lourdes."}
{"id": "310021", "revid": "28930", "url": "https://it.wikipedia.org/wiki?curid=310021", "title": "Leet speak", "text": ""}
{"id": "310023", "revid": "15756", "url": "https://it.wikipedia.org/wiki?curid=310023", "title": "Crittografia", "text": "La crittografia (o criptografia, dal greco \u03ba\u03c1\u03c5\u03c0\u03c4\u00f3\u03c2 [\"krypt\u00f3s\"], \"nascosto\", e \u03b3\u03c1\u03b1\u03c6\u03af\u03b1 [\"graph\u00eda\"], \"scrittura\") \u00e8 la branca della crittologia che tratta delle \"scritture nascoste\", ovvero dei metodi per rendere un messaggio non comprensibile/intelligibile a persone non autorizzate a leggerlo, garantendo cos\u00ec, in chiave moderna, il requisito di confidenzialit\u00e0 o riservatezza tipico della sicurezza informatica. Un tale messaggio si chiama comunemente \"crittogramma\" e i metodi usati sono detti \"tecniche di cifratura\".\nStoria.\nSi hanno tracce di cifrari antichi utilizzate dagli Ebrei nel codice di atbash; gli Spartani avevano un loro particolare sistema di comunicazione dei messaggi segreti, la scitala; a Gaio Giulio Cesare si attribuisce l'uso del cosiddetto cifrario di Cesare, un sistema crittografico.\nLa storia della crittografia moderna inizia con la stesura del \"De cifris\" di Leon Battista Alberti, che per primo insegn\u00f2 a cifrare per mezzo di un disco cifrante con un alfabeto segreto da spostare \"ad libitum\" ogni due o tre parole. Anche il tedesco Tritemio previde una forma di cifratura polialfabetica, facendo scorrere l'alfabeto ordinato di un posto a ogni lettera del \"chiaro\" (come si definisce in gergo il testo non criptato). Nel 1526 Jacopo Silvestri pubblic\u00f2 l\"'Opus novum\", considerata una delle prime opere su questo argomento. Ma il vero progresso nella cifratura polialfabetica \u00e8 stato compiuto dal bresciano Giovan Battista Bellaso, che ha inventato la tecnica di alternare alcuni alfabeti segreti formati con parola chiave sotto il controllo di un lungo versetto chiamato contrassegno. La sua prima tavola a 11 alfabeti reciproci, uscita nel 1553, fu ripubblicata dal napoletano Giovanni Battista Della Porta dieci anni pi\u00f9 tardi e ne prese il nome grazie alla notevole diffusione che ebbe il suo trattato \"De furtivis literarum notis\".\nIl francese Vigen\u00e8re utilizz\u00f2 poi il versetto per cifrare ciascuna lettera con la sua tavola ad alfabeti regolari identica a quella del Tritemio e che oggi porta il suo nome. Il suo sistema \u00e8 stato considerato indecifrabile per tre secoli, finch\u00e9 nel 1863 il colonnello prussiano Friedrich Kasiski pubblic\u00f2 un metodo per \"forzarlo\", chiamato Esame Kasiski. Qualsiasi sia il sistema crittografico utilizzato, la legge fondamentale sul corretto uso di tali tecniche fu scritta da Kerckhoffs (\"Legge di Kerckhoffs\") nel suo libro del 1883 \"La Cryptographie Militaire\" e di seguito riportata: \u00abLa sicurezza di un crittosistema non deve dipendere dal tener celato il crittoalgoritmo. La sicurezza dipender\u00e0 solo dal tener celata la chiave.\u00bb Nel 1918 Gilbert Vernam maggiore dell'esercito statunitense e tecnico all'AT&amp;T Bell, perfezion\u00f2 il metodo di Vigen\u00e8re proponendo l'idea di usare chiavi segrete casuali lunghe almeno quanto il messaggio.\nCon il possesso di un sistema crittografico perfetto, la battaglia teorica tra crittografia e crittoanalisi si \u00e8 risolta con una vittoria della prima sulla seconda. Ipotizzando di voler far uso di questa insuperabile protezione, restano per\u00f2 aperti molti problemi di ordine pratico. Bisogna infatti soddisfare gli stringenti requisiti del cifrario di Vernam: chiave lunga quanto il messaggio e mai pi\u00f9 riutilizzabile. Tuttavia si hanno notizie di utilizzi di questo cifrario in ambiente militare (comunicazione con le spie: si veda a proposito \"One Time Pad\"), o per la protezione delle comunicazioni del \"telefono rosso\" tra Washington e Mosca durante la guerra fredda.\nDurante la seconda guerra mondiale, la crittografia ha giocato un ruolo di primaria importanza e la superiorit\u00e0 degli alleati in questo campo \u00e8 stata determinante. La Germania nazista considerava inattaccabile la sua macchina Enigma, tuttavia gi\u00e0 nel 1932 l'ufficio cifrario polacco era riuscito a forzarla cos\u00ec come gli inglesi che pi\u00f9 volte sono riusciti a decifrare i messaggi tedeschi generati da essa durante la guerra, e poi dalla macchina Lorenz a partire dal 1941. In pi\u00f9 occasioni la superiorit\u00e0 in campo crittografico si \u00e8 rivelata essere un fattore discriminante per le vittorie alleate come ad esempio nella Battaglia di Capo Matapan, in cui gli inglesi erano riusciti a decifrare i messaggi della marina tedesca che fornivano l'esatta posizione della flotta italiana che fu quindi distrutta nel marzo 1941, e nello Sbarco in Normandia, in cui gli alleati inviarono falsi messaggi sul loro sbarco a Calais facendo s\u00ec che i tedeschi mandassero in quella zona le loro migliori truppe in modo tale da avere una bassa resistenza in Normandia; gli inglesi seppero della riuscita dell'inganno decifrando i messaggi tedeschi generati dalla macchina Lorenz.\nNel corso della seconda guerra mondiale l'esercito scrisse telegrammi in lingua navajo per fare in modo che i giapponesi non li riuscissero a decifrare, gli statunitensi d'altronde, gi\u00e0 a partire dal 1940, disponevano della macchina \"Magic\" con la quale decifravano i messaggi giapponesi cifrati con la macchina \"Purple\". Fra tutti, vi sono due episodi conclamati in cui gli americani conoscevano le mosse nemiche: la Battaglia delle Midway e la morte dell'Ammiraglio Yamamoto. Successivamente, nel 1949, Claude Shannon, padre della teoria dell'informazione, nel lavoro \"La teoria della comunicazione nei sistemi crittografici\" dimostr\u00f2 che questo \u00e8 l'unico metodo crittografico possibile che sia totalmente sicuro.\nDescrizione.\nLa crittografia si basa su un algoritmo e su una chiave crittografica. In tal modo si garantisce la confidenzialit\u00e0 delle informazioni che \u00e8 uno dei requisiti essenziali nell'ambito della sicurezza informatica impedendo cos\u00ec la realizzazione di diversi tipi di attacchi informatici ai dati riservati (es. sniffing). L'approccio inverso di studio volto a rompere un meccanismo crittografico \u00e8 detto invece crittoanalisi che rappresenta l'altra branca della crittologia. Cruciali sono anche i tempi necessari alla crittoanalisi per la decifrazione del messaggio: per diverse applicazioni di telecomunicazioni e informatica un sistema si pu\u00f2 considerare sicuro anche se il suo sistema di cifratura risulta violabile, ma con tempi di realizzazione che renderebbero poi vani i successivi tentativi di attacco diretto.\nL'attuale ricerca crittografica, avendo risolto il problema teorico della garanzia della sicurezza, si dedica al superamento dei forti limiti d'uso anzidetti. Si cercano metodi pi\u00f9 comodi ma ciononostante estremamente sicuri che, possibilmente, utilizzino chiavi corte e riutilizzabili senza compromettere la loro utilit\u00e0. Al momento non esiste alcuna tecnica crittografica che si possa definire sicura in senso assoluto, tranne il Cifrario di Vernam; tutte le altre tecniche rendono sicuro il dato solo per un certo arco temporale e non possono garantire la durata della segretezza.\nCrittografia simmetrica.\nFino a pochi anni fa era l'unico metodo crittografico esistente, con cui si faceva uso di un'unica chiave sia per proteggere il messaggio che per renderlo nuovamente leggibile. Tali algoritmi hanno per\u00f2 diversi problemi:\nLa ricerca sulla crittografia simmetrica ha negli anni prodotto sistemi crittografici di tutto rispetto (ultimo tra tutti il cifrario Rijndael, scelto per il nuovo standard \"Advanced Encryption Standard\" per essere utilizzato nel prossimo ventennio, sostituendo l'ormai datato \"Data Encryption Standard\").\nCrittografia asimmetrica.\nLa vera novit\u00e0 del secolo scorso \u00e8 l'invenzione di una tecnica crittografica che utilizza chiavi diverse per cifrare e per decifrare un messaggio, facilitando significativamente il compito di distribuzione delle chiavi. Infatti in questo caso non \u00e8 necessario nascondere le chiavi o le \"password\": c'\u00e8 una chiave per crittografare (che chiunque pu\u00f2 vedere) e una per decifrare, che conosce solo il destinatario senza necessit\u00e0 quindi di riceverla (scambiarla) dal mittente. In altre parole, se Alice vuole ricevere un messaggio segreto da Bob, manda a Bob la chiave pubblica. Bob usa la chiave pubblica per cifrare un messaggio che manda ad Alice, la quale \u00e8 l'unica ad avere la chiave. Chiunque pu\u00f2 veder passare il messaggio, ma non pu\u00f2 decifrarlo, in quanto non ha la chiave privata. Alice deve per\u00f2 tenere al sicuro la chiave privata.\nNel 1976 Whitfield Diffie e Martin Hellman, un matematico e un ingegnere in forza alla Stanford University, introducono l'utilizzo della chiave pubblica per la crittazione e l'autenticazione; nell'anno seguente il gruppo di ricerca del MIT formato da Ronald L. Rivest, Adi Shamir e Leonard M. Adleman realizza il primo sistema a chiave pubblica, in questo modo viene ideato l'algoritmo RSA. Il funzionamento di questo sistema \u00e8 basato sul fatto che \u00e8 matematicamente e computazionalmente molto facile moltiplicare due numeri primi (che singolarmente rappresentano la chiave privata, quella che solo Alice conosce per decifrare), ma \u00e8 invece molto difficile il problema inverso, ovvero risalire ai fattori primi del numero ottenuto dal precedente prodotto (che invece rappresenta la chiave pubblica che chiunque pu\u00f2 vedere e che si usa per crittografare).\nSiccome la crittografia asimmetrica \u00e8 molto lenta, se si devono spedire grandi quantit\u00e0 di dati si usa solitamente questo tipo di crittografia per scambiarsi una chiave con cui iniziare una comunicazione in crittografia simmetrica, molto pi\u00f9 semplice, veloce e sicura. Rientra nell'ambito della crittografia asimmetrica anche la promettente crittografia ellittica.\nCrittografia quantistica.\nL'evoluzione dei sistemi crittografici, uniti all'evoluzione della fisica teorica hanno permesso di realizzare un cifrario di Vernam che si basa sull'utilizzo della meccanica quantistica nella fase dello scambio della chiave. Il vantaggio di questa tecnica consiste nel fatto di rendere inutilizzabili gli attacchi del tipo \"man in the middle\": cio\u00e8, se durante lo scambio della chiave qualcuno riuscisse ad intercettarla, la cosa diverrebbe immediatamente evidente sia a chi emette sia a chi riceve il messaggio.\nApplicazioni.\nLe applicazioni della crittografia moderna sono diffuse nella sicurezza informatica ovvero nell'ambito informatico e telecomunicazionistico in tutti i casi in cui \u00e8 richiesta confidenzialit\u00e0 dei dati, ad esempio, in messaggi e file presenti su supporti di memorizzazione, nelle procedure di Login (in particolare per crittografare la password dell'utente), nelle comunicazioni wireless (Wi-Fi e reti cellulari) per garantire la confidenzialit\u00e0 (ad es. WEP e WPA), nella Rete Internet per oscurare la comunicazione dati in transito tra client e server (protocolli SSH, SSL/TSL, HTTPS, IPsec), nelle transazioni finanziarie-bancarie (home banking), nella pay per view per impedire la visione di contenuti audiovisivi a pagamento ai non abbonati, nelle certificazioni di dispositivi o elementi di dispositivi, di componenti software critici (ad esempio boot loader di sistemi operativi, database Uefi, driver di unit\u00e0), ecc... Anche un certificato digitale \u00e8 protetto dalla chiave privata apposta dalla CA che lo ha firmato.\nSoftware crittografici.\nUn elenco esemplificativo di alcuni software che a qualche titolo utilizzano crittografia:\nLibrerie crittografiche.\nLe molteplici librerie software che implementano algoritmi e protocolli crittografici si differenziano per efficienza, licenza, portabilit\u00e0 e supporto. Di seguito si riportano alcune delle maggiori:\nAspetti legali.\nPoich\u00e9 le conversazioni segrete potrebbero essere sfruttate dai criminali, la crittografia \u00e8 stata a lungo oggetto di interesse da parte delle forze dell'ordine, ma \u00e8 di notevole interesse anche per i sostenitori dei diritti civili, dato che agevola la privacy. Di conseguenza esistono una serie di controverse questioni legali che la riguardano, specialmente da quando l'avvento di computer economici ha reso possibile un accesso diffuso alla crittografia di alta qualit\u00e0.\nIn alcuni paesi era vietato persino l'uso della crittografia domestica. Fino al 1999, la Francia ne limitava significativamente l'uso a livello nazionale, sebbene da allora abbia attenuato molte di queste regole. In Cina e in Iran \u00e8 ancora necessaria una licenza per utilizzarla, e molti altri paesi hanno severe restrizioni sul suo utilizzo. Tra le pi\u00f9 restrittive vi sono leggi in Bielorussia, Kazakistan, Mongolia, Pakistan, Singapore, Tunisia e Vietnam. Negli Stati Uniti \u00e8 legale per uso domestico, ma c'\u00e8 stato molto dibattito sulle questioni legali relative al suo impiego."}
{"id": "310036", "revid": "297059", "url": "https://it.wikipedia.org/wiki?curid=310036", "title": "Consustanziazione", "text": "La consustanziazione \u00e8 una dottrina teologica cristiana, per lo pi\u00f9 diffusa in ambito luterano, che, come la dottrina cattolica della \"transustanziazione\", tenta di descrivere la natura dell'Eucaristia in termini concreti metafisici. Essa sostiene che nel sacramento eucaristico il pane e il vino al tempo stesso mantengano la loro natura fisica e divengano \"anche\" sostanza del corpo e del sangue del Cristo. Differisce dalla transustanziazione poich\u00e9 quest'ultima afferma invece la reale conversione di tutta la sostanza del pane nella sostanza del corpo di Cristo, e di tutta la sostanza del vino nella sostanza del suo sangue.\nLa consustanziazione \u00e8 una dottrina sostenuta da una minoranza di Cristiani, fra i quali alcuni Luterani e alcune Chiese Ortodosse Orientali.\nBerengario di Tours.\nUno dei primi a teorizzare la consustanziazione fu Berengario di Tours, che reintrodusse i concetti di \"sostanza\" e di \"accidente\", impiegati da Aristotele nel suo sviluppo critico delle idee del vecchio maestro Platone. Platone considera che il reale \u00e8 costituito dal mondo intelligibile (\"mondo delle idee\"), e che il mondo che conosciamo e di cui facciamo parte (\"mondo sensibile\") ne \u00e8 un riflesso pallido. Al contrario, Aristotele descrive un mondo costituito di \"cose\". Ciascuna di queste \"cose\" \u00e8 definita da \"propriet\u00e0 accidentali\" fissate su una \"sostanza\" essenziale. Riassumendo, la sostanza \u00e8 la realt\u00e0 ultima.\nBerengario dunque afferma che, se una sostanza scompare, scompaiono anche le sue propriet\u00e0, in quanto intrinsecamente legate a essa: se nell'Eucaristia la sostanza del pane e del vino scomparisse, dovrebbero scomparire anche le propriet\u00e0 accidentali, come il sapore, l'odore, il colore, ecc.; siccome ci\u00f2 non avviene, le sostanze del pane e del vino devono continuare a sussistere durante la consacrazione.\nInoltre, il corpo di Cristo sta nel cielo e dunque non pu\u00f2 essere presente in tanti luoghi quante sono le ostie consacrate e inoltre in esse non potrebbe rientrare completamente. E allora per Berengario il pane e il vino sono soltanto un simbolo di realt\u00e0 spirituali, un \"signum sacrum\", un segno visibile che ci permette di afferrare, di l\u00e0 dall'apparenza sensibile, l'idea della Passione di Cristo. Ma Cristo \u00e8 morto, nella carne, una volta sola, e dopo la Resurrezione il suo corpo \u00e8 incorruttibile e dunque non pu\u00f2 soffrire ancora:\nForse a causa delle circostanze che lo indussero pi\u00f9 volte a ritrattare, nel pensiero di Berengario si possono trovare anche occasioni nelle quali afferma una sorta di \"impanazione\" del Corpo di Cristo, ossia che la sostanza del pane coesisterebbe con la sostanza del corpo di Cristo: \nLe posizioni di questo teologo furono condannate in diversi concili (Roma 1050, 1059, 1078, 1079; Vercelli 1050; Poitiers 1074).\nSan Tommaso d'Aquino.\nAnche San Tommaso d'Aquino (1224-1274) fece uso della filosofia aristotelica nella sua teologia, ma non segu\u00ec la via di Berengario di Tours: questi credeva infatti che i nostri sensi potrebbero captare direttamente l'essenza delle cose, disconoscendo cos\u00ec la differenza fra sostanza e accidenti delle stesse. Per Tommaso, invece, i sensi esplorano solo le \"apparenze\", non la sostanza: quello che si vede e si tocca sono le apparenze del pane e del vino, anche se la sostanza \u00e8 del corpo e sangue di Cristo.\nMartin Lutero.\nLa consustanziazione \u00e8 comunemente associata agli insegnamenti di Martin Lutero (1483-1546) e di Filippo Melantone (1497-1560). Lutero insegn\u00f2 che il corpo e il sangue di Cristo sono presenti \"in, con, e sotto le forme del pane e del vino\", e i luterani di oggi mantengono la frase cos\u00ec com'\u00e8, anche se taluni si discostano dal suo esatto significato. Lutero illustr\u00f2 la sua teologia sull'Eucaristia \"in analogia al ferro che, messo nel fuoco, fa s\u00ec che sia il fuoco e il ferro siano uniti nel rosso ferro incandescente, e tuttavia ognuno si mantiene\", un concetto denominato \"unione sacramentale\", analogo peraltro all\"'unione ipostatica\" della natura umana e divina in Cristo. Un altro termine utilizzato per descrivere la dottrina luterana al riguardo \u00e8 \"presenza reale\".\nSviluppi successivi.\nRiaprendo il dibattito sulla Presenza Reale al Concilio di Trento, nel 1551 la Chiesa cattolica oppose alle posizioni luterane il dogma della transustanziazione, basandosi su San Tommaso.\nMolto spesso le confessioni riformate sostengono la dottrina della commemorazione, o vi si avvicinano molto. Per esempio, dunque, mentre Zwingli vede nella Cena, seppur con alcune particolarit\u00e0, solo una \"commemorazione\", per i Lollardi l'Eucaristia restava s\u00ec fisicamente pane e vino, ma diventava \"spiritualmente\" corpo e sangue di Cristo. Altri teologi e riformatori invece pi\u00f9 apertamente sostennero la consustanziazione."}
{"id": "310039", "revid": "1632387", "url": "https://it.wikipedia.org/wiki?curid=310039", "title": "Tainted Love", "text": "Tainted Love \u00e8 un brano musicale composto da Ed Cobb, ex componente dei Four Preps.\nStoria.\nRegistrato nel 1964 dalla cantante statunitense Gloria Jones e distribuito nel 1965, vide una seconda versione, sempre a opera della stessa cantante, ripubblicata nel 1976 sotto la produzione di Marc Bolan.\nNel 1981 il duo britannico Soft Cell ne ripropose una \"cover\" in stile synth pop rendendo il brano pi\u00f9 noto. Tale versione fu la base per numerose altre riedizioni del brano a opera di altri cantanti e gruppi, tra i quali spiccano i tedeschi Max Raabe (2001) e Scorpions (2011), gli statunitensi Marilyn Manson (2001) e gli italiani Prozac+ (2002) e Boppin' Kids (1986)."}
{"id": "310042", "revid": "1505830", "url": "https://it.wikipedia.org/wiki?curid=310042", "title": "Richard-Ginori", "text": "La Richard-Ginori, rinominata in Ginori 1735 a partire dal 2020, \u00e8 un'azienda nata l'11 ottobre 1896 dalla fusione della \"Societ\u00e0 Ceramica Richard\", di origine lombarda, con la \"Manifattura di Doccia\" dal marchese Carlo Ginori fondata nel 1737 nella localit\u00e0 di Doccia (Firenze). \u00c8 famosa in tutto il mondo per la porcellana, la cui produzione \u00e8 ancora localizzata a Sesto Fiorentino.\nLa Richard-Ginori, ufficialmente fallita nel gennaio 2013, \u00e8 stata acquistata nel maggio 2013 dal gruppo Gucci, a sua volta controllato dalla societ\u00e0 francese Kering.\nStoria.\nLa storia della Richard-Ginori ha origini antiche e coinvolge diverse manifatture e fabbricazioni italiane anche di origine settecentesca, poi inglobate, in particolare le gi\u00e0 citate Societ\u00e0 Ceramica Richard, la Manifattura di Doccia del marchese Ginori e la Manifattura Palme.\nStoria della Societ\u00e0 Ceramica Richard.\nAntesignana della Societ\u00e0 Ceramica Richard \u00e8 la \"Societ\u00e0 per la fabbricazione delle porcellane lombarde\" fondata nel 1830 dalla ditta Gindrand, ceduta poi nel 1833 al Nobile Luigi Tinelli che costru\u00ec lo stabilimento di San Cristoforo sul Naviglio Grande, importante via commerciale per le produzioni industriali.\nGiulio Richard, piemontese di origine svizzera (di Nyon) rileva da Tinelli la fabbrica il 23 maggio 1842, ha grandi idee per la piccola produzione, e cos\u00ec dai forni dello stabilimento cominciarono a uscire non solo manufatti pregiati, destinati ai pi\u00f9 ricchi, ma anche vasellame e terraglie per uso quotidiano.\nOttenendo ottimi riscontri e vendite, Richard fonda il 23 febbraio 1873 la \"Societ\u00e0 Ceramica Richard\" con sede in Milano e con stabilimenti a San Cristoforo, Palosco e Sovere (questi ultimi due saranno poi abbandonati).\nLa societ\u00e0 fu quotata alla Borsa di Milano nel 1877.\nAcquisizione Manifattura Palme (1887).\nI Pallme (il cognome originale fu scritto con due elle fino al XIX secolo) erano mercanti originari di Parchen, un villaggio della Repubblica Ceca situato nel distretto del cristallo boemo (Steinschoenau, Parchen, Haida), si stabilirono in Toscana dopo il Congresso di Vienna (1815), prima a Livorno (circa 1820) e poi a Pisa, per darsi all'industria.\nI documenti ricordano i primi acquisti di immobili a Pisa nella Via S. Marta, fatti nel 1837, e nel 1841 a S. Michele fuor delle mura, lungo l'Arno, all'estremit\u00e0 della passeggiata delle Piagge. Sembra che esercitassero la fabbricazione sia delle terraglie sia della vetreria, ma quest'ultima fu presto dismessa.\nL'11 dicembre 1887 la Societ\u00e0 Ceramica Richard acquista con Rogito Fontani lo Stabilimento della Manifattura Palme per ingrandire la propria produzione; la scelta fu dettata dalla ferma intenzione di espandersi attraverso la vicinanza al mare per favorire i trasferimenti, la sua localizzazione nel cuore d'Italia che permetteva di espandere il commercio a livello nazionale e il completamento della gamma di produzione; inoltre vanno ricordati l'esistenza in loco di combustibile vegetale e il minor costo del minerale, le quote di esportazione consolidate della Manifattura Palme, ecc.\nNascita della Richard-Ginori (1896).\nL'11 ottobre 1896 la Societ\u00e0 Ceramica Richard si fonde con la Porcellana Ginori a Doccia, nata nel 1735: unisce alla sua attivit\u00e0 lo stabilimento di Doccia e i sei negozi di Firenze, Bologna, Torino, Roma e Napoli. Nasce la famosa ditta di ceramiche Richard-Ginori.\nProprio nello stesso anno della fusione realizza un servizio commemorativo per conto della Casa Ricordi, subito dopo la prima rappresentazione assoluta della Boh\u00e8me di Puccini, avvenuta nel febbraio 1896.\nL'ingresso dei Richard a Doccia introduce moltissime innovazioni meccaniche nei laboratori e potenzia la decalcomania litografica per ridurre le forti spese della decorazione a mano. Vengono costruiti nuovi forni, nuovi fabbricati e viene ampliata la produzione degli isolatori elettrici per far fronte alla crescente richiesta del mercato italiano. La societ\u00e0 viene quotata alla Borsa valori di Milano dove rimase nel listino per quasi un secolo.\nNel 1897 acquista lo stabilimento ceramico per terraglia del Cav. Felice Musso di Mondov\u00ec e nel 1900 quello di Vado Ligure dove si produce gr\u00e9s.\nNel periodo 1923-1930 Gio Ponti lavora come direttore artistico presso la Manifattura Ceramica Richard-Ginori, rinnovandone la gamma di prodotti. \nNel 1965 avviene la sua fusione con la Societ\u00e0 Ceramica Italiana di Laveno (S.C.I.).\nNovecento e anni Duemila.\nNel 1970 diventa una controllata della Finanziaria Sviluppo di Michele Sindona. Nel 1973 Sindona cede la Richard Ginori alla \"Liquigas\" di Raffaele Ursini.\nNel 1975 la \"Pozzi\" e la \"Societ\u00e0 Ceramica Italiana Richard-Ginori\" si fondono per dare vita a un'unica grande struttura: la \"Pozzi-Ginori\".\nNel 1977 Ursini la trasferisce al gruppo assicurativo SAI (Societ\u00e0 Assicuratrice Industriale), di cui \u00e8 titolare, e verr\u00e0 sostituito poco dopo da Salvatore Ligresti.\nNel 1993 i destini della Pozzi-Ginori separano nuovamente i due gruppi, la parte di arredobagno \u00e8 acquistata dalla \"Sanitec Corporation\", gruppo multimarca leader del settore, mentre la Manifattura Richard Ginori viene rilevata nel 1998 da \"Pagnossin\", primo gruppo italiano per importanza nel settore dei servizi da tavola, con a capo il presidente Carlo Rinaldini e A.D. ing. Domenico Dal Bo'.\nNel 2006 entra nella propriet\u00e0 di Richard Ginori il gruppo emiliano di \"Bormioli Rocco &amp; Figli\" e, a fianco di un'ipotizzata costruzione di un nuovo stabilimento di produzione, si propone una trasformazione del prodotto in modo tale da poter portare il marchio Ginori, uno dei pi\u00f9 antichi del brevetto italiano, nelle catene della grande distribuzione. Molto del materiale commercializzato dall'ingresso di Pagnossin non \u00e8 pi\u00f9 prodotto nella fabbrica sestese ma proviene da industrie non italiane: scelta giustificata dalla necessit\u00e0 di ridurre i costi di produzione.\nLa presenza del gruppo \"Bormioli\" cessa nel dicembre dello stesso anno mentre la Richard Ginori affronta situazione debitoria preoccupante e al suo vertice arriva l'immobiliarista Luca Sarreri, presidente anche della controllante \"Pagnossin\". In quel periodo si ipotizz\u00f2 una dismissione dello stabilimento storico sestese a fronte di alcune prospettive immobiliari per l'area.\nNell'ottobre del 2007 la Richard Ginori viene nuovamente ceduta e rilevata dalla \"Starfin\" di Roberto Villa. \nNel marzo 2009, dopo 3 anni, il titolo della societ\u00e0 ritorna a essere quotato in borsa, trainato dalla possibilit\u00e0 di edificare, per un valore di almeno 30 milioni di euro, edifici a scopo residenziale nell'area occupata dalla manifattura di Sesto Fiorentino, ma nel maggio 2012, vista la pesante situazione finanziaria con debiti oltre i quaranta milioni di euro, la fabbrica di Sesto Fiorentino viene posta in liquidazione volontaria e viene nominato un collegio di liquidatori con il compito, attraverso la vendita dell'azienda e la richiesta di un concordato preventivo, di evitare il fallimento, tra cui la richiesta a norma di legge e presentata presso il Tribunale di Firenze, di autorizzazione per procedere al compimento di atti urgenti di straordinaria amministrazione, in particolare la vendita dell'azienda, ed \u00e8 stato prodotto un regolamento in base al quale i soggetti interessati potevano far giungere le proprie offerte vincolanti.\nDal primo agosto 2012 l'attivit\u00e0 \u00e8 stata sospesa e i 330 lavoratori posti in cassa integrazione straordinaria. In data 9 ottobre 2012 la Richard Ginori ha depositato presso il tribunale di Firenze\nIl 14 novembre 2012 il Collegio dei Liquidatori, dopo l'apertura delle buste contenenti le offerte di due soggetti interessati: Arcturus S.p.A. (Sambonet) e l'offerta integrata delle soc. Lenox Corporation e Apulum S.A., hanno deliberato di individuare in quest'ultima proposta quella pi\u00f9 conveniente, ritenendola pi\u00f9 vantaggiosa sia sotto l'aspetto economico sia sotto l'aspetto sociale.\nNonostante ci\u00f2, il 7 gennaio 2013, i giudici del tribunale di Firenze chiamati a pronunciarsi sull'ammissibilit\u00e0 o meno dell'azienda al concordato preventivo, hanno dichiarato il fallimento della Richard Ginori e nominato Andrea Spignoli quale curatore.\nAcquisizione da parte di Gucci.\nL\u2019unica proposta di acquisto \u00e8 arrivata dalla societ\u00e0 di articoli di lusso Gucci (gruppo Kering) con un\u2019offerta da 13 milioni di euro al tribunale di Firenze. L'investimento di Gucci comprende il marchio Richard Ginori e la fabbrica di Sesto Fiorentino (Firenze), ma non la propriet\u00e0 immobiliare del terreno della maxi area industriale da metri quadrati, la cui acquisizione si concretizzer\u00e0 dopo lunghe trattative solo nell\u2019agosto 2018.Gucci riapre lo stabilimento il 5 giugno 2013 con il ritorno dei dipendenti. Nel 2016 l'azienda ha concordato con il sindacato una riduzione del personale di 200 persone nel 2019.\nNel settembre 2020 l'azienda cambia nome e logo: rimane \"Ginori\", come era all'inizio della sua storia, ed \u00e8 abbandonato il nome \"Richard\".\nMuseo Richard-Ginori.\nDi rilevanza storica e artistica \u00e8 il Museo Richard-Ginori della Manifattura di Doccia, adiacente allo stabilimento, che raccoglie la produzione della manifattura dalla sua fondazione. Nel 2017 il museo \u00e8 stato acquistato dallo Stato, Polo regionale della Toscana. "}
{"id": "310043", "revid": "1982", "url": "https://it.wikipedia.org/wiki?curid=310043", "title": "Guerra Greco-Italiana", "text": ""}
{"id": "310045", "revid": "6842", "url": "https://it.wikipedia.org/wiki?curid=310045", "title": "Socket M2", "text": ""}
{"id": "310056", "revid": "32513429", "url": "https://it.wikipedia.org/wiki?curid=310056", "title": "Manifattura di Doccia", "text": ""}
{"id": "310059", "revid": "125670280", "url": "https://it.wikipedia.org/wiki?curid=310059", "title": "Vostok 1", "text": "Vostok 1 (in russo \"\u0412\u043e\u0441t\u043e\u043a-1\") fu la prima missione con equipaggio umano svoltasi nel corso del programma sovietico di esplorazione spaziale Vostok nonch\u00e9 il primo volo umano nello spazio in assoluto. Il 12 aprile 1961 il cosmonauta Jurij Alekseevi\u010d Gagarin (in russo \u042e\u0440\u0438\u0439 \u0410\u043b\u0435\u043a\u0441\u0435\u0435\u0432\u0438\u0447 \u0413\u0430\u0433\u0430\u0440\u0438\u043d) divenne il primo essere umano a orbitare intorno alla Terra.\nPreparazione.\nPrima che l'Unione Sovietica potesse svolgere la prima missione nello spazio equipaggiata da un essere umano vennero eseguiti diversi voli di prova e di collaudo della capsula Vostok: alcuni furono completamente privi di equipaggio, oppure portarono nello spazio cagnolini, ratti, topi o manichini di cosmonauti (chiamati \"Space Dummies\"), cio\u00e8 bambole della dimensione e del peso di un uomo.\nIn tale periodo, il programma Mercury degli Stati Uniti d'America non era ancora riuscito a effettuare un solo volo nell'orbita terrestre. I voli di collaudo e di prova equipaggiati da animali e terminati con successo furono esclusivamente tre voli suborbitali con a bordo primati. Il primo volo suborbitale di un astronauta americano, la missione Mercury-Redstone 3 era programmata per marzo del 1961, ma pot\u00e9 essere effettivamente lanciata appena il 5 maggio 1961, tre settimane dopo il successo della Vostok 1.\nSin dall'inizio dell'anno 1960, l'agenzia spaziale sovietica - RKA aveva incominciato l'addestramento di 20 cosmonauti. Il 6 gennaio 1961 sei di loro vennero nominati ufficialmente e addestrati in particolare per le missioni del programma Vostok.\nInfine fu Jurij Alekseevi\u010d Gagarin a essere scelto per diventare il primo essere umano a volare nello spazio. Cosmonauti di riserva per la missione Vostok 1 vennero nominati German Stepanovi\u010d Titov e Grigorij Grigorjevi\u010d Neljubov.\nMissione.\nIl lanciatore Vostok si lev\u00f2 da terra il 12 aprile 1961 alle ore 9:07 (ora di Mosca) dal cosmodromo di Baikonur. I tre stadi del lanciatore, un missile intercontinentale R-7 modificato, funzionarono alla perfezione. Solo pochi minuti dopo, la capsula spaziale aveva raggiunto la programmata traiettoria d'orbita terrestre (un'orbita ellittica) con un perigeo di 169 km e un apogeo di 315\u00a0km. L'inclinazione misur\u00f2 65 gradi. Gagarin si trovava nello spazio.\nIl cosmonauta si trovava in continuo contatto via radio con il centro di controllo di volo. Il collegamento venne garantito su onda radio a frequenza VHF (143,625\u00a0MHz) come pure a onde corte, in quanto l'Unione Sovietica non disponeva di una rete di collegamento con centri di controllo stazionati in tutte le parti del mondo. Un'apposita telecamera invi\u00f2 le prime immagini televisive verso il centro di controllo. Inoltre Gagarin pot\u00e9 comunicare con il centro di controllo mediante codici Morse.\nAnche se Gagarin era un esperto pilota, il volo si svolse completamente pilotato automaticamente da terra. Solo in caso di situazione di pericolo, Gagarin avrebbe potuto intervenire direttamente per avviare e tentare un atterraggio d'emergenza.\nDopo aver eseguito un'orbita terrestre completa, i retrorazzi frenanti si accesero come previsto. Se ci\u00f2 non fosse avvenuto, Vostok 1 sarebbe rientrato in atmosfera in maniera \"naturale\" entro 10 giorni a causa della forza d'attrito presente sulla traiettoria d'orbita scelta, eventualit\u00e0 che non fu mai sottovalutata durante la fase di progettazione: tutte le provviste presenti a bordo, sia di alimentari come e in particolar modo le riserve d'ossigeno e di energia, erano state calcolate e inserite per garantire una sopravvivenza del cosmonauta per dieci giorni nel caso in cui il predetto inconveniente si fosse effettivamente verificato.\nLa capsula Vostok fu da sempre concepita per atterrare nella steppa e non in mare. Durante il rientro in atmosfera, il modulo orbitale (cio\u00e8 la parte della navicella contenente la maggior parte degli strumenti e sistemi necessari per il volo e che non avrebbe dovuto ritornare a terra) non si stacc\u00f2 dalla capsula sferica di ritorno del cosmonauta. Ci\u00f2 fece s\u00ec che la capsula cominciasse a oscillare violentemente, proprio mentre Vostok 1 si stava avvicinando agli strati superiori dell'atmosfera. Quando finalmente tutti i collegamenti si furono staccati, a causa della forza d'attrito, il posizionamento della capsula si stabilizz\u00f2 e il paracadute principale della capsula pot\u00e9 essere aperto, frenando ulteriormente l'atterraggio della capsula. Come previsto, una volta raggiunta la quota di , Gagarin pot\u00e9 dunque catapultarsi dalla stessa con l'apposito seggiolino eiettabile, atterrando appeso al suo paracadute a a sudovest della citt\u00e0 di Engels.\nImportanza.\nIl 12 aprile 1961 marc\u00f2 l'inizio di un'era totalmente nuova dell'esplorazione umana in generale. Prima di quella data, infatti, per l'uomo era ormai possibile raggiungere qualsiasi punto sulla superficie del nostro pianeta; la libert\u00e0 di movimento nella \"terza dimensione\", invece, era ancora ristretta su pochi chilometri, sia in aria sia negli abissi degli oceani o nell'esplorazione di caverne sotterranee.\nIl volo di Gagarin spalanc\u00f2 la porta verso un mondo totalmente nuovo: il cosmo. Anche se in fondo Vostok 1 fu un inizio relativamente modesto, il volo fu la dimostrazione fondamentale che l'uomo era in grado di viaggiare nello spazio. Gli ulteriori passi in avanti dipendevano in fondo esclusivamente dalle possibilit\u00e0 tecniche nonch\u00e9 dalle possibilit\u00e0 umane e scientifiche di sviluppo in questo campo.\nEra la seconda volta, dopo lo choc dello Sputnik, che l'Unione Sovietica dimostrava in maniera impressionante il proprio vantaggio nel campo dell'esplorazione dello spazio nei confronti degli Stati Uniti d'America. Grazie ai programmi Vostok e Voschod, per anni sar\u00e0 l'Unione Sovietica a essere la prima nazione in grado di effettuare diverse prestazioni e a marcare nuovi record in questo campo. Gli statunitensi saranno in grado di colmare tale vantaggio solo con l'avvio del programma Gemini, raggiungendo comunque il risultato pi\u00f9 prestigioso della \"corsa allo spazio\", cio\u00e8 il primo allunaggio, durante la missione dell'Apollo 11.\nNei successivi anni, l'Unione Sovietica celebr\u00f2 ufficialmente il 12 aprile quale \"giornata dei cosmonauti\"."}
{"id": "310064", "revid": "123712680", "url": "https://it.wikipedia.org/wiki?curid=310064", "title": "Operazione Nickel Grass", "text": "L'operazione Nickel Grass fu un ponte aereo strategico condotto dagli Stati Uniti per trasportare armi e forniture a Israele durante la guerra del Kippur. Il Military Airlift Command (Comando militare per i ponti aerei) dell'aviazione americana consegn\u00f2 22.235 tonnellate di merci, tra carri armati, pezzi d'artiglieria, munizioni e altre forniture su aerei da trasporto C-141 Starlifter e C-5 Galaxy tra il 12 ottobre e il 14 novembre 1973. Questa missione di rifornimento rapido fu fondamentale per la capacit\u00e0 israeliana di recuperare dalle prime, sostanziali perdite della guerra, e in Vicino Oriente si parla solitamente di Nickel Grass come \"il ponte aereo che salv\u00f2 Israele\".\nLa guerra.\nQuando l'Egitto e la Siria attaccarono rispettivamente il Sinai israeliano e il Golan la notte del 6 ottobre 1973, il mondo occidentale fu colto di sorpresa. Molte nazioni arabe stavano mobilitandosi, tra cui l'Iraq, e grazie al grande successo dei primi giorni di offensiva molte di esse avvisarono che avrebbero interrotto il flusso di petrolio a qualunque nazione che avesse appoggiato Israele. Divenne subito chiaro che quest'ultima aveva un disperato bisogno di forniture militari e non, per respingere l'attacco; il 9 ottobre, il primo ministro Golda Meir fece un appello personale per chiedere assistenza internazionale. Le nazioni europee rifiutarono sdegnosamente l'aiuto, ma l'allora presidente statunitense Richard Nixon risolse di inviare quanto prima forniture a Israele, soprattutto dal momento che i Sovietici avevano iniziato il loro programma di rifornimento ad ampia scala dei Paesi arabi via mare e via aria. Furono contattate alcune societ\u00e0 di spedizione private, ma nessuna si dimostr\u00f2 disponibile ad accettare il lavoro per paura che poi le fosse precluso l'accesso alle nazioni mussulmane dopo il conflitto. Soltanto la compagnia di bandiera israeliana, El Al, offr\u00ec il suo aiuto, cosicch\u00e9 fu possibile iniziare le spedizioni il 10 ottobre. Eppure, fu subito chiaro che sovraccaricare i velivoli strutturati e configurati per il trasporto di passeggeri non avrebbe mai assolto il compito di rifornire adeguatamente la nazione attaccata, e urgeva trovare soluzioni pi\u00f9 adatte.\nL'intervento della United States Air Force.\nLa mattina del 14 ottobre Nixon decise che non era pi\u00f9 accettabile subire dei ritardi, e ordin\u00f2 all'Aeronautica Militare di inviare \"qualunque cosa sia capace di volare\". Nell'arco di nove ore, una serie di C-141 e C-5 stavano puntando verso Israele. L'insieme degli accordi politici per far funzionare correttamente il ponte aereo, comunque, fu tutto fuorch\u00e9 risolto dalla partecipazione dell'United States Air Force: gli alleati europei di sempre si rifiutarono di permettere il rifornimento a terra degli aerei coinvolti, e spesso proibirono persino il sorvolo del loro territorio. Solo il Portogallo dimostr\u00f2 la volont\u00e0 di aiutare gli Stati Uniti nell'impresa, ragion per cui gli aerei fecero rotta verso l'aeroporto militare di Lajes, nelle Azzorre. Dopo poche ore di volo arriv\u00f2 la comunicazione che il Portogallo avrebbe permesso allo stormo di atterrare, e Lajes divenne il punto chiave di smistamento dell'Operazione. Per venire incontro alla volont\u00e0 delle altre nazioni, tutte le forniture americane gi\u00e0 distribuite in tutta Europa vennero reindirizzate verso Israele attraverso lo snodo di Lajes, il cui aeroporto smist\u00f2 a pieno regime fino a 30 aerei da trasporto al giorno. Per permettere il corretto funzionamento della struttura, il personale aument\u00f2 dalle poche decine di qualche settimana prima a circa 1.300 tra uomini e donne, in maggioranza americani, per alloggiare i quali fu necessario ripristinare le caserme risalenti alla seconda guerra mondiale, chiuse da trent'anni.\nLa rotta tra Portogallo e Israele seguiva un itinerario estremamente preciso, che portava i velivoli a incunearsi esattamente lungo il confine aereo tra le nazioni arabe ostili a sud e quelle europee a nord, in una linea che tagliava equamente in due il Mar Mediterraneo. La scorta del convoglio era affidata a caccia della Sesta Flotta americana dalla partenza fino a 150 miglia nautiche dalla costa, dove i Phantom e i Mirage dell'aeronautica militare israeliana li scortavano all'aeroporto internazionale Ben Gurion di Tel Aviv. Lungo la rotta sul Mediterraneo, si trovavano navi americane ogni 300 miglia e una portaerei ogni 600: si trattava di precauzioni che si dimostrarono adeguate nel tenere alla larga i caccia arabi, che si limitarono il pi\u00f9 delle volte a comparire nei radar e lanciare minacce via radio, senza che da questo poi si arrivasse al conflitto armato. Dal momento dell'atterraggio, il carico - scaricato rapidamente da israeliani e americani insieme, e smistato con massima priorit\u00e0 - di solito raggiungeva uno dei due fronti in non pi\u00f9 di tre o quattro ore.\nNickel Grass non si occup\u00f2, comunque, di fornire a Israele solo armi o munizioni. Nei primi giorni di conflitto le forze arabe riuscirono a distruggere un numero altamente significativo di velivoli militari israeliani, che non erano preparati a un uso cos\u00ec massiccio dei nuovi missili terra-aria SA-6 Gainful. Israele acquist\u00f2 dagli Stati Uniti 36 F-4 Phantom II di ultima generazione, che furono consegnati attraverso il ponte aereo. Atterrarono a Lod, dove i piloti americani si scambiarono con i colleghi israeliani. Dopo aver ridipinto le insegne americane con quelle israeliane, gli aerei furono riforniti di carburante e inviati al fronte. In alcuni casi erano passate poche ore dall'arrivo. Curiosamente, alcuni aerei provenivano da stanziamenti americani in Europa centrale: la fretta di metterli in operazione non lasci\u00f2 spazio alla riverniciatura dei velivoli, che quindi ebbero il battesimo del fuoco nel deserto egiziano o tra le pietraie siriane nonostante la loro inusuale livrea mimetica verde.\nQuando il conflitto termin\u00f2, in data 24 ottobre, il ponte aereo fu rallentato. Furono approntati altri voli per colmare le perdite e ristabilire lo status quo prebellico, e l'operazione termin\u00f2 ufficialmente il 14 novembre."}
{"id": "310065", "revid": "919135", "url": "https://it.wikipedia.org/wiki?curid=310065", "title": "Insieme diretto", "text": "In matematica, un insieme diretto \u00e8 un insieme \"A\" in cui \u00e8 definita una relazione binaria riflessiva e transitiva \u2264 tale che per ogni coppia di elementi \"a\" e \"b\" in \"A\", esiste un terzo elemento \"c\" in \"A\" che soddisfa \"a\" \u2264 \"c\" e \"b\" \u2264 \"c\".\nDati due punti \"a\" e \"b\" ci si pu\u00f2 muovere da \"a\" in direzione di \"b\" trovando un altro punto \"c\" \"pi\u00f9 avanti\" sia di \"a\" che di \"b\". Proseguendo per induzione, \u00e8 possibile costruire una successione \"a\" \u2264 \"b\" \u2264 \"c\" \u2264 \"d\" \u2264 ... di punti.\nApplicazioni.\nIl concetto di insieme diretto generalizza quello di insieme totalmente ordinato. Si utilizzano in topologia per definire una rete, generalizzazione del concetto di successione, e per unificare le varie nozioni di limite proprie dell'analisi. \nEsempi.\nFra gli esempi di insiemi diretti, segnaliamo:\nSottoinsiemi diretti.\nNon necessariamente gli insiemi diretti soddisfano la propriet\u00e0 antisimmetrica, perci\u00f2, in generale, non sono insiemi parzialmente ordinati. Nonostante questo, il termine \u00e8 frequentemente usato con riferimento ai posets. In questo contesto, un sottoinsieme \"A\" di un insieme parzialmente ordinato (\"P\",\u2264) si dice sottoinsieme diretto se e solo se\ndove l'ordinamento degli elementi di \"A\" \u00e8 ereditato da quello esistente in \"P\". Per questa ragione, non \u00e8 necessario richiedere esplicitamente la riflessivit\u00e0 e la transitivit\u00e0.\nI sottoinsiemi diretti sono comunemente usati nella teoria dei domini, la quale studia ordini su insiemi che soddisfano la propriet\u00e0 dell'estremo superiore. In questo senso, la nozione di sottoinsieme diretto permette di estendere a insiemi parzialmente ordinati il concetto di successione convergente."}
{"id": "310072", "revid": "47767", "url": "https://it.wikipedia.org/wiki?curid=310072", "title": "Girolamo", "text": "Origine e diffusione.\nDeriva dal nome greco \u1f39\u03b5\u03c1\u03ce\u03bd\u03c5\u03bc\u03bf\u03c2 (\"Hieronymos\") che, composto dai termini \u1f31\u03b5\u03c1\u03cc\u03c2 (\"hier\u00f3s\", \"sacro\") e \u1f44\u03bd\u03c5\u03bc\u03b1 (\"\u00f3nyma\" o \"\u00f3numa\", una forma dialettale di \u1f44\u03bd\u03bf\u03bc\u1fb0, \"\u00f3noma\", \"nome\"), significa letteralmente \"nome sacro\".\nIn uso gi\u00e0 presso gli antichi greci, il nome \"Hieronymos\" sembra riflettere un antico eufemismo religioso, utilizzato probabilmente come perifrasi per indicare una particolare divinit\u00e0 pagana. Successivamente, per\u00f2, \u00e8 presumibile che questa espressione sia entrata in uso anche nei primi ambienti cristiani, dove \"Il Nome Sacro\" divenne probabilmente un eufemismo per lo stesso nome di Dio. Nella cultura ebreo-cristiana, d'altronde, non erano affatto rari gli eufemismi di questo genere, come dimostrano i tanti appellativi di Dio usati ancora ai giorni nostri (es. \"il Signore\", \"il Creatore\", \"l'Eterno\", \"il Re dei Cieli\", etc): nella tradizione ebraica, curiosamente, esiste un eufemismo molto simile a quello di \"Hieronymos\", ovvero \"HaShem\" (\"Il Nome\" in ebraico).\nOra, a proposito della diffusione del nome, va detto che il greco \"Hieronymos\" venne dapprima latinizzato nella forma \"Hieronymus\", raggiungendo nel Medioevo una gran variet\u00e0 di forme, quali \"Ieronimus\", \"Geronimus\", \"Jeronimus\"; in alcuni documenti storici britannici si trovano anche esempi vernacolari quali \"Geronim\" e \"Jeronim\"; l\u00ec, per\u00f2, venne anche confuso con un antico nome germanico, \"Gerram\", portato in Gran Bretagna dai Normanni e composto dagli elementi \"g\u00ear\", \"lancia\", e \"hraben\", \"corvo\".\nDalla forma latina, venne italianizzato in \"Ieronimo\" o \"Geronimo\" (fra le forme antiche, anche \"Hieronimo\" e \"Jeronimo\"). Il passaggio da Geronimo a \"Gerolamo\" (da cui anche \"Girolamo\") \u00e8 dovuto invece a un'alterazione del nome tipica della lingua parlata, secondo un principio altamente riscontrabile nell'onomastica di epoca medievale. Proprio in tale periodo, specie in Italia e Francia, l'uso del nome era dovuto perlopi\u00f9 al culto verso san Girolamo; in Inghilterra si diffuse poco pi\u00f9 tardi, a partire dal XII secolo.\nOnomastico.\nSono numerosi i santi con questo nome: l'onomastico si festeggia di solito il 30 settembre in onore di san Girolamo, sacerdote e Dottore della Chiesa, patrono degli archeologi, degli studiosi e dei bibliotecari, oppure l'8 febbraio, in ricordo di san Gerolamo Emiliani, patrono degli orfani e dei giovani abbandonati. Tra gli altri santi e beati che lo portano si ricordano, nelle seguenti date:"}
{"id": "310076", "revid": "1632387", "url": "https://it.wikipedia.org/wiki?curid=310076", "title": "Leet", "text": "Il leet (o anche l33t, 31337 o 1337) \u00e8 una forma codificata di inglese caratterizzata dall'uso di caratteri non alfabetici al posto delle normali lettere (scelte per la semplice somiglianza nel tratto) o piccoli cambi fonetici.\nIl termine ha origine dalla parola \"\u00e9lite\", che in inglese si pronuncia in modo simile a \"leet\", e si riferisce al fatto che chi usa questa forma di scrittura si distingue da chi non ne \u00e8 capace.\nStoria.\nIl leet affonda le sue radici nella sottocultura di Internet, e in particolare in IRC. Qui gli utenti scrivevano messaggi velocemente e senza badare ad errori di battitura (\"teh\" al posto di \"the\" era uno dei pi\u00f9 frequenti). Altre volte l'intenzione era quella di far comprendere certi messaggi solo a certi utenti anche in una \"stanza\" pubblica. Il leet nasce anche dall'esigenza di memorizzare password di senso compiuto (quindi facili da ricordare) ma difficilmente riconoscibili.\nInoltre i \"SysOp\" delle vecchie BBS effettuavano controlli sui file disponibili per verificare che non vi fosse materiale illegale. Per velocizzare le ricerche, solitamente, non esaminavano file per file bens\u00ec effettuavano ricerche sui nomi. Il l33t era un modo valido per rendere il file riconoscibile a chi lo cercasse, mentre sfuggiva alle ricerche dei SysOp.\nLeet \u00e8 usato anche come sinonimo di bravura fuori dall'ordinario, nell'ambito dei videogiochi online e dell'hacking.\nL'alfabeto.\nL'alfabeto leet non \u00e8 un alfabeto univoco e ci sono pi\u00f9 varianti per ogni tipo di lettera e quindi \u00e8 molto \"aperto\". Alcuni segni per\u00f2 possono indicare pi\u00f9 lettere (\" /\\/\\\" potrebbe essere una M come due A), e spesso non vengono usati tutti i caratteri speciali mostrati qui di seguito, ma solo le cifre.\nGrammatica.\nIl leet ha anche alcune regole grammaticali che modificano non solo l'alfabeto. Queste regole sono per\u00f2 usate quasi esclusivamente nel leet inglese (in italiano, per esempio, non esistono parole che finiscono in \"-er\" eccetto \"per\").\nParole che terminano in \"-ed\".\nLa desinenza -ed delle parole inglesi viene sostituita dalla lettera -t o talvolta la \"e\" viene apostrofata e la desinenza diventa -'d.\nEsempio: \"pwned\" -&gt; \"pwnt\" o \"pwn'd\"\nParole che terminano in \"-er\" e \"-cker\".\nLa desinenza -er delle parole inglesi viene sostituita dalla desinenza -or, solitamente scritta \"-0r\". Nelle parole che terminano in -cker, il suono \"ck\" viene sostituito da una \"x\".\nEsempio: \"hacker\" -&gt; \"h4x0r\" (\"haxor\")\nIl suffisso \"-ness\".\nIl suffisso \"-ness\" viene semplicemente sostituito da \"-age\".\nEsempio: \"speakness\" -&gt; \"5p34k4g3\" (\"speakage\")\nSingole parole.\nAlcune parole precise hanno un loro corrispondente leet:\nEsempi.\nParole tipiche:\nEsempi di frasi:\nAnche Google ha una versione in leet (xx-hacker)."}
{"id": "310077", "revid": "287204", "url": "https://it.wikipedia.org/wiki?curid=310077", "title": "In claris non fit interpretatio", "text": "In claris non fit interpretatio \u00e8 un brocardo che allude a un canone interpretativo e pu\u00f2 essere tradotto con: \"nelle questioni chiare non si fa luogo a interpretazione\". In uso gi\u00e0 nel XII-XIII secolo nella scuola dei glossatori di Bologna, l'applicazione di tale canone impone il divieto di precisare il contenuto di una norma ricorrendo ad argomenti extratestuali o a criteri ermeneutici.\nOrigini.\nIl brocardo trae origine dalla visione romano-classica dell\"'interpretatio\". Questa, nella Roma classica, era l'attivit\u00e0 del giudice diretta alla creazione di una regola giuridica. Attivit\u00e0 alla quale il giudice romano era tenuto qualora si trovasse di fronte a una fattispecie concreta non regolata dal legislatore. Quindi il brocardo sostanzialmente stabiliva che nel caso in cui vi fosse una fattispecie astratta gi\u00e0 prevista dal legislatore il giudice non doveva creare diritto ma solo applicare quanto previsto dalla legge.\nOrdinamento italiano.\nNell'ordinamento italiano il principio \u00e8 codificato dall'art. 12 delle Disposizioni preliminari al Codice civile del 1942 (note anche come \"Preleggi\"), che recita:\nNell'applicare la legge non si pu\u00f2 ad essa attribuire altro senso che quello fatto palese del significato proprio delle sue parole secondo la connessione di esse e della intenzione del legislatore.\nGiurisprudenza.\nIl principio \u00e8 stato pi\u00f9 volte ribadito dalla Corte di Cassazione. La Suprema Corte, infatti, si \u00e8 espressa in diverse circostanze ribadendo che la ricerca dell'effettiva \"mens legis\" debba avvenire solo nel caso in cui la lettera della norma da interpretare sia ritenuta non chiara o equivocabile.&lt;br&gt;\nIn tal senso, si vedano - tra le altre - le seguenti sentenze:\nSi segnalano, inoltre, anche:\nDottrina.\nNell'ambito del diritto civile Roppo ritiene che il brocardo vada rifiutato se lo si intende nel senso che un testo chiaro non ha bisogno di interpretazione, mentre possa essere accettato se si intende che se il testo contrattuale appare chiaro e non ci sono elementi che lo mettano in dubbio allora l'interprete debba limitarsi a un'interpretazione letterale."}
{"id": "310078", "revid": "111152967", "url": "https://it.wikipedia.org/wiki?curid=310078", "title": "Secondo Campini", "text": "Si occup\u00f2 di motoristica studiando sistemi di propulsione a reazione per natanti e aeroplani.\nBiografia.\nDopo essersi laureato all'Universit\u00e0 di Bologna presso la Scuola d'Applicazione d'Ingegneria, nel 1931 si trasfer\u00ec coi famigliari a Milano, per mettere in pratica le sue teorie sulla propulsione a reazione fond\u00f2 la societ\u00e0 V.E.N.A.R. (Velivoli E Natanti A Reazione). Il primo progetto ad essere realizzato fu un motoscafo a reazione ordinato dal Ministero dell'Aeronautica e provato con successo a Venezia nel 1932.\nFra il 1931 e il 1934 realizz\u00f2 un motore a getto per aerei, consistente in un compressore (formato da tre stadi di giranti a 15 palette ciascuno azionato da un motore alternativo), un condotto dinamico (Venturi), un gruppo anulare di bruciatori ed un ugello di scarico regolabile con un comando idraulico, che forniva la spinta di reazione.\nI bruciatori servivano a surriscaldare l'aria compressa resa gi\u00e0 calda dal calore disperso dal motore alternativo e dai gas di scarico dello stesso. Ci\u00f2 significava che il motore ideato da Campini poteva funzionare in normali condizioni di volo anche a freddo, senza l'uso dei bruciatori, che venivano invece accesi per il volo da alta quota ed alta velocit\u00e0.\nIl motore fu montato su un nuovo aereo, il \"Campini-Caproni C.C.2\", realizzato dalla Caproni fra il 1934 e il 1940. Era lungo 13,12 metri, con un'apertura alare di 15,86 metri, e toccava i 500 km/h a 3.000 metri di quota.\nIl motore alternativo utilizzato per la costruzione del motore a getto di Campini era l'Isotta Fraschini Asso L.121 RC.40 da 900 CV\nIl velivolo effettu\u00f2 un volo regolare Milano-Guidonia (Roma) nel 1941, ma non ebbe seguito.\nAltri progetti di Campini, mai realizzati, furono:\nVincitore del premio della Fondazione Marconi istituito dal Gruppo Emiliano dei Cavalieri del Lavoro.\nTra il 1942 e il 1945 elabor\u00f2 con Mario de Bernardi, gi\u00e0 collaudatore del C.C.2, un progetto per un sommergibile tascabile d'assalto, con una turbina a reazione a ossigeno e nafta per la navigazione in immersione. A tale progetto fu interessato anche la Marina imperiale giapponese e dopo il 8 settembre 1943 anche la Kriegsmarine. In tale periodo Campini si trov\u00f2 a Rovereto dove furono spostati i suoi uffici dopo i continui raid aerei su Milano. Il 22 marzo 1944 la Campini-Caproni stipul\u00f2 un contratto di fornitura per 50 mini sommergibili con la marina militare tedesca. Gli apparecchi non furono mai forniti, ma almeno un prototipo fu sottoposto ad alcuni test nel Lago di Garda.\nDopo la seconda guerra mondiale si interruppe la collaborazione con Caproni e Campini accett\u00f2 un incarico di lavoro da Preston Tucker. Nel 1948 si trasfer\u00ec negli Stati Uniti. Poi lavor\u00f2 anche su progetti militari del governo, tra cui l'YB-35. Non rimase negli Stati Uniti e nel 1951 rientr\u00f2 a Milano. Fino al suo ritiro dall'attivit\u00e0 lavorativa nel 1970 prosegu\u00ec nello studio e nella progettazione di mezzi innovativi e motori di propulsione, tra cui il volo suborbitale."}
{"id": "310081", "revid": "2091899", "url": "https://it.wikipedia.org/wiki?curid=310081", "title": "Clariant", "text": "Clariant \u00e8 un'azienda chimica svizzera nata nel 1995 per distacco dalla Sandoz. L'azienda si \u00e8 espansa grazie all'acquisizione delle attivit\u00e0 di chimica specializzata della tedesca Hoechst nel 1997 e all'acquisizione della britannica BTP plc nel 2000.\nAttivit\u00e0.\nL'azienda \u00e8 un leader mondiale nella fornitura di additivi e coloranti per tessili, pelle, carta, plastica, stampa, petroli e gas, detergenti, attivit\u00e0 minerarie, cura personale, metallurgia e biochimica.\nL'azienda ha un fatturato di circa 5,5 miliardi di Euro. La sede principale \u00e8 a Muttenz, nei pressi di Basilea, e l'azienda \u00e8 presente in tutto il mondo con impianti produttivi, magazzini e uffici commerciali, per un totale di circa 24.000 dipendenti.\nPer quanto riguarda il mercato italiano \u00e8 presente con una sede principale a Palazzolo Milanese, Novara e diversi stabilimenti (i principali sono a Pogliano Milanese, Lomagna, Merate e Porto Torres) e sedi periferiche."}
{"id": "310082", "revid": "124841149", "url": "https://it.wikipedia.org/wiki?curid=310082", "title": "Guarino (nome)", "text": "Origine e diffusione.\nDal nome germanico \"Warin\" che, tratto dalla radice \"war\" (o \"waran\", \"difesa\", \"guardia\"), pu\u00f2 essere tradotto come \"il difensore\" (o \"il protettore\", o \"che difende\", o altre varianti sul tema). La stessa radice si ritrova anche nel nome Guarniero. Da questo nome potrebbe inoltre essere derivato l'inglese Warren.\nAttestato gi\u00e0 dal VII secolo nelle forme latinizzate \"Varinus\" e \"Guarinus\", il nome si diffuse in Italia anche nella variante \"Guerino\", di tradizione francone (dal francese \"Gu\u00e9rin\"). La forma \"Guerrino\", invece, pu\u00f2 rappresentare o un'ulteriore variante di Guerino o, in alternativa, un diminutivo del nome medievale \"Guerra\", piuttosto comune nell'onomastica antica - anche come abbreviazione di nomi quali \"Vinciguerra\", \"Fortinguerra\", etc.\nA proposito della sua diffusione in Italia, il nome Guarino \u00e8 accentrato al Nord, soprattutto in Emilia-Romagna.\nGuarino \u00e8 anche un cognome, che troviamo, ad esempio, in un atto del 1270. Varianti del cognome sono Guarini, Guerin, Guerini, Guerrini e Guerrisi (Guerrisius nobile soldato-giudice menzionato per la prima volta in un documento del 1186 del \u201dCodice diplomatico del Regno di Carlo I e II d\u2019Angio\u201d).\nOnomastico.\nL'onomastico si pu\u00f2 festeggiare il 6 febbraio in ricordo di san Guarino, vescovo di Palestrina, o anche il 27 agosto in memoria di san Guarino, vescovo di Sion."}
{"id": "310084", "revid": "63760", "url": "https://it.wikipedia.org/wiki?curid=310084", "title": "Ondes Martenot", "text": ""}
{"id": "310085", "revid": "287204", "url": "https://it.wikipedia.org/wiki?curid=310085", "title": "Goffredo", "text": "Origine e diffusione.\nDeriva dal nome germanico \"Godafrid\", che, composto dai termini \"Got\" (o \"God\", \"Got\", \"Dio\") e \"fridu\" (o \"frid\", \"fried\", \"pace\"), pu\u00f2 essere interpretato come \"pace di Dio\" o \"in pace con Dio\".\nAttestato gi\u00e0 dal VII secolo nelle forme latinizzate \"Godefritus\" e \"Godefridus\", il nome si diffuse in Italia attraverso molteplici varianti di tradizione longobarda, confuse per\u00f2 con nomi quali Giuffrido, di origine differente. In Inghilterra tale nome era comune durante il Medioevo, dopo che vi fu importato dai Normanni.\nOnomastico.\nL'onomastico viene festeggiato solitamente l'8 novembre in ricordo di san Goffredo, vescovo di Amiens. Si ricordano con questo nome anche, alle date seguenti:"}
{"id": "310088", "revid": "21880", "url": "https://it.wikipedia.org/wiki?curid=310088", "title": "Nomen dubium", "text": "In tassonomia, un nomen dubium (plurale nomina dubia) \u00e8 un nome scientifico di applicazione dubbia o sconosciuta. In caso di un \"nomen dubium\", infatti, potrebbe essere impossibile determinare con certezza se un reperto appartenga a un gruppo o no. Questo pu\u00f2 accadere anche se il reperto in questione, e classificato in passato, \u00e8 andato perduto o distrutto non lasciando quindi materiale usabile per confronti.\nNel caso di reperti fossili, il ritrovamento originale (olotipo) potrebbe essere cos\u00ec frammentario da non permettere una classificazione adeguata. Nel caso esistano altri reperti appartenenti all'animale, il Codice internazionale di nomenclatura zoologica permette di selezionare un nuovo tipo (neotipo) dotato di caratteri diagnostici."}
{"id": "310089", "revid": "47767", "url": "https://it.wikipedia.org/wiki?curid=310089", "title": "Galeazzo", "text": "Origine e diffusione.\nGaleazzo \u00e8 una forma italianizzata del nome di Galahad, il cavaliere della Tavola Rotonda figlio di Lancillotto che, assieme a Parsifal e Bors, ebbe la ventura di raggiungere il Sacro Graal; l'etimologia di tale nome \u00e8 ignota, ma alcune fonti propongono una connessione al nome ebraico \"Gilead\". Va notato che altre fonti, qualora non ipotizzino per Galeazzo origini germaniche pi\u00f9 o meno oscure, lo riconducono spesso al termine latino \"galea\" (\"elmo\"), ma si tratta di una paretimologia.\nCome nome italiano conobbe una buona diffusione durante il Medioevo, attestato gi\u00e0 sul finire del Duecento ma con il picco nel Quattrocento, presso le famiglie aristocratiche del Settentrione, dove si affermavano anche altri nomi \"arturiani\" come Percivalle, Lancelotto, Isolda, Ginevra, Galvano e, appunto, Arturo. Era usato particolarmente fra gli Sforza e i Visconti, presso i quali divenne nome tradizionale. \u00c8 distribuito principalmente nell'Italia settentrionale e centrale, con maggiore frequenza in Emilia-Romagna, Toscana e Veneto e, secondariamente, Lombardia e Piemonte.\nDalla variante latina \"Gal\u00e0theus\" trae il suo titolo il \"Galateo\", il celebre libro di buone maniere che monsignor Giovanni Della Casa dedic\u00f2 al suo mecenate, il vescovo Galeazzo Florimonte.\nOnomastico.\nIl nome \u00e8 adespota, ossia privo di santo patrono; l'onomastico si pu\u00f2 festeggiare eventualmente il 1\u00ba novembre, in occasione di Ognissanti (va notato che alcune fonti pongono l'onomastico al 5 novembre in memoria di Galeazzo Florimonte, vescovo di Aquino e poi di Sessa Aurunca; Florimonte, per\u00f2, non \u00e8 mai stato canonizzato)."}
{"id": "310090", "revid": "22356", "url": "https://it.wikipedia.org/wiki?curid=310090", "title": "Nomina dubia", "text": ""}
{"id": "310092", "revid": "123132603", "url": "https://it.wikipedia.org/wiki?curid=310092", "title": "Gedeone (nome)", "text": "Origine e diffusione.\nDeriva, tramite il latino ecclesiastico \"Gedeon\" e il greco biblico \u0393\u03b5\u03b4\u03b5\u03ce\u03bd (\"Gede\u00f3n\"), dal nome ebraico \u05d2\u05b4\u05bc\u05d3\u05b0\u05e2\u05d5\u05b9\u05df (\"Gid'on\", \"Gidh'on\"); esso \u00e8 portato, nell'Antico Testamento, da Gedeone, Giudice, guerriero e profeta, la cui storia \u00e8 narrata nel libro dei Giudici.\nEsso deriva dalla radice ebraica \"ga'da'\" (\"tagliare\", \"mutilare\", \"abbattere\", \"mozzare\"), ma il significato non \u00e8 del tutto chiaro. Secondo alcune fonti vorrebbe dire \"monco\", \"privo di una mano/un piede\", o \"tagliato\", \"mozzato\": in questo caso, esso sarebbe nato come soprannome per indicare un difetto fisico, situazione non rara nell'onomastica ebraica (cos\u00ec come in quella di altre culture). Le fonti pi\u00f9 moderne lo interpretano invece, di solito, come \"taglialegna\", \"tagliapietre\" (o \"che rompe\", \"che spezza\", \"che uccide\").\nIn Italia, il nome \u00e8 molto raro; le poche occorrenze sono attestate al Nord, oltre met\u00e0 delle quali nelle Venezie. In inglese, nella forma \"Gideon\", \u00e8 in uso sin dalla Riforma protestante, e conobbe una notevole popolarit\u00e0 specialmente tra i Puritani.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "310093", "revid": "3115", "url": "https://it.wikipedia.org/wiki?curid=310093", "title": "Geremia (nome)", "text": "Origine e diffusione.\nDeriva, tramite il greco \u0399\u03b5\u03c1\u03b5\u03bc\u03b9\u03b1\u03c2 (\"Ieremias\") e il latino \"Ieremias\" o \"Jeremias\", dal nome ebraico \u05d9\u05b4\u05e8\u05b0\u05de\u05b0\u05d9\u05b8\u05d4\u05d5\u05bc (\"Yirmiyahu\", o dalla sua abbreviazione \"Yirmeyah\"), che pu\u00f2 essere interpretato come \"il Signore fonda\", \"fondato dal Signore\" o \"scelto dal Signore\"; altre fonti, considerando \"Yirmeyah\" come un nome a s\u00e9 stante, gli danno il significato di \"possa YHWH esaltare\", \"YHWH ha innalzato\" o anche, al rovescio, \"sublimit\u00e0 del Signore\" o \"esaltazione del Signore\".\n\u00c8 un nome di tradizione biblica, portato da Geremia, uno dei profeti maggiori dell'Antico Testamento, oltre che da altre figure minori.\nIn Inghilterra, la forma \"Jeremiah\" cominci\u00f2 ad essere usata sostanzialmente da dopo la Riforma protestante, mentre nella forma vernacolare \"Jeremy\" era gi\u00e0 sporadicamente usato dal XIII secolo.\nOnomastico.\nL'onomastico pu\u00f2 essere festeggiato in memoria di pi\u00f9 santi, ricordati alle date seguenti:"}
{"id": "310094", "revid": "7967", "url": "https://it.wikipedia.org/wiki?curid=310094", "title": "Fasci Siciliani", "text": ""}
{"id": "310095", "revid": "123958462", "url": "https://it.wikipedia.org/wiki?curid=310095", "title": "Principi di Moldavia", "text": "Questo \u00e8 un elenco dei principi di Moldavia (voivoda), dalla prima menzione, nel 1352, di un'entit\u00e0 politica a oriente dei Carpazi sotto il controllo del Regno di Ungheria, e che sarebbe divenuta pochi anni dopo, nel 1359, un principato indipendente, fino all'unione personale con la Valacchia nei cosiddetti Principati danubiani nel 1862, che avrebbe condotto alla nascita della Romania nel 1878.\nIl ruolo del voivoda.\nL'istituzione del voivoda era una monarchia elettiva il cui effettivo potere era fortemente condizionato dai boiardi.\nLa linee dinastiche sono difficili da tracciare in quanto l'accezione di famiglia regnante mal si adatta alla realt\u00e0 moldava dove i principi erano scelti tra candidati di ogni grado di parentela e linea di discendenza, compresi i figli illegittimi dei sovrani precedenti che venivano indicati come \"os de domn\" (in italiano, \"ossa di voivoda\") o possessori di una \"hereghie\" (\"eredit\u00e0\"). \nLa carica di voivoda era frequentemente usurpata e il sistema elettivo fu abbandonato nel periodo dei Fanarioti, quando i membri delle potenti e influenti famiglie greco-ortodosse residenti nel quartiere Fener (in greco \u03a6\u03b1\u03bd\u03ac\u03c1\u03b9) di Costantinopoli venivano fatti voivoda direttamente dal sultano ottomano e governavano il principato senza tenere in alcun conto l'aristocrazia locale; tra il 1821 e il 1878 vennero testati diversi sistemi che combinavano in vario modo elezioni e nomina da parte del sultano.\nNote sui nomi.\nMolti sovrani non utilizzavano il nome indicato nella lista; parecchi altri adottavano soprannomi o varianti del proprio nome; in alcuni casi, il sovrano non \u00e8 menzionato nelle fonti locali moldave, ma solo in quelle straniere. I nomi completi sono versioni moderne o basati sul raffronto tra le varie cronache. Come i Principi di Valacchia, anche i principi di Moldavia utilizzavano sia il titolo di voivoda che quello di Gospodaro."}
{"id": "310096", "revid": "2039709", "url": "https://it.wikipedia.org/wiki?curid=310096", "title": "Gregorio", "text": "Origine e diffusione.\nDeriva, attraverso il latino \"Greogorius\", dal tardo nome greco \u0393\u03c1\u03b7\u03b3\u03cc\u03c1\u03b9\u03bf\u03c2 (\"Gr\u0113gorios\"), entrambi attestati solo in epoca imperiale a partire dal IV secolo; alla radice si trova il verbo greco \u03b3\u03c1\u03b7\u03b3\u03bf\u03c1\u03ad\u03c9 (\"gr\u0113gore\u014d\", \"sono completamente sveglio\"), quindi il nome assume il senso di \"sveglio\", sia nel senso di \"in allerta\", \"desto\", sia in quello di \"d'ingegno pronto\", \"attivo\" (risultando quindi analogo per semantica al nome Ira). \u00c8 stato in alcuni casi confuso con il termine latino \"gregarius\" (\"gregario\", \"che sta in gruppo\").\nIl nome godeva di ampia popolarit\u00e0 in ambienti cristiani (dove, del resto, venne probabilmente coniato) perch\u00e9 interpretato come \"destato alla nuova fede\", \"pronto nella fede\"; venne portato sia da grandi padri della Chiesa greca, sia da papi e santi di quella romana, il che gli ha permesso di diffondersi in tutta la cristianit\u00e0 attraverso il Medioevo e fino ai tempi moderni; fa eccezione la Gran Bretagna, dove cominci\u00f2 ad essere usato solo dopo la conquista normanna, divenendo popolare intorno al XII secolo e dando origine ad alcuni cognomi, quali \"Greer\" e \"Grieg\".\nIn Italia \u00e8 diffuso maggiormente al Sud, specie in Sicilia, tranne che per gli abbreviati, tipici della Toscana.\nOnomastico.\nL'onomastico ricorre generalmente il 3 settembre (o 12 marzo), in memoria del santo papa Gregorio Magno, dottore della Chiesa; sono per\u00f2 numerosissimi i santi che portano questo nome, tra i quali, alle date seguenti:"}
{"id": "310106", "revid": "767487", "url": "https://it.wikipedia.org/wiki?curid=310106", "title": "Glauco (nome)", "text": "Origine e diffusione.\nDeriva dal nome greco antico \u0393\u03bb\u03b1\u1fe6\u03ba\u03bf\u03c2 (\"Glaukos\"), latinizzato in \"Glaucus\", basato sull'aggettivo \u03b3\u03bb\u03b1\u03c5\u03ba\u03cc\u03c2 (\"glaukos\"), che pu\u00f2 voler dire tanto \"scintillante\", \"brillante\" quanto \"verdeazzurro\", \"ceruleo\", \"celeste\", \"grigio bluastro\": per la precisione, tale termine venne usato dapprima da Omero per definire il mare con il significato di \"argentato\", \"luccicante\", e poi da altri scrittori, che lo usarono con il senso di \"verde bluastro\" o \"grigio bluastro\", in riferimento alle foglie dell'ulivo e al colore degli occhi (e proprio in ragione dei suoi occhi brillanti, il nome greco del gufo era \"glaux\").\nSi tratta di un nome di tradizione classica, portato da numerosi personaggi della mitologia greca, fra cui spicca Glauco, un pescatore divenuto dio marino e innamorato di Scilla, ricordato da Virgilio e da Dante e a cui s'ispirano opere di D'Annunzio e Morselli. In Italia \u00e8 attestato in tutte le regioni, ma specialmente in Lazio, Veneto e Friuli-Venezia Giulia e, per il femminile, in Liguria.\nLa forma portoghese \"Gl\u00e1ucio\" riprende il cognomen romano \"Glaucia\", che ha la stessa origine.\nOnomastico.\nEssendo un nome adespota, ovvero che non \u00e8 portato da alcun santo, l'onomastico pu\u00f2 essere festeggiato il 1\u00ba novembre per la festa di Ognissanti."}
{"id": "310111", "revid": "92723", "url": "https://it.wikipedia.org/wiki?curid=310111", "title": "Giustino (nome)", "text": "Origine e diffusione.\nContinua il terzo nome, e poi nome personale latino imperiale, \"Iustinus\", forma derivata di \"Iustus\"; si tratta quindi di un patronimico, avente il significato di \"di Giusto\", \"figlio di Giusto\", \"discendente di Giusto\" (sebbene gli venga a volte attribuito il significato del nome su cui \u00e8 basato, cio\u00e8 \"onesto\", \"giusto\"). Da Giustino \u00e8 derivato, come patronimico, il nome Giustiniano.\nSostenuto dal culto di vari santi cos\u00ec chiamati, in Italia \u00e8 ben diffuso ovunque (meno per\u00f2 della forma femminile Giustina), con una maggior frequenza in Abruzzo. In inglese, nella forma \"Justin\", \u00e8 in uso sin dal tardo XII secolo, ma ha goduto di una diffusione rilevante solo a partire dal XX secolo.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "310113", "revid": "2116328", "url": "https://it.wikipedia.org/wiki?curid=310113", "title": "Concerto per pianoforte e orchestra n. 20 (Mozart)", "text": "Il Concerto per pianoforte e orchestra n. 20, KV 466 \u00e8 uno dei pi\u00f9 noti concerti di Wolfgang Amadeus Mozart.\nStoria.\nMozart termin\u00f2 la stesura del concerto il 10 febbraio 1785. Il giorno successivo lo esegu\u00ec come solista a Vienna in uno dei suoi concerti per abbonamento in Sala Mehlgrube che, a quel tempo, avevano molto successo. La tradizione vuole che Mozart distribu\u00ec agli orchestrali le copie appena trascritte dell'ultimo movimento nel momento stesso di andare in scena. Al concerto prese parte anche il padre di Mozart, Leopold, appositamente venuto da Salisburgo.\nStruttura.\nIl concerto \u00e8 composto da tre movimenti:\nLa tonalit\u00e0 di impianto, re minore, \u00e8 una delle predilette dal compositore per le sue composizioni pi\u00f9 drammatiche. Mozart utilizza infatti ampiamente la tonalit\u00e0 in re minore nella Messa di Requiem e nel \"Don Giovanni\". Altre importanti composizioni di Mozart nella stessa tonalit\u00e0 sono i due quartetti per archi KV 173 e KV 421.\nNon sono pervenute cadenze autografe. Le cadenze di pi\u00f9 frequente ascolto sono quelle di Beethoven e Brahms.\nAnalisi.\nAllegro.\nL'Allegro iniziale \u00e8 un 4/4 in re minore. Mozart rinuncia qui alla facile identificabilit\u00e0 dei temi, sia di quelli principali che quelli secondari, per ricavarne del materiale musicale quasi essenziale, meglio utilizzabile in una costruzione di concezione architettonica. Mozart rispetta la tradizionale Forma sonata, ma non manca di giocarci e tenderne l'articolazione fino ai limiti.\nIl primo tema \u00e8 costituito per la prima met\u00e0 dalla ribattitura di una singola nota che comincia in levare (ossia in sincope), per poi discostarsene assai poco nella seconda met\u00e0, ed \u00e8 affidato alla tessitura media degli archi e trattato alla stregua di un tenor bachiano. Su questo si innesta con ossessione da \"pedale\" l'arpeggio degli archi bassi che costituisce la cellula pi\u00f9 immediatamente riconoscibile di questo movimento. Mozart sa perfettamente quello che otterr\u00e0 sul pubblico. La tonalit\u00e0 cupa, la dissimulazione del tema principale e l'accentrare l'attenzione sull'arpeggio dei bassi immerge immediatamente in un clima cupo e ossessivo che inchioda l'ascoltatore fin dai primi secondi. Il profilo basso del primo tema, e di contro la facilit\u00e0 con cui si imprime l'arpeggio dei bassi, consentono a Mozart di utilizzare questo secondo spunto tematico come elemento chiave per i passaggi da una sezione all'altra del movimento.\nMozart forza i rapporti di peso tra le parti tematiche della sonata. Le due sezioni di passaggio: il \"ponte modulante\" fra il primo e il secondo tema e le \"codette\" successive a questo, acquistano importanza e spazio quasi come autonome sezioni di \"sviluppo\", con l'utilizzo di iterazioni di materiale tematico gi\u00e0 proposto e di spunti tematici nuovi. Il secondo tema, soprattutto viene sacrificato nell'\"esposizione\" e diventa un breve e disperato interludio lirico in un quadro di grande drammaticit\u00e0.\nLa \"codetta\" pi\u00f9 ancora del \"ponte modulante\" giunge a tensioni inaudite sino a questo momento. Qui una dinamica feroce fatta di scale ascendenti e discendenti, di note tenute e note ribattute di crescendo a forte che sono seguiti da silenzi che danno le vertigini in un gioco di iterazioni, contrapposizioni e sovrapposizioni, porta al momento di maggior tensione dell'\"esposizione\". Mozart risolve le tensioni con una sorprendente smorzatura, richiudendosi in un lirismo intimo che permette al pianoforte di introdursi con una melodia all'apparenza del tutto nuova ma (e qui sta la forzatura formale pi\u00f9 sorprendente e geniale) che si scoprir\u00e0 nel \"da capo\" come la conclusione del secondo tema, ritrovando la sua collocazione naturale.\nLe peculiarit\u00e0 della Forma sonata applicata al concerto gli permettono di trasformare il \"da capo\" dell'\"esposizione\" lo \"sviluppo\" e la \"ripresa\" come occasioni per elaborare variazioni sul principale materiale tematico dell'\"esposizione\".\nDramma, \"movimento\" nell'etimo originale greco. Mozart costruisce questo primo tempo del concerto su tensioni drammatiche e di contrapposizione tra pieni e vuoti, tenebra e luce. I temi si susseguono rincorrendosi, incastrandosi, sovrapponendosi. A scale ed arpeggi ascendenti si contrappongono e sovrappongono precipitosi movimenti discendenti. A \"tutti\" orchestrali in \"forte\" (il \"fortissimo\" verr\u00e0 introdotto solo da Beethoven), si contrappongono attimi di silenzio abissale, come all'apice della \"codetta\", o a momenti lirici struggenti come nel passaggio tra questa e l'introduzione solistica al \"da capo\" o tra il \"passaggio modulante\" e il secondo tema. In altri momenti linee melodiche appena accennate in una sezione precedente assumono rilievo e vengono definite nella loro autentica importanza nel gioco delle variazioni nelle sezioni successive, come la linea melodica discendente affidata ai contrabbassi che chiude l'esposizione del primo tema, che viene ripresa con una violenza inaudita dalla mano sinistra del pianoforte nella ripresa.\nLa coda interrompe la ripresa del momento di tensione pi\u00f9 alta gi\u00e0 ascoltato nella \"codetta\" dell'esposizione, e con un'improvvisa smorzata, si chiude in un'atmosfera di cupa meditazione sull'arpeggio ossessivo degli archi bassi che apre il concerto, imprimendo un impianto circolare alla composizione, un moto perpetuo, il fluire ed il tornare eterno di un pensiero ossessivo.\nAndante.\nL'Andante del secondo tempo \u00e8 una romanza in 2/2 in forma ABACA. Come fa spesso, qui Mozart gioca di contrasti, espliciti e mascherati.\nIl primo contrasto \u00e8 con il carattere del movimento che lo ha preceduto. Nell'inizio del secondo movimento il tema \u00e8 sereno, apparentemente idilliaco e la tonalit\u00e0 solare (Si bemolle maggiore) lo conferma. \u00c8 il tempo scelto (2/2) che ci fornisce il primo indizio sulle intenzioni dell'autore. A differenza di altri pezzi di grande lirismo il tempo non \u00e8 un morbido ternario (3/4, 6/8), n\u00e9 un 4/4 con il suo respiro ampio ed il suo alternarsi di \u201cbattere\u201d forti e smussati, ma un marziale 2/2.\nIl tema principale viene esposto dal solista, ripreso poco dopo dall'orchestra, passa dall'una all'altro con la solita maestria orchestrale mozartiana. Il secondo tema si presenta immediatamente con un salto di ottava ed intervalli ampi si ritrovano in tutto il suo svolgimento. \u00c8 questo espediente pi\u00f9 volte iterato che Mozart usa per costruire tensioni armoniche in crescendo che portano al minore e ad atmosfere gi\u00e0 distanti dal primo tema. Con grazia sorprendente Mozart torna quindi sul primo tema per la seconda sezione.\nLa terza sezione tematica precipita in minore, e questa volta con una serie di scale forsennate che richiamano alcuni passaggi dello sviluppo del primo movimento. Gli accordi verticali in \u201cforte\u201d (bisogner\u00e0 aspettare Beethoven per i primi fortissimo) marcano di brusche fermate e riprese il rincorrersi delle scale.\nUn arpeggio rallentato e un arabesco riportano al tema principale che chiude questa pagina in un finto clima di riconciliazione, aprendo al frenetico finale.\nRond\u00f2. Allegro assai.\nIl Rond\u00f2 conclusivo, in forma ABACABA, \u00e8 caratterizzato da vivaci contrasti. Mozart usa ancora il 2/2 del secondo movimento, ma in tempo di Allegro assai. Per l'incipit usa il cosiddetto \"razzo di Mannheim\": una sequenza di note veloci in crescendo che culminano su una nota lunga con un passaggio di basso ostinato molto forte. L'esposizione affidata al pianoforte \u00e8 seguita immediatamente dall'orchestra che anzich\u00e9 limitarsi ad un accapo, si getta immediatamente in uno dei pi\u00f9 precipitosi fugati della letteratura mozartiana.\nQuando ricompare il pianoforte con la seconda sezione del tema, introduce un primo ingannevole accenno di respiro per ricadere immediatamente nella frenesia del primo tema questa volta con una scrittura d'assieme.\nIl secondo tema in Fa maggiore pur mantenendo la frenesia delle continue scale ascendenti e discendenti ci porta in un clima sereno, quasi scherzoso, che si chiude con una prima cadenza solistica (non autografa) che ci riporta alla ripresa del primo tema.\nQui Mozart precorre ancora una volta i tempi, dopo un'esposizione magistralmente abbreviata che bypassa il fugato orchestrale, utilizza la seconda sezione del primo tema per lanciarsi un'autentica sezione di sviluppo, la piccola \"turcheria\" costituita dal 3\u00b0 tema \u00e8 incastonata in questo ampio sviluppo del primo e con esso costituisce in sostanza in un'unica sezione senza soluzione di continuit\u00e0, che culmina con una pi\u00f9 ampia cadenza solistica (anche questa non lasciataci da Mozart, ma affidata all'improvvisazione dell'interprete come prassi per i concerti pi\u00f9 elaborati). L'utilizzo delle tre sezioni centrali del Rondo' \"ACA\" come corpus unico di sviluppo ci porta direttamente alla forma romantica del Rond\u00f2-sonata. Finita la cadenza ricompare il secondo tema, caratterizzato quasi burlescamente dall'accompagnamento affidato ai fiati a partire dai fagotti. Il pianoforte ora dialoga, scherza con l'orchestra e porta ad una sfolgorante chiusura del concerto in un inatteso Re maggiore.\nInfluenze.\n\"\"Opera ponte\", \"opera preromantica\"\": cos\u00ec viene sovente definito questo concerto. In realt\u00e0 queste definizioni partono da un punto di vista falsato che \u00e8 quello \u201ca posteriori\u201d tipico di una visione storiografica che tende a classificare opere ed eventi in riferimento a periodi o movimenti spesso pi\u00f9 definiti nella visione di chi scrive da critico o da storico che agli occhi del compositore o dei suoi contemporanei. Mozart non fu compositore Romantico, eppure fu un modello a cui il romanticismo musicale spesso guard\u00f2. Movimenti di poco precedenti al Romanticismo ma che non ebbero simili dimensioni vengono definiti comunemente \u201cpreromantici\u201d. Cos\u00ec fu per lo Sturm und Drang tedesco di cui Mozart non \u00e8 ricordato come un esponente di rilievo in ambito musicale perch\u00e9 sopravvisse 18 anni alle sue opere ascrivibili a questo genere (la Sinfonia K 183 in sol minore, i concerti per fagotto, per flauto, per violino ecc. ecc), e in quei 18 anni rivoluzion\u00f2 completamente il panorama musicale. Lo Sturm und Drang non nacque in \u201cprevisione\u201d del Romanticismo, ma in relazione alle istanze sociali politiche e culturali della seconda met\u00e0 del Settecento.\nL'importanza nella storia della musica del Concerto KV 466 \u00e8 notevole. La sua influenza, evidente in alcune opere (come nel Concerto per pianoforte e orchestra n. 1 di Brahms), attraversa tutto l'Ottocento e si estende sino al XX secolo. Il KV 466 \u00e8 tutt'oggi uno dei concerti per pianoforte di Mozart pi\u00f9 eseguiti e amati, assieme al KV 488. Fu il concerto preferito da Beethoven, autore di una cadenza per questo concerto che viene a tutt'oggi eseguita dalla maggior parte degli interpreti. \nI concerti successivi.\nNei Concerti di Mozart assistiamo ad una sconvolgente evoluzione non solo delle dimensioni dell'orchestra, ma anche nei timbri, nel rapporto tra le varie parti dell'orchestra e nel carattere dell'opera, che da intrattenimento virtuosistico si teatralizza divenendo discorso, narrazione, azione drammatica.\nDopo il Concerto K 466 Mozart comporr\u00e0 altri sette concerti per pianoforte e orchestra. Nel K 467, nel K 482, nel K 488 e nel K 491 Mozart prosegue sulla strada della sperimentazione, trovando combinazioni ed approcci sempre originali. Tra il K 491 e l'ultimo dei concerti mozartiani, il K 595, passano cinque anni, nei quali Mozart comporr\u00e0 due soli altri concerti per pianoforte: il K 503 e il K 537. Entrambi questi concerti hanno un carattere pi\u00f9 brillante ed estroverso dei cinque precedenti: sono scritti infatti per le celebrazioni di due occasioni mondane (il secondo fu composto per i festeggiamenti in onore dell'incoronazione dell'imperatore Leopoldo II d'Asburgo-Lorena). L'ultimo concerto per pianoforte, il K 595, composto l'anno precedente alla morte, \u00e8 invece un capolavoro scritto nello stile intimo e diafano tipico delle migliori pagine degli ultimi anni del compositore."}
{"id": "310115", "revid": "26630", "url": "https://it.wikipedia.org/wiki?curid=310115", "title": "Graziano (nome)", "text": "Origine e diffusione.\nDeriva dal nome latino \"Gratianus\", un patronimico del nome \"Gratus\" (o \"Gratius\", o \"Gratia\"), avente quindi il significato di \"relativo a Grato\", \"della famiglia di Grato\". Alcune fonti lo ricollegano direttamente al termine \"gratus\", con il significato di \"grazia\".\n\u00c8 illustrato da diversi personaggi storici, fra cui l'imperatore d'Oriente Graziano; si afferm\u00f2 fra i primi cristiani che lo interpretavano con riferimento alla grazia divina, venendo quindi portato da diversi santi, fra cui il primo vescovo di Tours, e l'autore del \"Decretum Gratiani\"; in Italia gode di buona diffusione in tutte le regioni, specialmente in Veneto, Toscana ed Emilia-Romagna.\nOnomastico.\nL'onomastico si pu\u00f2 festeggiare in memoria di pi\u00f9 santi, nelle date seguenti:"}
{"id": "310119", "revid": "2202618", "url": "https://it.wikipedia.org/wiki?curid=310119", "title": "Polipeptide", "text": "Un polipeptide \u00e8 una singola catena di numerosi amminoacidi uniti tra loro attraverso legami peptidici per condensazione di un gruppo amminico di un amminoacido con il gruppo carbossilico del successivo.\nDescrizione.\nQuando gli amminoacidi sono pochi, si parla di peptidi: due, tre, quattro... amminoacidi possono essere uniti tra loro da uno, due, tre... legami peptidici formando un dipeptide, un tripeptide, un tetrapeptide ecc.. Se gli amminoacidi sono invece tanti, il prodotto viene chiamato polipeptide. Il termine peptide pu\u00f2 essere usato anche in modo generico, includendo i polipeptidi.\nLe unit\u00e0 amminoacidiche presenti in un qualsiasi peptide sono chiamate residui: ogni residuo \u00e8 un amminoacido che ha perso un protone dal suo gruppo amminico e un ossidrile dal suo gruppo carbossilico. Il residuo amminoterminale ha il gruppo alfa-amminico libero; il residuo all'altra estremit\u00e0 ha un gruppo alfa-carbossilico libero, residuo carbossiterminale.\nL'idrolisi del legame peptidico nonostante sia una reazione esoergonica, avviene molto lentamente per l'elevata energia di attivazione.\nPer altre informazioni valide per qualsiasi tipo di peptide inclusi i polipeptidi si veda la voce peptide.\nDistinzione tra polipeptidi e proteine.\nAnche se i termini \"proteina\" e \"polipeptide\" sono spesso considerati sinonimi, le molecole chiamate polipeptidi hanno in genere masse molecolari inferiori a 5000-10000 e contengono meno di 50-100 amminoacidi, mentre quelle con pesi molecolari pi\u00f9 alti si chiamano proteine. La demarcazione non \u00e8 netta e pu\u00f2 variare a seconda degli studiosi.\nAlcune proteine sono costituite da una singola catena polipeptidica, mentre altre, chiamate \"proteine multisubunit\u00e0\", hanno due o pi\u00f9 polipeptidi associati non covalentemente. Le catene polipeptidiche presenti in una proteina multisubunit\u00e0 possono essere identiche o diverse tra loro. Se almeno due sono identiche, la proteina viene detta oligomerica e le unit\u00e0 identiche sono chiamate protomeri. All'interno della proteina multisubunit\u00e0 ogni subunit\u00e0-alfa \u00e8 appaiata a una subunit\u00e0-beta; solo un numero limitato di proteine contiene due o pi\u00f9 catene polipeptidiche unite da legami covalenti.\nQuando le proteine sono costituite da due o pi\u00f9 catene polipeptidiche differenti, ognuna \u00e8 codificata da un proprio gene. Un esempio tipico \u00e8 l'insulina, formata da due polipeptidi diversi uniti da ponti solfuro.\nPer ulteriori informazioni applicabili specificamente alle proteine, si veda la voce proteina.\nPolipeptidi in biologia.\nEsempi di polipeptidi importanti in biologia sono:\nDa notare che calcitonina, defensine ecc. sono a volte chiamate \"piccole proteine\"."}
{"id": "310125", "revid": "7336", "url": "https://it.wikipedia.org/wiki?curid=310125", "title": "Frankfurt am Main", "text": ""}
{"id": "310128", "revid": "79454", "url": "https://it.wikipedia.org/wiki?curid=310128", "title": "Mores maiorum", "text": ""}
{"id": "310131", "revid": "583609", "url": "https://it.wikipedia.org/wiki?curid=310131", "title": "Jeanette Winterson", "text": "Biografia.\nNata a Manchester, viene adottata da una coppia pentecostale che la cresce ad Accrington, Lancashire, nella speranza che diventi una missionaria cristiana.\nAnnuncia di avere una relazione lesbica all'et\u00e0 di 16 anni e va via di casa. Studia inglese al St Catherine's College a Oxford.\nDopo essersi trasferita a Londra, a ventisei anni, pubblica il suo primo romanzo, \"Non ci sono solo le arance\" vincendo il Whitbread First Novel Award. Il romanzo viene in seguito adattato in una serie TV dal titolo omonimo, che vince il BAFTA come migliore serie televisiva.\nVincitrice nel 1987 del John Llewellyn Rhys Prize per \"Passione\", in Italia si \u00e8 imposta nel 1992 con \"Scritto sul corpo\", romanzo che narra dell'amore onirico e passionale dell'entit\u00e0 che scrive verso una donna magnifica e sposata, diventando subito un libro di culto per la comunit\u00e0 lesbica e non solo.\nLa sua partner per 12 anni \u00e8 stata Peggy Reynolds. Un'altra nota fidanzata \u00e8 stata Pat Kavanagh, la sua agente.\nNel giugno del 2014 \u00e8 stata al centro di molte polemiche per aver catturato un coniglio nel proprio giardino, averlo ucciso, averlo scuoiato postando le foto su Twitter ed infine averlo mangiato.\nNel 2015, ha sposato la psicoterapeuta Susie Orbach, autrice di \"Fat is a Feminist Issue\"."}
{"id": "310132", "revid": "729019", "url": "https://it.wikipedia.org/wiki?curid=310132", "title": "Martina Navr\u00e1tilov\u00e1", "text": "Considerata una delle migliori tenniste di tutti i tempi, detiene tre record assoluti, sia a livello femminile che maschile: maggior numero di titoli vinti (344), maggior numero di titoli vinti in singolare (167) e maggior numero di titoli vinti in doppio (177).\nNavr\u00e1tilov\u00e1 ha vinto 59 prove del Grande Slam (diciotto in singolare, trentuno in doppio e dieci in doppio misto), l'ultima delle quali il doppio misto degli US Open nel 2006 all'et\u00e0 di quasi 50 anni. Grazie a questo successo \u00e8 diventata l'atleta pi\u00f9 anziana, sia a livello maschile che femminile, a essersi aggiudicata una prova del Grande Slam. \u00c8 rimasta per 332 settimane in vetta alla classifica WTA di singolare (seconda solamente a Steffi Graf che primeggia con 377) e per 237 settimane al primo posto in quella di doppio.\n\u00c8 l'unica persona al mondo ad avere vinto tutte le specialit\u00e0 in tutti i tornei del Grande Slam (ottenendo il cosiddetto \"Super Slam\") oltre alla WTA Championships e alla Fed Cup. Tra i suoi record detiene, inoltre, quello di vittorie nei singoli a Wimbledon, con nove successi, quello del maggior numero di incontri disputati e vinti in singolare e quello del maggior numero di titoli vinti sia in singolare che in doppio. Con Chris Evert ha generato una delle rivalit\u00e0 pi\u00f9 famose e avvincenti della storia: le due, infatti, si sono affrontate ottanta volte, di cui quattordici in finali Slam, con la tennista di origini cecoslovacche che ha vinto quarantatr\u00e9 di questi incontri.\n\u00c8 stata inserita nella International Tennis Hall of Fame nel 2000.\nBiografia.\nIl suo cognome originario \u00e8 \u0160ubertov\u00e1; i suoi genitori per\u00f2 divorziarono tre anni dopo la sua nascita. Nel 1962 la madre Jana spos\u00f2 Miroslav Navr\u00e1til, che divenne il suo primo insegnante di tennis. Martina prese il cognome del patrigno, aggiungendo il suffisso femminile \"ov\u00e1\".\nNel 1975 la diciottenne Navr\u00e1tilov\u00e1 si rec\u00f2 negli uffici dell'Immigration and Naturalization Service di New York, informandoli che intendeva defezionare dal regime comunista del suo paese d'origine, la Cecoslovacchia. Nel giro di un mese ottenne una Green Card. Si trasfer\u00ec negli Stati Uniti, di cui divenne cittadina nel 1981, dopo essere stata ufficialmente apolide per alcuni anni.\nVita privata.\nPoco dopo avere ottenuto la cittadinanza statunitense decise di rivelare il suo orientamento sessuale. In risposta alle speculazioni dei media sulla sua relazione con la scrittrice Rita Mae Brown Navr\u00e1tilov\u00e1 divenne una delle prime stelle dello sport ad annunciare di essere lesbica. Dal 1983 al 1991 ebbe una lunga relazione con Judy Nelson. La loro separazione nel 1991 fu turbolenta e accompagnata da una battaglia legale molto pubblicizzata. Nel dicembre 2014 si \u00e8 sposata con Julia Lemigova, sua compagna da diversi anni.\nNei primi anni di carriera dovette lottare con la forma fisica (venne etichettata senza complimenti la \"Larga speranza bianca\" dal giornalista Bud Collins), ma la sua determinazione a raggiungere i vertici dello sport la vide adottare una rigida disciplina per riportarsi in forma. Incominci\u00f2, infatti, ad andare in palestra (novit\u00e0 assoluta per il tennis femminile) inizialmente per dimagrire e successivamente per aumentare la propria massa muscolare. Per dimagrire, inoltre, cambi\u00f2 completamente anche la dieta. Questo regime l'aiut\u00f2 negli anni successivi, diventando una delle tenniste pi\u00f9 rapide e pi\u00f9 resistenti dal punto di vista fisico del circuito femminile. Nei primi mesi del 2006 \u00e8 uscito negli USA \"Shape Yourself - My 6-Step Diet and Fitness Plan to Achieve the Best Shape of Your Life\", in cui Martina Navr\u00e1tilov\u00e1 spiega come restare in forma attraverso strategie, consigli e piccoli cambiamenti del proprio stile di vita.\nCarriera.\nAnni '70.\nNel 1972, all'et\u00e0 di quindici anni, Navr\u00e1tilov\u00e1 vinse i campionati nazionali cecoslovacchi di tennis. Nel 1973, a sedici anni, pass\u00f2 al professionismo. Vinse il suo primo torneo di singolo da professionista a Orlando (Florida) nel 1974. Prese parte anche ad altre due finali, al WTA German Open e agli Internazionali d'Italia.\nFu finalista in due tornei del Grande Slam nel 1975, perdendo la finale degli Australian Open contro Evonne Goolagong e quella degli Open di Francia contro Chris Evert, che la sconfisse anche nelle semifinali degli US Open. Si aggiudic\u00f2, quell'anno, cinque tornei statunitensi e fu finalista in altri sette tornei, tra cui il Virginia Slims Championships (torneo di fine anno) e nuovamente gli Internazionali d'Italia.\nNel 1976 arriv\u00f2 in finale solamente in tre tornei, aggiudicandosene due. Il '77 fu un buon anno per Martina: vinse sei tornei e fu finalista in altri sei: in ben cinque finali dovette affrontare Chris Evert.\nVinse il suo primo titolo di singolare in un torneo del Grande Slam a Wimbledon nel 1978, dove sconfisse Evert in tre set nella finale e raggiunse il numero uno della classifica mondiale per la prima volta. Nello stesso anno vinse altri dieci tornei, tra cui anche il Virginia Slims Championships. Sconfisse nuovamente Evert in finale nel 1979, difendendo con successo il suo titolo di campionessa a Wimbledon. Sempre nel '79 usc\u00ec vincitrice in altri nove tornei.\nIn doppio Martina Navr\u00e1tilov\u00e1 era gi\u00e0 riuscita a conquistare sei titoli del Grande Slam (uno in doppio misto) e altri trentotto tornei. Non aveva ancora per\u00f2 una compagna fissa: le principali furono Chris Evert, Betty St\u00f6ve e Billie Jean King.\n1980-1985.\nNel 1981 vinse il suo terzo titolo di singolare nel Grande Slam battendo Evert nella finale dell'Australian Open e raggiunse la finale degli US Open, dove perse al tie-break nel terzo set contro Tracy Austin. Nel 1982 vinse a Wimbledon, battendo in finale Evert, agli Open di Francia battendo in finale Andrea Jaeger e raggiunse la finale dell'Australian Open, dove fu sconfitta da Evert.\nLa met\u00e0 degli anni 1980 fu il periodo di maggior successo nella carriera di Navr\u00e1tilov\u00e1. Dopo avere perso al quarto turno degli Open di Francia, primo torneo del Grande Slam del 1983, vinse i tre tornei restanti (gli Australian Open si disputarono a dicembre).\nVinse quindi gli Open di Francia del 1984, diventando campionessa in carica in tutti e quattro i tornei contemporaneamente. Con le successive vittorie a Wimbledon e agli US Open eguagli\u00f2 il record di sei vittorie consecutive in tornei del Grande Slam e inizi\u00f2 gli Australian Open del 1984 con la possibilit\u00e0 di vincere tutti e quattro i tornei nello stesso anno, ma fu sconfitta in semifinale da Helena Sukov\u00e1 per 1-6, 6-3, 7-5.\nNel 1983 e 1984, comunque, il predominio di Navr\u00e1tilov\u00e1 fu assoluto: vinse quasi tutti gli incontri e quasi tutti i tornei a cui prese parte: nel 1984 sub\u00ec soltanto due sconfitte e stabil\u00ec il nuovo record assoluto di 74 vittorie consecutive. In questi due anni inflisse tredici sconfitte consecutive alla sua eterna rivale Chris Evert, che sembrava ormai disorientata di fronte alla sua superiorit\u00e0.\nNel 1985 l'egemonia di Navr\u00e1tilov\u00e1 fu interrotta da una ritrovata Chris Evert che, sconfiggendola nella finale degli Open di Francia, riconquist\u00f2 dopo due anni il primo posto nella classifica mondiale. Tuttavia, nella finale degli Australian Open dello stesso anno, Navr\u00e1tilov\u00e1 vinse la finale su Evert e torn\u00f2 in vetta alle graduatorie.\nMartina Navr\u00e1tilov\u00e1 riusc\u00ec a vincere tutti e quattro i titoli di doppio femminile del Grande Slam nel 1984 giocando in coppia con Pam Shriver. La vittoria fece parte di un record di 109 incontri vinti di fila, che la coppia ottenne tra il 1983 e il 1985. Navr\u00e1tilov\u00e1 fu numero 1 mondiale nel doppio per un periodo di oltre tre anni negli anni 1980.\n1986-1989.\nDal 1985 al 1987 raggiunse la finale del singolare femminile in tutti e undici i tornei del Grande Slam a cui si iscrisse, vincendone sei ed estendendo il suo numero di vittorie consecutive a Wimbledon a un record di sei, mentre fu sempre sconfitta nelle finali dell'Open di Francia: due volte da Chris Evert e una volta da Steffi Graf.\nLa nuova minaccia al predominio di Navr\u00e1tilov\u00e1 era costituita proprio dalla tedesca Steffi Graf, che sal\u00ec alla ribalta nel 1987 vincendo l'Open di Francia. Nello stesso anno Navr\u00e1tilov\u00e1 sconfisse Graf nelle finali di Wimbledon e degli US Open, dove divenne la terza tennista nell'era del tennis open a vincere nella stessa edizione singolare, doppio e doppio misto. Ciononostante il livello di gioco espresso da Graf per tutto il 1987 le permise comunque di deporre Navr\u00e1tilov\u00e1 dal vertice del ranking mondiale prima della fine dell'anno. Graf in seguito riusc\u00ec a infrangere il record di Navr\u00e1tilov\u00e1 di 156 settimane consecutive e 331 totali come numero uno del mondo.\nNel 1988 Graf la ecliss\u00f2, vincendo tutti e quattro i titoli del Grande Slam, battendola tra l'altro nella finale di Wimbledon per 5-7, 6-2, 6-1. Nel 1989 Graf e Navr\u00e1tilov\u00e1 si incontrarono in finale sia a Wimbledon che agli US Open. In entrambi i casi Graf ne usc\u00ec vincitrice in tre set.\nAnni '90.\nNavr\u00e1tilov\u00e1 avrebbe comunque trionfato ancora in un singolare del grande Slam nel 1990. In quell'anno Graf venne eliminata nelle semifinali a Wimbledon da Zina Garrison. Nella finale la trentatreenne Navr\u00e1tilov\u00e1 sconfisse Garrison con un punteggio di 6-4, 6-1, segnando il record di nove titoli del singolare femminile a Wimbledon. Anche se questa fu l'ultima vittoria in un singolare dello Slam Navr\u00e1tilov\u00e1 giunse altre due volte in finale negli anni seguenti. Nel 1991 perse la finale degli US Open contro la nuova numero uno mondiale, Monica Seles. Nel 1994, all'et\u00e0 di trentasette anni, raggiunse la finale di Wimbledon per l'ultima volta, perdendo in tre set contro Conchita Mart\u00ednez.\nNel 1994 si ritir\u00f2 dal tennis.\nAnni 2000.\nDal 2000 torn\u00f2 a giocare nei tornei di doppio e, occasionalmente, in singolare. Nel 2003 vinse il doppio misto agli Australian Open e a Wimbledon in coppia con Leander Paes, divenendo a quarantasei anni e otto mesi la pi\u00f9 anziana vincitrice in un torneo del Grande Slam. La vittoria agli Australian Open la rese la terza giocatrice nella storia a vincere tutti e quattro i tornei del Grande Slam sia nel singolare femminile, che nel doppio, che nel doppio misto.\nLa vittoria a Wimbledon le permise di uguagliare il record di Billie Jean King di venti titoli di Wimbledon (sommando singolari e doppi) e port\u00f2 il numero complessivo di titoli del Grande Slam a 58 (seconda solo a Margaret Court, che ne vinse 62). Navr\u00e1tilov\u00e1 vinse un incontro di singolo nel primo turno del torneo di Wimbledon del 2004, a quarantasette anni e otto mesi, diventando la giocatrice pi\u00f9 anziana a vincere un incontro di singolo in un torneo del circuito professionistico nell'era Open.\nNel corso della carriera ha vinto 167 tornei di singolare (pi\u00f9 di chiunque altro nell'era Open) e 178 titoli di doppio. Il 5 luglio 2006, a Wimbledon, annunci\u00f2 il suo addio definitivo anche alle competizioni di doppio per \u00abandare verso la mia vita futura, passare pi\u00f9 tempo a casa, con la mia compagna (one-and-only) e con i miei animali, e dedicarmi di pi\u00f9 ai miei interessi\u00bb. Gli US Open di New York sarebbero stati il suo ultimo torneo.\nA meno di due mesi dai 50 anni, il 21 agosto 2006, agli US Open, in coppia con il connazionale Bob Bryan, sconfisse nella finale del doppio misto i cechi Kv\u011bta Peschke e Martin Damm (6-2 6-3), salutando il tennis giocato con l'ennesimo titolo del Grande Slam.\nCarriera da coach e altre attivit\u00e0.\nNel mese di dicembre del 2014 \u00e8 stato reso noto da Agnieszka Radwa\u0144ska che Martina Navr\u00e1tilov\u00e1, a partire dalla stagione successiva, sarebbe stata il nuovo membro del suo team di allenamento. La collaborazione \u00e8 terminata, per\u00f2, cinque mesi dopo, perch\u00e9 Navr\u00e1tilov\u00e1 aveva sottostimato la difficolt\u00e0 nel seguire attentamente una giocatrice nel ruolo di coach.\nNavr\u00e1tilov\u00e1 \u00e8 anche impegnata in varie opere di beneficenza a favore degli animali, dei bambini poveri e dei diritti dei gay. Nel 1985 ha pubblicato un'autobiografia intitolata \"Martina\" e negli anni '90 ha partecipato alla scrittura di tre romanzi gialli. Comparsa in campagne pubblicitarie della PETA, per un periodo \u00e8 stata vegetariana per poi diventare pescetariana a causa della necessit\u00e0 di assumere proteine.\n\u00c8 stata anche protagonista di una divertente partecipazione come ospite nella sitcom della NBC \"Will &amp; Grace\", episodio 3x08 del 2000, nel quale rivela in un flashback di essere stata eterosessuale fino al 1985, quando cambi\u00f2 il proprio orientamento sessuale in seguito a una relazione con Karen Walker.\n\u00c8 stata per diversi anni ambasciatrice e consigliera di \"Athlete Ally\", l'organizzazione statunitense che si batte per i diritti degli sportivi LGBT. \u00c8 stata revocata dall'incarico nel 2019 a seguito della pubblicazione di un articolo sul Sunday Times in cui ha sostenuto posizioni giudicate transfobiche, affermando che le donne transessuali non dovrebbero poter competere nelle categorie femminili.\nLa storica rivalit\u00e0 con Chris Evert.\nTutti gli appassionati di tennis dell'epoca ricordano le sue sfide con Chris Evert, che hanno dato luogo a una delle pi\u00f9 lunghe rivalit\u00e0 sportiva di tutti i tempi, con ottanta incontri disputati e un bilancio finale favorevole a Navr\u00e1tilov\u00e1 (43-37).\nLa rivalit\u00e0 tra Evert e Navr\u00e1tilov\u00e1 ha caratterizzato quasi un ventennio del tennis femminile, nel quale molte delle finali dei tornei pi\u00f9 importanti le vedevano l'una di fronte all'altra. Navr\u00e1tilov\u00e1 prevaleva in genere sulle superfici pi\u00f9 veloci e in particolare sull'erba, mentre Evert su quelle pi\u00f9 lente. In generale Evert ha prevalso nel periodo tra il 1973 e il 1982, Navr\u00e1tilov\u00e1 negli anni successivi.\nEvert \u00e8 stata in vantaggio negli scontri diretti fino al 1984 e ha subito tredici sconfitte consecutive dalla sua avversaria nel biennio 1983-84, due anni in cui Navr\u00e1tilov\u00e1 ha dominato saldamente le classifiche mondiali. Il punteggio pi\u00f9 severo, nella storia delle loro sfide, lo ha inflitto Evert a Navr\u00e1tilov\u00e1, sconfiggendola nel 1981, nella finale del Torneo di Amelia Island, per 6-0, 6-0. Navr\u00e1tilov\u00e1 \u00e8 stata l'avversaria che pi\u00f9 volte \u00e8 riuscita a battere Evert e, d'altro canto, \u00e8 stata Chris Evert la giocatrice che in assoluto ha inflitto il maggior numero di sconfitte a Navr\u00e1tilov\u00e1.\nLa storica rivalit\u00e0 tra Evert e Navr\u00e1tilov\u00e1 ha regalato al tennis alcune tra le gare pi\u00f9 belle e appassionanti di sempre, con giocate di altissimo livello tecnico. Quando le due giocatrici si presentavano in finale, entrambe in forma e decise a vincere, gli spettatori avevano la possibilit\u00e0 di vedere tutti i colpi possibili riportati nei manuali di tennis e giocati nel modo migliore: i servizi di Navr\u00e1tilov\u00e1 e le risposte al servizio di Chris Evert, le discese e i colpi a rete di Navr\u00e1tilov\u00e1 e i passanti di Evert, le smorzate di Martina Navr\u00e1tilov\u00e1 e i pallonetti di Chris Evert. Ha detto Evert: \u00ab\"La mia felicit\u00e0 era batterla, quando perdevo ero delusa, ma non devastata. Se non vincevo io il torneo, preferivo toccasse a lei\"\u00bb.\nCaratteristiche tecniche e stile di gioco.\nMartina Navr\u00e1tilov\u00e1 \u00e8 mancina ed eseguiva il rovescio a una mano. Era sia un'eccellente singolarista che un'eccellente doppista: in entrambe le specialit\u00e0 detiene, infatti, il record di titoli vinti. Il suo stile di gioco era molto aggressivo ed era particolarmente dotata nella tecnica del \"serve &amp; volley\", che consiste nell'approcciarsi a rete dopo il servizio. La superficie che si adatta meglio a questo stile \u00e8 l'erba: a testimonianza di ci\u00f2, si pu\u00f2 ricordare che Martina Navr\u00e1tilov\u00e1 vinse 20 titoli tra singolare e doppio a Wimbledon. La superficie dove invece la tennista di origini ceche trov\u00f2 maggiori difficolt\u00e0 di gioco fu la terra battuta (ha vinto solamente due volte in singolare gli Open di Francia). Il suo colpo migliore era la vol\u00e9e, con cui realizzava la maggior parte dei suoi vincenti. Il rovescio era il suo colpo di rimbalzo migliore, soprattutto quello per l'approccio a rete; con il dritto, invece, tendeva a compiere pi\u00f9 errori. A livello caratteriale mostrava tutto quello che sentiva, sia che provasse felicit\u00e0 sia che provasse frustrazione. Questo comportamento si distinse nettamente da quello della sua rivale di sempre, Chris Evert, che tendeva a non esprimere emozioni sul terreno di gioco."}
{"id": "310133", "revid": "287204", "url": "https://it.wikipedia.org/wiki?curid=310133", "title": "Martina Navratilova", "text": ""}
{"id": "310134", "revid": "287204", "url": "https://it.wikipedia.org/wiki?curid=310134", "title": "Societ\u00e0 Sportiva Dilettantistica Sestese Calcio", "text": "La Societ\u00e0 Sportiva Dilettantistica Sestese Calcio, semplicemente nota come Sestese, \u00e8 una societ\u00e0 calcistica italiana con sede nella citt\u00e0 di Sesto Fiorentino in provincia di Firenze.\nStoria.\nFondata nel secondo dopoguerra da calciatori dell'A.R.S. (Associazioni Riunite Sportive), fino alla stagione 2010-2011 ha militato nella Serie D (ex Interregionale), ma al termine del campionato ha perso i play-out contro il Deruta, retrocedendo in Eccellenza Toscana dopo otto anni consecutivi nella massima serie dilettantistica: a seguito di ripescaggio deliberato dal Consiglio Direttivo della Lega Nazionale Dilettanti, ha militato per\u00f2 in Serie D anche per la stagione 2011-2012, salvo poi classificarsi all'ultimo posto nel girone D e retrocedere nell'Eccellenza. Nel 2017 viene aperta un'inchiesta riguardante dei trasferimenti irregolari dove \u00e8 coinvolto anche l'ex presidente Filippo Giusti."}
{"id": "310136", "revid": "124212838", "url": "https://it.wikipedia.org/wiki?curid=310136", "title": "Macerone", "text": "Macerone (\"E' Masr\u00f2n\" in romagnolo) \u00e8 una frazione del comune di Cesena, in provincia di Forl\u00ec-Cesena. Dista all'incirca dal centro cesenate e altrettanti dal vicino comune costiero di Cesenatico, con il quale la frazione confina. \nGeografia fisica.\nMacerone sorge lungo la sponda sinistra del torrente Pisciatello, a a nord-est dal centro di Cesena. L'abitato, sviluppatosi principalmente lungo l'ex strada statale 304, \u00e8 compreso tra il tracciato dell'A14 a ovest e il confine comunale con Cesenatico a est.\nOrigini del nome.\nIl nome Macerone deriva dalla parola \"macero\". Prima della bonificazione all'inizio del Novecento la zona in cui sorge il paese era paludosa e caratterizzata da numerosi \"maceri\", grandi e profonde vasche scavate nel terreno, rivestite di mattoni e mantenute piene d'acqua, utilizzate per il processo di macerazione della canapa, principale risorsa della zona nell'Ottocento e nei primi anni del Novecento.\nDurante il XX secolo quasi tutti i maceri sono stati smantellati e, attualmente, ne rimangono in zona solamente cinque, a testimonianza della vita contadina dei tempi passati.\nStoria.\nFino all'Ottocento la zona in cui \u00e8 attualmente sito il paese era prettamente paludosa e semidisabitata. Recava comunque l'impronta della storia: la zona confinante tra Macerone e Gattolino (zona di via Sant'Ag\u00e0), infatti, rappresenta uno degli ultimi tasselli della centuriazione romana che ha caratterizzato le zone pianeggianti delle campagne romagnole.\nLa borgata nasce nella seconda met\u00e0 dell'Ottocento e si sviluppa progressivamente arricchendosi di edifici residenziali e servizi. \nNegli anni ottanta del Novecento \u00e8 stato costruito il primo grande complesso residenziale (il \"Peep\"), mentre agli inizi degli anni novanta \u00e8 stata inaugurata la locale zona artigianale."}
{"id": "310137", "revid": "2519", "url": "https://it.wikipedia.org/wiki?curid=310137", "title": "A non domino", "text": ""}
{"id": "310140", "revid": "1005847", "url": "https://it.wikipedia.org/wiki?curid=310140", "title": "Elezioni presidenziali in Cile del 1964", "text": "Le elezioni presidenziali in Cile del 1964 si tennero il 4 settembre. Esse videro la vittoria di Eduardo Frei Montalva del Partito Democratico Cristiano del Cile, che divenne Presidente.\nQuadro politico.\nPartito Democratico Cristiano del Cile.\nIl Partito Democratico Cristiano del Cile di orientamento social-cristiano ha candidato il suo leader indiscusso nonch\u00e9 fondatore dello stesso partito Eduardo Frei Montalva presentando un programma incentrato a perseguire la cosiddetta \"rivoluzione nella libert\u00e0\" di tendenza moderatamente progressista come alternativa a quello delle sinistre. Frei venne sostenuto dalla destra (liberali e conservatori non presentarono infatti candidato) ma di fatto si present\u00f2 come candidato centrista. Si ripresenta per la seconda volta alla presidenza del paese dopo essere stato sconfitto sei anni prima.\nFrei si pose in alternativa sia al capitalismo sia al socialismo, promettendo un governo attento alle questioni sociali. Questo risultato fu visto con grande favore in tutto il mondo perch\u00e9 si trattava del primo caso di vittoria di una forza politica che si oppone al liberismo e al marxismo conciliando le esigenze dell'economia di mercato con le questioni sociali.\nFronte di Azione Popolare.\nIl Fronte di Azione Popolare, formato dal Partito Socialista del Cile, dal Partito Comunista del Cile e da altre formazioni progressiste, candida il socialista Salvador Allende che si ripresenta per la terza volta dopo essere stato sconfitto. Allende presenta un programma marxista con nazionalizzazioni di imprese e riforma agricola. Osteggiato sia dagli Stati Uniti sia dall'oligarchia cilena \u00e8 stato pi\u00f9 volte accusato di trasformare il Cile in una dittatura comunista nel caso avesse vinto.\nFronte Democratico.\nIl governo uscente di Jorge Alessandri di centro-destra si spacc\u00f2. Alla fine una parte sostenne come candidato alla sua successione il radicale \"Julio Dur\u00e1n\". Tuttavia non tutto il suo elettorato appoggi\u00f2 tale candidato perch\u00e9 non risultava favorito alla successione di Alessandri. Nel timore della vittoria di Allende sostenne la candidatura democristiana danneggiando l'appoggio popolare al candidato.\nCampagna.\nLa campagna elettorale fu molto combattuta fra tre modelli politici ed economici: il marxismo, il liberismo e l'economia sociale di mercato. Frei prometteva una \"rivoluzione nella libert\u00e0\" in opposizione a quella marxista, temuta in quanto potesse sfociare in una dittatura. Per questo motivo Frei condivise parte delle proposte di Allende, come la nazionalizzazione delle miniere di rame e la riforma agraria.\nAllende invece propose un'alternativa molto pi\u00f9 radicale, con l'eliminazione sistematica del capitalismo dalla societ\u00e0 cilena e la transizione pacifica verso il socialismo.\nI sostenitori del candidato Dur\u00e1n si opposero ai candidati del centro e della sinistra e si presentarono come continuazione del governo conservatore uscente di Jorge Alessandri.\nTuttavia prima delle elezioni presidenziali si svolse un'elezione complementare per il seggio parlamentare di Curic\u00f3 e inaspettatamente vinse un candidato socialista con il 39,2% contro il 32,5% della destra e il 27,7% della Democrazia Cristiana. Per questo motivo la destra per evitare una drammatica sconfitta decise di appoggiare il candidato centrista ma quest'ultimo non cambi\u00f2 il suo programma e quindi venne sostenuto solamente come \"male minore\" rispetto ad Allende.\nTuttavia Julio Dur\u00e1n si ripresent\u00f2 comunque ma il suo appoggio cala vistosamente a favore di Frei. Il candidato democristiano ottenne un consistente finanziamento dall'amministrazione americana democratica ed \u00e8 stimato intorno ai 4.000.000 di dollari per evitare la vittoria del candidato socialista di Allende. Nel 1975 una Commissione del Senato degli Stati Uniti rivel\u00f2 che la CIA spese pi\u00f9 di 2,6 milioni di dollari per sostenere la campagna elettorale di Frei Montalva per evitare che il paese cadesse nelle mani del marxista Allende."}
{"id": "310141", "revid": "1934238", "url": "https://it.wikipedia.org/wiki?curid=310141", "title": "Specismo", "text": "Specismo indica l'attribuzione di uno status superiore agli esseri umani rispetto alle altre specie animali. Indica quindi un pregiudizio o un atteggiamento pregiudizialmente favorevole agli interessi dei membri della propria specie e contro i membri delle altre specie e che quindi sia giustificabile accordare una preferenza agli esseri umani rispetto alle altre specie per il fatto che sono membri della specie \"Homo sapiens\". A questa impostazione si contrappone l'antispecismo.\nEtimologia.\nIl termine fu coniato nel 1970 dallo psicologo britannico Richard Ryder, pioniere del movimento di liberazione animale, per calco da razzismo e sessismo, con l'intento di descrivere in particolare gli atteggiamenti umani che coinvolgono una discriminazione degli animali, inclusa la concezione degli animali come oggetti o propriet\u00e0.\nIl termine viene usato comunemente nel contesto della letteratura sui diritti animali, per esempio nelle opere di Peter Singer e Tom Regan.\nGli antispecisti ritengono che la morale e l'etica comune, cos\u00ec come gli ordinamenti nazionali ed internazionali, siano ad oggi contraddistinti da una filosofia specista."}
{"id": "310142", "revid": "22356", "url": "https://it.wikipedia.org/wiki?curid=310142", "title": "Vulcanodontidi", "text": ""}
{"id": "310143", "revid": "1005847", "url": "https://it.wikipedia.org/wiki?curid=310143", "title": "Elezioni presidenziali in Cile del 1958", "text": "Le elezioni presidenziali in Cile del 1958 si tennero il 4 settembre. Esse videro la vittoria di Jorge Alessandri Rodr\u00edguez del Partito Liberale, che divenne Presidente."}
{"id": "310146", "revid": "827882", "url": "https://it.wikipedia.org/wiki?curid=310146", "title": "Massimo Carnevale", "text": "Carriera.\nHa esordito nel 1987 per le edizioni \"Cio\u00e8\" e \"Tattilo\", per poi entrare a far parte degli autori dell'Eura Editoriale. Ha pubblicato la sua prima copertina sul settimanale Skorpio nel 1990 (sul numero 42) e la seconda per Lanciostory nello stesso anno (sul numero 46). Oltre ad alcune copertine dei settimanali, \u00e8 il copertinista ufficiale dei mensili Dago, Martin Hel e John Doe.\nHa realizzato anche storie complete, alcune delle quali portano la sua firma anche ai testi: \"Ultimo ballo di plenilunio\" (Lanciostory n. 10, 1993), \"Teodora\" (Lanciostory n. 52, 1993), \"La Filastrocca\" (Lanciostory 29 del 1994), \"Attenti al lupo\" (Skorpio n. 30 del 1994), \"Al rogo\" (Skorpio n. 52, 1996), \"Lasciate che il pargolo...\" (Lanciostory n. 50, 1996). Altre sono nate su testi di Luca Raffaelli: \"L'uomo senza memoria\", \"Buffi pacchi\" e \"Un minuto al giorno\". Ha lavorato anche su testi di Pereira \"La mascotte\" (Skorpio, 1993), di Slavich \"La strada finale\" (Lanciostory, 1994), di Dempsey \"Fugace Eternit\u00e0\" (Lanciostory, 1994) e di Mazzitelli \"Sulla Vetta\" (Skorpio, 1995).\nDal 1994 al 1995 ha collaborato con il mensile Arthur King della casa \"Editrice Cierre\".\nHa una sorta di sodalizio artistico con lo sceneggiatore Lorenzo Bartoli, con cui ha realizzato gran parte delle sue opere. Di Bartoli ha disegnato diverse storie e racconti brevi: \"Sempre il mare\" (Skorpio n. 5, 1997), \"Amore e Guerra\" (Lanciostory n. 43, 1996), e \"Uomini e topi\" e \"Il dono di Eric\", questi ultimi raccolti anche in volumi. E ancora, \"Un tipo geloso\" (Lanciostory n. 32, 1998), \"L'ultimo sapiente\" (Skorpio n. 18, 1999), \"Il pesce pi\u00f9 grosso\" (Skorpio n. 19, 1998), \"Don Chisciotte 2140\" (Lanciostory n. 13, 1998), \"Teenage-Movie\" (Skorpio n. 1, 2004), \"Un lavoro creativo\" (Skorpio n. 9, 2004), \"La domanda\" (Skorpio n. 14, 2004), \"Sulla strada\" (Skorpio n. 36, 2004), \"Un italiano, un francese e un americano\" (Lanciostory numeri 15-18, 2005) e molte altre raccolte nei due volumi \"I colori di Carnevale\". Nel 2003 nasce il mensile a fumetti \"John Doe\", sceneggiato sempre da Bartoli (in coppia con Roberto Recchioni), di cui ha elaborato l'aspetto grafico dei personaggi e disegna le copertine. Dal numero 17 (ottobre 2006) \u00e8 diventato il copertinista di Detective Dante, sempre opera di Bartoli e Recchioni.\nNel 2006 esce per Edizioni BD - Alta Fedelt\u00e0 il fumetto horror western \"Garrett\", Massimo Carnevale \u00e8 il copertinista ufficiale di questa miniserie di quattro volumi.\nPer il mercato statunitense, dal numero 23 realizza le \"cover\" di \"Y - L'ultimo uomo sulla Terra\" edito dalla DC Comics, sotto l'etichetta Vertigo.\nDal 2007 inizia la collaborazione con Sergio Bonelli Editore e realizza con la sceneggiatura di Roberto Recchioni \u201cFuori Tempo Massimo\u201d per il n\u00b0 1 di Dylan Dog Color Fest e Dylan Dog numero 280 \u201cMater Morbi\u201d. Con i testi di Lorenzo Bartoli \u201cUna situazione Pesante\u201d per Dylan Dog Color Fest Humor. Sempre per la Vertigo dal 2007 illustra le copertine di Northlanders. Copertinista anche della serie di Stephen King \u201cThe Talisman\u201d della casa editrice Del Rey. Per la Dark Horse ha pubblicato copertine per Terminator 2029 e per Mass Effect: evolution. Ancora per la Dark Horse realizza 12 copertine per Orchid scritto da Tom Morello e Conan The Barbarian di Brian Wood.\nPremi e riconoscimenti.\nCarnevale ha ottenuto diversi riconoscimenti per la sua attivit\u00e0."}
{"id": "310148", "revid": "767487", "url": "https://it.wikipedia.org/wiki?curid=310148", "title": "Braveheart", "text": ""}
{"id": "310149", "revid": "767487", "url": "https://it.wikipedia.org/wiki?curid=310149", "title": "Roping", "text": "Il roping \u00e8 la disciplina che usano i cowboys americani per catturare il bestiame con il lazo (rope).\nEsistono varie esecuzioni:\nIn tutte le discipline i vitelli hanno delle protezioni alle corna ed alle zampe. In Italia esistono i butteri originari della maremma (area che comprende bassa Toscana e alto Lazio) che usano una corda di canapa con un anello chiamata lacciara, catturano vitelli o cavalli ed alcuni usano una sella dotata di pomo (pallino) di origine antichissima molto simile alle selle dei buckaroo (cowboys californiani).\nIn Italia esistono vari gruppi di appassionati di Team Roping. Rifacendosi fedelmente alle regole americane propongono sul territorio nazionale varie gare di questa specialit\u00e0. Alcuni punti di riferimento sono il Cow Boy Guest Ranch di Voghera (Pv), che annualmente organizza il Tropy Ice, all'interno del quale vengono tenute anche sessioni di team roping, il Rolanda QH di Bairo Canavese ed il Diablo Ranch di Turate (Co), dove vengono organizzate gare spot, allenamenti e lezioni di questa avvincente competizione."}
{"id": "310151", "revid": "729019", "url": "https://it.wikipedia.org/wiki?curid=310151", "title": "Gian Galeazzo Trotti", "text": "Vita.\nGian Galeazzo nacque da Luigi Trotti e Cinzia Fara e fu un nobile esponente dell'antica famiglia alessandrina.\nFu secondo Conte di Casal Cermello dal 1643 e Nobile di Alessandria; compr\u00f2 la contea di Robbio con Vinzaglio, Casalino e Pisnengo nel 1654, e fu investito di Castelnuovo Calcea e Casal Cermello con Privilegio del 1652. Fu poi Signore di Fresonara dal 1659, cittadino di Milano e Pavia dal 1655, Cavaliere dell'Ordine di San Jago dal 1661.\nCelebre condottiero al servizio spagnolo, fu membro dei Tercios come Capitano di fanteria nel 1617, Governatore di Castello di Annone nel 1637, tenente generale di cavalleria leggera nel 1643, generale di cavalleria napoletana nel 1652, comand\u00f2 le difese di Pavia durante l'assedio del 1655, Maestro di campo generale negli anni 1657 e 1662.\nNel 1624 spos\u00f2 Paola Cuttica, figlia di Lorenzo II, Marchese di Cassine e Nobile del Sacro Romano Impero e di Maria Vivaldi, da cui ebbe tre figli: Antonio (1627-1681), Lorenzo (1633-1700), vescovo di Pavia, e Carlo Gerolamo (1635-1659), cavaliere dell'Ordine di Malta.\nLeggenda.\nEssendo discendente degli antichi feudatari di Montaldeo, si racconta che il Trotti volle marciare sul paese per vendicare gli avi. Ma la tradizione riporta che, avendo scambiato nottetempo la scenografia del viale d'accesso al castello per una schiera di soldati, fugg\u00ec impaurito."}
{"id": "310154", "revid": "438678", "url": "https://it.wikipedia.org/wiki?curid=310154", "title": "The Others (film 2001)", "text": "The Others \u00e8 un film del 2001 diretto da Alejandro Amen\u00e1bar, interpretato da Nicole Kidman.\nTrama.\nIsola di Jersey, 1945, subito dopo la fine della seconda guerra mondiale. Grace Stewart vive da sola in un'enorme casa coi due figli, Anne e Nicolas, i quali soffrono di una malattia che non permette loro di esporsi alla luce del giorno senza gravi conseguenze per la loro salute. Dopo la partenza del marito Charles per la guerra, Grace vive quindi isolata e al buio in modo da proteggere i due bambini dalla luce e dai postumi della guerra, creando rigide regole tra le quali \"nessuna porta deve essere aperta prima che l'ultima sia stata chiusa\u201d: ci\u00f2 ha per\u00f2 causato un rapporto molto teso tra lei e i figli. Dopo l'arrivo di tre domestici, una vecchia governante di nome Bertha Mills, l'ancor pi\u00f9 anziano giardiniere Edmund Tuttle e una giovane cameriera muta chiamata Lydia, iniziano a verificarsi strani avvenimenti nella casa e Grace inizia a credere che possano esserci degli intrusi.\nGrace scopre che nei disegni di Anne sono riprodotte quattro persone che lei dice di vedere in casa: un uomo, una donna, un bambino di nome Victor e un'anziana signora, che lo stesso Victor definisce \"strega\". Cercando gli intrusi per tutta la casa Grace rinviene un \u201clibro dei morti\u201d, un album fotografico del diciannovesimo secolo in cui, secondo un'antica usanza, persone decedute vengono ritratte in posa come se fossero vive. Successivamente la donna sente suonare il pianoforte in una delle stanze che aveva precedentemente chiuso: quando vi si reca, viene aggredita da un'entit\u00e0 invisibile. Da questo momento inizier\u00e0 a credere che gli intrusi siano in realt\u00e0 fantasmi. Il giorno dopo la donna si reca a chiamare il prete del villaggio pi\u00f9 vicino perch\u00e9 benedica la casa, chiedendo ai domestici di controllare se nel giardino ci siano le tombe dei precedenti proprietari. I domestici per\u00f2 sembrano nascondere qualcosa: il giardiniere ricopre una lapide in giardino con un mucchio di foglie, mentre Mrs Mills ascolta, stranamente speranzosa, le rimostranze di Anne nei confronti della madre.\nMentre Grace sta correndo verso il villaggio si ritrova persa in una nebbia fitta nella quale ritrova suo marito Charles, da lei creduto morto in guerra, e felice lo riporta a casa. Charles appare piuttosto confuso e distaccato e per qualche oscura ragione sembra serbare rancore nei confronti della donna; infatti se ne va dopo un solo giorno di permanenza affermando di dover tornare al fronte, lasciando Grace ancora pi\u00f9 addolorata. Mentre la donna prepara Anne per l'imminente comunione, quest'ultima prende le sembianze di un'anziana signora, facendo spaventare Grace, che l'aggredisce. Anne non si rende conto del suo cambiamento di aspetto e per questo la reazione della madre la terrorizza, pensando che sia impazzita; trova poi conforto nella signora Mills, alla quale racconta che Grace non \u00e8 nuova a queste esplosioni di rabbia. Mrs Mills rivela quindi alla bambina che anche lei riesce a vedere Victor e la sua famiglia, ma che non possono dire niente alla madre perch\u00e9 non \u00e8 pronta ad accettare la verit\u00e0.\nLa mattina successiva, Grace sente i bambini gridare e quando accorre scopre che tutte le tende della casa sono scomparse, facendo s\u00ec che i piccoli siano esposti direttamente alla luce. I domestici si rifiutano di aiutarla a ritrovarle e Grace comprende che sono in qualche modo coinvolti nella sparizione, cos\u00ec li caccia di casa e mette al riparo i bambini, i quali tuttavia non sembrano aver accusato il minimo danno. I domestici nell'andarsene tolgono le foglie dalle lapidi che Tuttle aveva nascosto. Quella stessa notte, stanchi del comportamento paranoide della madre, Anne e Nicholas escono di soppiatto dalla casa per andare a cercare Charles, ma si imbattono nelle lapidi scoperte, le quali sono proprio le tombe dei tre domestici. Nello stesso momento Grace, che si era recata negli alloggi dei domestici, trova una fotografia espunta dal libro dei morti, datata 1891, e rimane scioccata nel constatare che ritrae proprio Mrs Mills, Mr Tuttle e Lydia, abitanti in quella stessa casa tempo prima.\nI bambini corrono in casa e Grace riesce a fermare i fantasmi dei domestici all'esterno. I tre ammettono di essere morti di tubercolosi pi\u00f9 di 50 anni prima e che hanno imparato a coesistere coi vivi. Anne e Nicholas cercano di rifugiarsi al piano di sopra ma si imbattono nell'anziana signora, che scoprono essere una medium impegnata in una seduta spiritica insieme ai genitori del piccolo Victor. La donna spiega che durante una trance \u00e8 stata posseduta dallo spirito di una bambina, che si rivela essere Anne: i veri fantasmi non sono dunque Victor e gli altri, ma gli stessi Anne, Nicholas e Grace.\nLa donna irrompe nella stanza, in cui l'anziana medium prima e la madre di Victor poi raccontano un'altra triste verit\u00e0: senza il marito, isolata e incapace di sostenere da sola la malattia dei propri figli, Grace, in un raptus di follia, li aveva soffocati con un cuscino, per poi suicidarsi col fucile. Sentendo questa rivelazione i tre rifiutano di credere alle parole delle persone l\u00ec presenti e quindi Grace, in un ultimo disperato tentativo, cerca di attaccare i protagonisti della seduta spiritica scuotendo il tavolo e stracciando le carte su di esso, ma ci\u00f2 che vedono i vivi \u00e8 soltanto il tavolo che si muove e la carta che si strappa da sola.\nGrace, finalmente consapevole, conferma ai figli ci\u00f2 che gli \u00e8 stato raccontato: riacquisita la lucidit\u00e0 dopo aver compiuto il tremendo gesto, la donna si era effettivamente suicidata; ma subito dopo aveva sentito le risa dei suoi bambini nell'altra stanza, cos\u00ec si era convinta che Dio avesse fatto un miracolo, dando alla sua famiglia una seconda possibilit\u00e0. I tre comprendono che anche Charles \u00e8 morto in guerra, ma essendo morto al fronte non \u00e8 potuto restare con loro nella grande casa, poich\u00e9 non vi appartiene.\nTerrorizzati, Victor e la sua famiglia rinunciano a vivere in casa Stewart; mentre i tre domestici vi fanno ritorno, stavolta accolti con serenit\u00e0 da Grace. Anne e Nicholas, ormai riappacificatisi con la madre, scoprono felicemente di potersi esporre alla luce del sole senza il minimo danno. La casa viene messa nuovamente in vendita, mentre Grace afferma che lei e i suoi figli impareranno a convivere con chi verr\u00e0 ad abitarci e che nessuno li porter\u00e0 mai via da quel luogo.\nRiferimenti.\nSecondo William Skidelsky di \"The Observer\", il film sarebbe liberamente ispirato a \"Il giro di vite\", (titolo originale: \"The Turn of The Screw\"), capolavoro dello scrittore statunitense Henry James del 1898. Nel libro le vicende soprannaturali sono narrate dal punto di vista di una giovane donna, istitutrice in una casa infestata da una coppia di fantasmi. Sebbene il film trovi riscontro nel romanzo \"Ghiaccio Mortale\" di Lisa Taylor del 1989.\nIncassi.\nIl film \u00e8 uscito il 10 agosto 2001 in cinema negli Stati Uniti ed in Canada ed ha incassato 14 milioni di dollari nel suo primo weekend, piazzandosi al quarto posto fra i film pi\u00f9 visti, dove rimase per altre tre settimane, aumentando anche le sale che lo proiettavano. Durante il fine settimana del 21-22 settembre \u00e8 salito fino alla seconda posizione dei film pi\u00f9 visti, incassando 5 milioni in cinema. Il film, la cui produzione cost\u00f2 17 milioni di dollari, alla fine incass\u00f2 96,5 milioni di dollari negli USA e Canada e 113,4 milioni di dollari nel resto del mondo, per un incasso globale di 209,9 milioni di dollari."}
{"id": "310155", "revid": "819238", "url": "https://it.wikipedia.org/wiki?curid=310155", "title": "Ferrovia sopraelevata", "text": "Con ferrovia sopraelevata si designano sistemi metropolitani appoggiati o parzialmente condotti su viadotti.\nLa prime ferrovie sopraelevate furono costruite nella seconda met\u00e0 dell'Ottocento a New York e Chicago.\nLe ragioni per la pi\u00f9 sontuosa progettazione di ferrovie sopraelevate era da ricercarsi soprattutto nella mancanza di appezzamenti di terreno appropriati per una ferrovia a livello del terreno. Inoltre non era ancora realistico costruire tunnel corrispondenti secondo le condizioni tettoniche durante le prime fasi di progettazione.\nAd Amburgo fino al 1947 venne impiegata la denominazione \"pars pro toto\" (parte uguale al totale in lingua latina) per l'intero sistema, l'azienda che gestiva la metropolitana di Amburgo si chiama Hamburger Hochbahn AG (\"Hochbahn\" \u00e8 il termine tedesco per \"ferrovia sopraelevata\"). Circa due terzi della ferrovia sopraelevata di Amburgo corrono sopra il terreno, di cui circa la met\u00e0 come \"vera\" ferrovia sopraelevata.\nAnche a Chicago, dove la metropolitana per la maggior parte \u00e8 su una struttura sopraelevata, \u00e8 diventato comune il termine \"elevated\" o semplicemente \"El\".\nLa metropolitana di New York \u00e8 stata inizialmente costruita prevalentemente come ferrovia sopraelevata, tuttavia quasi tutti i viadotti furono sostituiti da tunnel (ecco perch\u00e9 si ha la definizione \"Subway\" al posto della \"El\" di Chicago), portando cos\u00ec all'abbandono delle linee sopraelevate come la High Line.\nI tratti sopraelevati con parecchie stazioni dei primi tempi della metropolitana si trovano anche a Berlino, a Vienna e a Parigi. La Schwebebahn di Wuppertal \u00e8 una forma alternativa di ferrovia sopraelevata dell'inizio del XX secolo, definita meglio come ferrovia sospesa. La ferrovia sopraelevata di Liverpool al contrario l'unico sistema di ferrovia sopraelevata completamente dismessa nel mondo.\nAnche le reti di ferrovie suburbane degli anni sessanta e settanta vennero allacciate parzialmente come ferrovie sopraelevate, cos\u00ec ad esempio \u00e8 stato per Amsterdam e Rotterdam, che a causa del loro alto livello di falde acquifere occupano solo brevi tratti in galleria e vengono condotte altrimenti sotto terra o a livello del terreno. Anche negli USA sono sorte reti di metropolitane come ferrovie sopraelevate, come a Miami.\nNei territori di lingua tedesca sono state costruite tratti di sopraelevate per le reti di metropolitana, suburbana o metrotranvia di Amburgo, Colonia, Francoforte, Norimberga e Vienna, nonch\u00e9 anche alcuni tratti di teleferiche.\nI people mover sono solitamente ferrovie o monorotaie soprelevate:\na partire dalla fine del XX secolo ne sono stati inaugurati diversi esempi anche in Italia."}
{"id": "310156", "revid": "174925", "url": "https://it.wikipedia.org/wiki?curid=310156", "title": "Ng\u00f6ndro", "text": "Ng\u00f6ndro, o Chag Chen Ng\u00f6ndro: pratiche preliminari.\nIn tibetano, preliminari (lett. preparazione al Grande Sigillo, il Mah\u0101mudr\u0101), inteso come pratiche fondamentali del Buddhismo tibetano. Il Ng\u00f6ndro si compone di quattro pensieri comuni e di quattro pratiche particolari; i pensieri intendono motivare colui che pratica grazie alla comprensione di quattro aspetti relativi alla vita dell'uomo:\nCon le cinque pratiche particolari vengono messe nella coscienza quelle che vengono definite \"impronte karmiche positive\" e che, e vengono purificate le \"impronte karmiche negative\" formano la base per il Grande Sigillo. Per ognuna delle quattro pratiche sono previste 111.111 ripetizioni:\nPer queste pratiche \u00e8 necessaria la trasmissione di un maestro.\nBibliografia.\nPhilippe Cornu, Dizionario del Buddhismo. Bruno Mondadori. Milano. 2003."}
{"id": "310157", "revid": "110157", "url": "https://it.wikipedia.org/wiki?curid=310157", "title": "Tubax", "text": "Il tubax \u00e8 un tipo di sassofono grave progettato e realizzato da Benedikt Eppelsheim a Monaco di Baviera (Germania). Il nome deriva da tuba e sax, intendendo con questo un sassofono di registro particolarmente grave.\nModelli.\nViene prodotto in Mi\u266d (un'ottava sotto il sax baritono, corrisponde al sax contrabbasso) ed in Si\u266d grave (un'ottava sotto il sax basso, corrisponde al sax subcontrabbasso progettato da Adolphe Sax ma mai realizzato). Esistono anche esemplari realizzati su misura in Do. Si suonano con il bocchino e le ance del sax baritono o del sax basso.\nCaratteristiche tecniche.\nIl tubax non ha la caratteristica forma a pipa dei sassofoni ed il suo canneggio ha una minore conicit\u00e0. Questo ha aperto una discussione sul fatto che si possa o meno definire sassofono, ma il successo incontrato dallo strumento (ne esistono una quarantina di esemplari contro i due soli sax contrabbassi) rende sterile quella discussione. Il canneggio ridotto (senza arrivare alle proporzioni del sarrusofono) permette di ridurre considerevolmente l'ingombro dello strumento, che \u00e8 molto pi\u00f9 leggero, maneggevole e facile da suonare del sassofono contrabbasso ed anche del sassofono basso.\nLa diteggiatura \u00e8 identica a quella di qualsiasi sassofono, salvo alcune soluzioni particolari (ad esempio il quarto \u2013 o quinto \u2013 foro portavoce). Il timbro, pur presentando una particolare flessibilit\u00e0, \u00e8 assolutamente sovrapponibile a quello dei sassofoni pi\u00f9 piccoli.\nRispetto al sassofono tradizionale, il tubax ha un canneggio con minore conicit\u00e0 ripiegato quattro volte su s\u00e9 stesso. \nLa progettazione accurata ed i tre fori portavoce automatici permettono un'esatta intonazione su tutta l'estensione.\nLa meccanica \u00e8 completamente nuova, ricca di soluzioni originali ed ergonomiche. Permette di suonare con tutte le diteggiature normali e di ripiego di un qualsiasi sassofono moderno. L'estensione scritta va dal Si\u266d sotto al rigo in chiave di violino fino al Fa\u266f con tre tagli sopra al rigo. Esistono esemplari con un apposito prolungamento per il La grave (da applicare alla campana), oltre che con chiavi e fori portavoce supplementari per il Sol sovracuto ed oltre.\nI fori portavoce supplementari permettono una facile e precisa emissione nel registro sovracuto (un'ottava e oltre).\nCaratteristiche acustiche.\nDal punto di vista acustico, lo strumento ha la profondit\u00e0 e la ricchezza di suono di un sassofono basso/contrabbasso, ma grazie alle chiavi di proporzioni ridotte, ben progettate e realizzate, conserva l'agilit\u00e0 di un qualsiasi sax. Il canneggio di proporzioni intermedie tra un controfagotto ed un sax permette di suonare con la delicatezza del primo e la potenza del secondo, a seconda della tecnica di emissione e del bocchino utilizzato."}
{"id": "310158", "revid": "287204", "url": "https://it.wikipedia.org/wiki?curid=310158", "title": "Ngondro", "text": ""}
{"id": "310163", "revid": "709406", "url": "https://it.wikipedia.org/wiki?curid=310163", "title": "Chiave portavoce", "text": "Il foro portavoce \u00e8 un foro realizzato vicino all'imboccatura di alcuni strumenti a fiato (aerofoni) appartenenti alla famiglia dei legni.\nAprendo o chiudendo questo foro (cosa che \u00e8 spesso ottenuta tramite l'azionamento di una chiave portavoce) si modifica il modo di vibrazione della colonna d'aria contenuta nello strumento, passando ad un'onda con frequenza multipla e quindi ad un suono pi\u00f9 acuto, analogamente a quello che succede quando si producono gli armonici naturali sfiorando le corde della chitarra o degli strumenti ad arco.\nLa corretta progettazione del foro portavoce e la presenza di pi\u00f9 fori in posizioni diverse permette di ottenere suoni intonati e limpidi anche nel registro acuto. A seconda dello strumento, possono essere presenti pi\u00f9 fori portavoce da aprire in diverse combinazioni. L'automazione dei comandi delle chiavi relative permette di aprire per ogni nota il foro portavoce pi\u00f9 opportuno in maniera automatica, con la pressione di un unico tasto.\nTra gli strumenti pi\u00f9 diffusi, i sassofoni e i clarinetti sono dotati di pi\u00f9 portavoce azionati da chiavi; il flauto dolce ha un unico foro portavoce, chiuso dallo strumentista col pollice; il flauto traverso B\u00f6hm \u00e8 privo di un portavoce in senso stretto, perch\u00e9 per cambiare ottava in questo strumento \u00e8 sufficiente spostare leggermente la direzione dell'aria verso il basso e aumentanrne la pressione, ma possiede una chiave azionata dal pollice sinistro che, anche se impropriamente, per similarit\u00e0 con altri strumenti, pu\u00f2 essere detta portavoce."}
{"id": "310165", "revid": "123678230", "url": "https://it.wikipedia.org/wiki?curid=310165", "title": "France Soir", "text": "France Soir \u00e8 un quotidiano generalista francese.\nFondato nel novembre 1944 come \"D\u00e9fense de la France\" da Robert Salmon e Philippe Viannay , fu ribattezzato dopo la Seconda guerra mondiale, divenendo fra gli anni 50 e 60 il principale quotidiano del paese e raggiungendo nel 1961 un milione di copie vendute, con il giornalista Pierre Lazareff.\nIn seguito le vendite sono calate, fino alle 45.000 del 2005. Per aumentare i volumi, negli anni e nelle varie amministrazioni, il giornale \u00e8 divenuto sempre pi\u00f9 popolare e sensazionalista.\nAll'inizio del mese di febbraio 2006, si \u00e8 reso noto pubblicando la serie di caricature di Maometto riprese dal giornale danese Jyllands-Posten, che hanno suscitato viva disapprovazione del mondo musulmano. Quest'azione ha rilanciato la polemica e ha comportato il licenziamento del direttore Jacques Lefranc.\nDopo il rilevamento, nel 2009, da parte di Alexandre Pougatchev, figlio dell'oligarca russo Sergue\u00ef Pougatchev e amico personale di Vladimir Putin, la redazione ha subito un riassetto con il licenziamento a novembre del giornalista Georges-Marc Benamou e l'ingresso in direzione di Gilles de Pr\u00e9vaux, proveniente dalla rivista T\u00e9l\u00e9 Loisir. Inoltre le corrispondenti a Roma e a Mosca, Ariel Dumont e Nathalia Ouvaroff, hanno lamentato il costante rifiuto dei propri articoli e le accuse di antiberlusconismo ed eccessiva critica a Putin, perdendo le proprie collaborazioni col giornale.\nPersonalit\u00e0.\nScrittori.\nHanno scritto sul \"France Soir\" :"}
{"id": "310174", "revid": "116927491", "url": "https://it.wikipedia.org/wiki?curid=310174", "title": "Agente segreto", "text": "Un agente segreto (popolarmente ma impropriamente spia) \u00e8 un soggetto che esegue attivit\u00e0 di spionaggio e/o di controspionaggio, generalmente nell'ambito dei servizi segreti, talvolta nello spionaggio industriale.\nCaratteristiche.\nLe spie vengono generalmente usate negli spionaggi per conto di stati verso altre nazioni. Generalmente si infiltrano nelle basi nemiche sotto copertura cercando di non essere scoperti. Il loro armamentario \u00e8 generalmente costituito da:\nLe spie catturate.\nGeneralmente, quando una spia viene identificata, l'ordinamento giuridico dei paesi dei servizi di controspionaggio (es. le agenzie di spionaggio) conferisce loro il potere giudiziario di arresto, ma spesso preferiscono porre l'agente sotto sorveglianza per scoprire i suoi contatti e la rete spionistica a cui esso appartiene."}
{"id": "310177", "revid": "2145227", "url": "https://it.wikipedia.org/wiki?curid=310177", "title": "Giuseppina Bakhita", "text": "Biografia.\nNacque intorno al 1869 in un piccolo villaggio del Sudan occidentale (regione del Darfur). All'et\u00e0 di sette anni, fu rapita da mercanti arabi di schiavi. Per il trauma subito, dimentic\u00f2 il proprio nome e quello dei propri familiari: i suoi rapitori la chiamarono \"Bakhita\", che in arabo significa \"fortunata\". Venduta pi\u00f9 volte dai mercanti di schiavi sui mercati di El Obeid e di Khartum, conobbe le umiliazioni, le sofferenze fisiche e morali della schiavit\u00f9. In particolare, sub\u00ec un tatuaggio cruento mentre era a servizio di un generale turco: le furono disegnati pi\u00f9 di un centinaio di segni sul petto, sul ventre e sul braccio destro, incisi poi con un rasoio e successivamente coperti di sale per creare delle cicatrici permanenti.\nNella capitale sudanese venne infine comprata dal console italiano residente in quella citt\u00e0, Callisto Legnani, con il proposito di renderle la libert\u00e0: questo diplomatico gi\u00e0 in precedenza aveva comprato bambini schiavi per restituirli alle loro famiglie. Nel caso di Bakhita ci\u00f2 non fu possibile per la distanza del villaggio di origine dalla capitale e per il vuoto di memoria della bambina riguardo ai nomi del proprio villaggio e dei propri familiari. Nella casa del console Bakhita visse serenamente per due anni lavorando con gli altri domestici senza essere pi\u00f9 considerata una schiava.\nQuando nel 1884 il diplomatico italiano dovette fuggire dalla capitale in seguito alla Guerra Mahdista, Bakhita lo implor\u00f2 di non abbandonarla. Insieme ad un amico del signor Legnani, Augusto Michieli, raggiunsero prima il porto di Suakin sul Mar Rosso, dove appresero della caduta di Khartum, e dopo un mese si imbarcarono alla volta di Genova.\nIn Italia Augusto Michieli con la moglie presero con loro Bakhita come bambinaia della figlia Mimmina e la portarono nella loro casa a Zianigo (frazione di Mirano). Dopo tre anni i coniugi Michieli si trasferirono in Africa a Suakin dove possedevano un albergo e lasciarono temporaneamente la figlia e Bakhita in affidamento presso l'Istituto dei Catecumeni in Venezia gestito dalle Figlie della Carit\u00e0 (Canossiane). Bakhita venne ospitata gratuitamente come catecumena e cominci\u00f2 a ricevere cos\u00ec un'istruzione religiosa.\nQuando la signora Michieli ritorn\u00f2 dall'Africa per riprendersi la figlia e Bakhita, quest'ultima, con molto coraggio e decisione, manifest\u00f2 la sua intenzione di rimanere in Italia con le suore Canossiane. La signora Michieli fece intervenire il Procuratore del Re, venne coinvolto anche il cardinale patriarca di Venezia Domenico Agostini, i quali insieme fecero presente alla signora che in Italia non erano riconosciute le leggi di schiavit\u00f9: il 29 novembre 1889 Bakhita fu dichiarata legalmente libera.\nNel convento delle Canossiane dove rimase, il 9 gennaio 1890 Bakhita ricevette i sacramenti dell'iniziazione cristiana e con i nomi Giuseppina Margherita Fortunata. Il 7 dicembre 1893 entr\u00f2 nel noviziato dello stesso istituto e l'8 dicembre 1896 pronunci\u00f2 i primi voti religiosi.\nNel 1902 fu trasferita in un convento dell'ordine a Schio dove trascorse il resto della propria vita. Qui lavor\u00f2 come cuciniera, sagrestana, aiuto infermiera nel corso della Prima guerra mondiale quando parte del convento venne adibito ad ospedale militare. A partire dal 1922 le venne assegnato l'incarico di portinaia, servizio che la metteva in contatto con la popolazione locale che prese ad amare questa insolita suora di colore per i suoi modi gentili, la voce calma, il volto sempre sorridente: venne cos\u00ec ribattezzata dagli scledensi (cio\u00e8 dagli abitanti di Schio) \"Madre Mor\u00e9ta\".\nIl suo personale carisma e la sua fama di santit\u00e0 vennero notati dai suoi superiori, che a pi\u00f9 riprese le chiesero di dettare le sue memorie.\nIl primo racconto venne dettato a suor Teresa Fabris nel 1910, che produsse un manoscritto di 31 pagine in italiano (si noti che Bakhita parlava esclusivamente in veneto). Nel 1929, su invito della famiglia dell'amministratore dei coniugi Michieli, Illuminato Checchini, persona a cui lei era particolarmente legata e riconoscente, si racconta ad un'altra consorella, suor Mariannina Turco; questo secondo manoscritto \u00e8 andato perduto, probabilmente distrutto dalla stessa Bakhita.\nSu richiesta della superiora generale dell'ordine, tra il 4 e il 6 novembre 1930 venne intervistata a Venezia da Ida Zanolini, laica canossiana e maestra elementare, la quale nel 1931 pubblic\u00f2 il libro \"Storia Meravigliosa\" che venne ristampato 4 volte nel giro di sei anni.\nBakhita divenne cos\u00ec famosa in tutta Italia e molte persone, comitive e scolaresche andavano a Schio per vederla. Dal 1933, assieme ad una suora missionaria di ritorno dalla Cina, suor Leopolda Benetti, inizi\u00f2 a girare l'Italia per tenere conferenze di propaganda missionaria. Timida di natura e capace di parlare solo in lingua veneta, Bakhita si limitava a dire poche parole alla fine degli incontri, ma la sua presenza attirava l'interesse e la curiosit\u00e0 di migliaia di persone.\nL'11 dicembre 1936, Bakhita, con un gruppo di missionarie in partenza per Addis Abeba, venne ricevuta da Benito Mussolini in Palazzo Venezia a Roma.\nTra il 1937 e il 1939 Bakhita visse nel noviziato missionario di Vimercate come portinaia.\nDal 1939 cominci\u00f2 ad avere seri problemi di salute e non si allontan\u00f2 pi\u00f9 da Schio. Mor\u00ec l'8 febbraio 1947 dopo una lunga e dolorosa malattia.\nLa salma venne inizialmente sepolta nella tomba di una famiglia scledense, i Gasparella, probabilmente in vista di una successiva traslazione nel Tempio della Sacra Famiglia del convento delle Canossiane di Schio, traslazione poi avvenuta nel 1969.\nIl Consiglio comunale di Schio il 28 novembre 2017 ha conferito alla santa la cittadinanza onoraria.\nIl processo di canonizzazione.\nIl processo di canonizzazione inizi\u00f2 nel 1959, a soli 12 anni dalla morte.\nIl 1\u00ba dicembre 1978 papa Giovanni Paolo II firm\u00f2 il decreto dell'eroicit\u00e0 delle virt\u00f9 della serva di Dio Giuseppina Bakhita. Durante lo stesso pontificato, Giuseppina Bakhita fu beatificata il 17 maggio 1992 e canonizzata il 1\u00ba ottobre 2000.\nLa memoria liturgica si celebra il giorno 8 febbraio.\nIl miracolo per la canonizzazione.\nAi fini della canonizzazione, la Chiesa cattolica ritiene necessario un secondo miracolo, dopo quello richiesto per la beatificazione: nel caso di Giuseppina Bakhita, ha ritenuto miracolosa la guarigione di Eva da Costa Onishi, guarita nel 1992 da ulcerazioni infette agli arti inferiori, causate da diabete e ipertensione.\nEva da Costa, nata il 1\u00ba gennaio 1931 a Iguape (Brasile), nel 1950 si era sposata con Yoziro Onishi, di origine giapponese, dal quale aveva avuto quattro figli, separandosi successivamente.\nStabilitasi con il figlio minore nei quartieri poveri di Santos, dal 1976 era diventata diabetica. Nel 1980 erano apparse profonde piaghe infette alle gambe, diagnosticate come ulcerazioni infette in soggetto con diabete mellito, ipertensione e insufficienza cronica del circolo venoso. Le precarie condizioni economiche non le consentivano di curarsi adeguatamente, e si prospettava l'amputazione.\nNel 1992, anno della beatificazione di Giuseppina Bakhita, partecipando il 27 maggio a una riunione delle \"Donne Anziane\" nella cattedrale di Santos, invoc\u00f2 l'aiuto della beata Bakhita. Tornata a casa, si accorse che le piaghe, una delle quali arrivava all'osso, erano improvvisamente scomparse e la pelle si era rinnovata.\nIl caso, dopo il processo diocesano, fu sottoposto alla Congregazione per le Cause dei Santi che, il 21 dicembre 1998, promulg\u00f2 il decreto sul miracolo, dichiarando l'inspiegabilit\u00e0 della guarigione, rapida, completa e duratura.\nIl 1\u00ba ottobre 2000 Eva da Costa partecip\u00f2, in piazza San Pietro, alla cerimonia di canonizzazione della beata Giuseppina Bakhita.\nFrasi ed espressioni.\nBakhita si esprimeva in lingua veneta e alcune sue frasi ed espressioni sono diventate famose.\nParlava di Dio come \"el Par\u00f3n\": \u00ab\"que\u0142o che vo\u0142e el Par\u00f3n\"\u00bb, \u00ab\"quanto bon che x\u00e9 el Par\u00f3n\"\u00bb, \u00ab\"come se fa a no vo\u0142erghe ben al Par\u00f3n\"\u00bb (quello che vuole il Signore, quanto buono \u00e8 il Signore, come si fa a non voler bene al Signore).\nDi se stessa: \u00ab\"Mi son on povero gnoco, come i gha fato a tegnerme in convento?\"\u00bb (Non valgo niente, come hanno fatto a tenermi in convento?).\nQuando la gente la compiangeva per la sua storia: \u00ab\"Poareta mi? Mi no son poareta perch\u00e9 son del Par\u00f3n e ne\u0142a so casa: quei che non x\u00e9 del Par\u00f3n i x\u00e9 poareti\"\u00bb (Povera io? Io non sono povera perch\u00e9 sono del Signore e nella sua casa: quelli che non sono del Signore sono i veri poveri).\nSoffr\u00ec parecchio nel subire la curiosit\u00e0 della gente e l'acquisita notoriet\u00e0: \u00ab\"Tuti i vo\u0142e v\u00e9darme: son propio na bestia rara!\"\u00bb (Tutti vogliono vedermi: sono proprio una bestia rara!).\nSanta Giuseppina Bakhita e papa Benedetto XVI.\nSanta Giuseppina Bakhita viene ricordata da papa Benedetto XVI nell'Enciclica \"Spe salvi\" nel terzo punto a pagina 6. Il Pontefice racconta nell'importante documento la sua vita ricordandola come esempio di speranza cristiana.\nFilm.\nAlla vita della santa \u00e8 liberamente ispirata la miniserie \"Bakhita - La santa africana\" del 2009 per la regia di Giacomo Campiotti."}
{"id": "310181", "revid": "110157", "url": "https://it.wikipedia.org/wiki?curid=310181", "title": "Xgl", "text": "XGL, acronimo di X over OpenGL, \u00e8 una implementazione obsoleta del protocollo X Window System progettata per sfruttare a pieno le moderne schede grafiche attraverso i loro driver OpenGL ed \u00e8 sviluppata sulla base di OpenGL utilizzando la libreria \"glitz\". Supporta l'accelerazione in hardware di tutto X, applicazioni OpenGL e XVideo, nonch\u00e9 effetti grafici grazie ad un compositing window manager come Compiz o Beryl. Il progetto fu iniziato dal dipendente di Novell David Reveman e uscito la prima volta il 2 gennaio 2006.\nIn alcune demo, Novell mostra esempi con effetti di trasparenza applicati alle finestre delle applicazioni, possibilit\u00e0 di miniaturizzare al volo la riproduzione di un video senza perdere frame e un'interfaccia grafica tridimensionale a forma di prisma che permette di tenere sott'occhio da 4 a 25 desktop.\n\u00c8 stato rimosso dal server X.org in favore di AIGLX il 12 giugno 2008."}
{"id": "310183", "revid": "140509", "url": "https://it.wikipedia.org/wiki?curid=310183", "title": "Una giornata uggiosa", "text": "Una giornata uggiosa \u00e8 il 14\u00ba album discografico di Lucio Battisti, pubblicato nel febbraio del 1980 dall'etichetta discografica Numero Uno. Ne venne estratto il singolo \"Una giornata uggiosa/Con il nastro rosa\". Fu l'ultimo album di Battisti con testi firmati da Mogol.\nIl disco.\nRegistrato a Londra come il precedente \"Una donna per amico\" con Geoff Westley nelle vesti di produttore, rimase al primo posto in classifica per nove settimane consecutive e fu il quarto disco pi\u00f9 venduto in Italia nel 1980.\nLe demo.\nNel 1995 il giornalista Tullio Lauro entr\u00f2 in possesso di alcuni nastri tra cui registrazioni di alcuni brani di questo album. Le esecuzioni, nelle quali figura il solo Battisti che canta accompagnandosi con la chitarra, risalgono all'aprile del 1979, quando l'autore le fece ascoltare al produttore ed arrangiatore Geoff Westley. A partire dall'anno del ritrovamento, stralci di questi provini sono stati trasmessi durante vari special televisivi, come \"Target\" o \"Tg2 Dossier:\"\nCopertina e videoclip.\nLa copertina fu realizzata dal fotografo Ilvio Gallo; \u00e8 costituita da una fotografia in bianco e nero che raffigura una strada bagnata e allagata dalla pioggia, ripresa dall'alto. \u00c8 visibile un passante che si copre con un ombrello e il muso di un'automobile (un Volkswagen Maggiolino cabriolet color oro). La persona con l'ombrello \u00e8 l'assistente del fotografo.\nTracce.\nTesti di Mogol, musiche di Lucio Battisti.\n\"Con il nastro rosa\".\nDi questo celebre brano, con il quale si conclude l\u2019LP, esiste anche una versione con il finale non sfumato, presente solo nella ristampa del 1990 in CD del cofanetto antologico del 1982 \"L'album di Lucio Battisti\"."}
{"id": "310185", "revid": "3689", "url": "https://it.wikipedia.org/wiki?curid=310185", "title": "Liu Sciao-ci", "text": ""}
{"id": "310188", "revid": "83531", "url": "https://it.wikipedia.org/wiki?curid=310188", "title": "Adriano Salani Editore", "text": " \nLa Adriano Salani Editore \u00e8 una casa editrice italiana, principalmente per ragazzi. \u00c8 stata fondata nel 1862 a Firenze da Adriano Salani, ed \u00e8 uno degli editori italiani pi\u00f9 antichi che sia ancora in attivit\u00e0.\nStoria.\nNasce come stabilimento tipografico, ma poi a questo si aggiunge anche la casa editrice vera e propria. Alla morte di Adriano Salani (1904) la direzione della casa editrice passa al figlio Ettore e poi al nipote, Mario Salani. Dal 1937 in poi la casa editrice attraversa un difficile periodo di crisi, dovuta anche alla chiusura dello stabilimento tipografico. Nel 1987 la Salani viene acquistata da Mario Spagnol, che gi\u00e0 controllava la Longanesi.\nNello stesso anno inizia la stampa delle fortunate collane I Criceti e Gl'Istrici, dirette da Donatella Ziliotto, nelle quali compaiono grandi autori e autrici stranieri, come Roald Dahl, Astrid Lindgren, Mary Norton, Eva Ibbotson, Jacqueline Wilson, e nuovi volti italiani, come Silvana Gandolfi, Emanuela Nava, Anna Russo, Silvana De Mari e Matteo Corradini. Nonostante le varie uscite editoriali, solo dopo la pubblicazione, in esclusiva, del libro \"Harry Potter e la pietra filosofale\" e, in seguito, di tutta la serie, la Salani ottiene un grande successo di massa.\nNel 1999, alla morte di Mario Spagnol, la Salani viene affidata a Luigi Spagnol.\nNel 2005, a seguito di un accordo tra le famiglie Spagnol e Mauri, il gruppo editoriale, comprendente Corbaccio, Garzanti, Guanda, Longanesi, Nord, Ponte alle Grazie, Salani, TEA, Vallardi e ProLibro, assume il nome di Gruppo editoriale Mauri Spagnol.\nLa societ\u00e0 Adriano Salani Editore \u00e8 controllata da Messaggerie Italiane. Dal 2007 Gianluca Mazzitelli ne \u00e8 l'amministratore delegato, gi\u00e0 direttore generale della casa editrice dal 2002.\nVoci correlate.\nAutori pubblicati da Salani\nAltri editori per ragazzi"}
{"id": "310190", "revid": "1259603", "url": "https://it.wikipedia.org/wiki?curid=310190", "title": "Fulco Pratesi", "text": "Biografia.\nNato in una famiglia di remota origine aristocratica, laureatosi in architettura nel 1960, dopo essersi reso conto dei danni all'ambiente che molti colleghi architetti perpetravano, abbandon\u00f2 la professione attiva di architetto urbanista per dedicarsi alla protezione della natura e al giornalismo, entrando nel movimento ecologista.\nPratesi \u00e8 inoltre noto come illustratore e pittore acquerellista; i suoi soggetti sono perlopi\u00f9 animali, piante e ambienti naturali.\nCome ha spesso detto, e come scrive sul sito del WWF, prima di \"convertirsi\" all'ambientalismo fu anche un cacciatore:\nNel 1966 fonda l'Associazione Italiana per il \"World Wildlife Fund\" (vecchio acronimo del WWF), oggi nota come WWF Italia, ne diventa vicepresidente nel 1970 e poi presidente dal 1979 al 1992 e dal 1998 al 2007.\nDal 1975 al 1980 \u00e8 anche presidente della LIPU (\"Lega Italiana Protezione Uccelli\").\nCome giornalista \u00e8 specializzato in argomenti ecologici e naturalistici, collabora da molti anni con \"Il Corriere della Sera\", \"L'Espresso\" e numerose riviste del settore. \u00c8 iscritto dal 1971 come giornalista pubblicista all'Ordine dei Giornalisti del Lazio.\nDirige la storica rivista del WWF Italia, \"Panda\", nata come bollettino dell'Associazione (1966) e oggi testata giornalistica. Ha diretto per molti anni la rivista per ragazzi \"L'Orsa\".\nHa curato, insieme a Franco Tassi, le \"Guide alla Natura d'Italia\" (Arnoldo Mondadori Editore), e ha scritto, tra l'altro, \"Clandestini in Citt\u00e0\" (Mondadori), \"Esclusi dall'Arca\" (Mondadori), \"Il Mondo della Palude\" (Rizzoli), \"I Cavalieri della Grande Laguna\" (Rizzoli), \"Natura in Citt\u00e0\" (Rizzoli), \"Taccuini Naturalistici\" (Giorgio Mondadori), \"Un cane\" (Salani), \"Storia della Natura d'Italia\" (Editori Riuniti), ed altri. Molti di questi volumi sono stati illustrati da lui stesso.\nHa progettato numerosi parchi nazionali e riserve naturali in Italia e all'estero.\nHa rappresentato l'associazione Italia Nostra, di cui \u00e8 stato dal 1970 al 1980 consulente per i problemi ecologici, nella Commissione \"Conservazione Natura\" del Consiglio Nazionale delle Ricerche dal 1966 al 1972.\n\u00c8 stato membro della Consulta per la Difesa del Mare e del Consiglio Nazionale dell'Ambiente.\nDall'aprile 1992 al marzo 1994 \u00e8 stato deputato nel Parlamento italiano nel gruppo dei Verdi, durante la fase \"riformista\" del partito (allora guidato da Carlo Ripa di Meana).\nIl 25 novembre 1994 viene insignito dal Presidente della Repubblica Oscar Luigi Scalfaro dell'onorificenza di Grande Ufficiale dell'Ordine al Merito della Repubblica. Alta onorificenza che si somma al titolo Knight of the Order of the Golden Ark assegnatagli dal governo olandese.\nDal marzo 1995 al 2005 ha ricoperto la carica di Presidente del Parco Nazionale d'Abruzzo e dal 1998 \u00e8 stato rieletto Presidente del WWF Italia.\nDal settembre 1997 \u00e8 garante del lettore del mensile Modus vivendi (periodico), diretto prima da Marco Gisotti e poi da Antonio Barone.\nNel 2004 la Corte dei Conti, sezione giurisdizionale della Regione Abruzzo, lo ha condannato in qualit\u00e0 di presidente del Parco Nazionale d'Abruzzo, insieme all'ex direttore Franco Tassi, nel frattempo rimosso dall'incarico, ad un risarcimento danni. Il processo era scaturito da alcune denunce relative all'aumento degli stipendi dei dirigenti, all'apertura di una sede a New York, all'affitto di abitazioni del parco in favore dei dirigenti.\nNel 2007, allo scadere del suo mandato come presidente del WWF Italia, Pratesi rimane nell'associazione come presidente onorario, Presidente del Comitato Scientifico \"WWF Oasi, \"direttore responsabile della rivista\" Panda\".\nNel 2017 gli viene dedicato un nuovo ibrido di orchidea spontanea trovato nel Salento, chiamato \"Ophrys \u00d7pratesii\". La nuova orchidea \u00e8 un raro ibrido tra la \"Ophrys lupercalis\" e la \"Ophrys lojaconoi\".\nIl\u00a020 luglio 2020, l'Universit\u00e0 di Palermo ha conferito a Fulco Pratesi la Laurea Magistrale honoris causa in Biodiversit\u00e0 e Biologia Ambientale.\nFulco Pratesi \u00e8 molto legato al promontorio dell'Argentario, dove possiede una residenza. Luogo che frequenta dal 1963."}
{"id": "310191", "revid": "1684799", "url": "https://it.wikipedia.org/wiki?curid=310191", "title": "The Roots", "text": "The Roots \u00e8 un gruppo hip hop statunitense, formatosi a Filadelfia nel 1987.\nLa loro maggiore peculiarit\u00e0 \u00e8 quella di essere rimasti sempre fedeli alle proprie regole e al proprio stile, imperniato su inusuali giri di basso e chitarra, batteria dal vivo e voce roca e gutturale a bordo del microfono. Ispirati dal concetto di \"gruppo hip hop\" avviato dagli Stetsasonic, hanno come riferimenti principali alternative hip hop e neo soul e hanno riscosso ampio successo di critica.\nA loro volta hanno anche influenzato altri musicisti negli ambienti hip hop ed R&amp;B.\nStoria del gruppo.\n?uestlove (pronuncia \"Questlove\") e Black Thought incominciano a esibirsi utilizzando soltanto la batteria del primo e la voce del secondo, perch\u00e9 non hanno possibilit\u00e0 economiche tali da permettersi microfono e piatti. Si esibiscono nel loro quartiere e nei talent shows, accumulando i primi ingaggi e conoscendo il rapper Malik B e il bassista Hub (Leon Hubbard). La loro spola tra Philadelphia e New York gli permette di diventare un vero e proprio fenomeno rap underground con massiccia street-credibility.\nIl loro primo album, \"Organix\" viene pubblicato nel 1993 sotto Remedy Records, poco tempo dopo i Roots firmano per l'etichetta DGC, all'epoca conosciuta per gli album grunge. \"Do You Want More?!!!??!\" \u00e8 il loro secondo LP che esce nel gennaio del 1995, la sua inaspettata novit\u00e0 \u00e8 che, rispetto al materiale hip hop del periodo (che si avvale di campioni musicali per le basi e via dicendo), il disco \u00e8 interamente suonato e inedito. Cos\u00ec non ottiene particolare successo tra gli amanti dell'hip hop, ma nell'ambiente jazz e della musica alternativa viene particolarmente apprezzato tanto che i Roots sono invitati al Lollapalooza e al Montreux Jazz Festival. Con loro collaborano il beatmaker Scott Storch e il beatboxer Rahzel che diventeranno parte integrante del gruppo.\nNel 1996 viene pubblicato \"Clones\", singolo che finisce nella Top 5 delle classifiche rap. \"Illadelph Halflife\" \u00e8 l'intero album che lo segue nel settembre dello stesso anno, e che riceve consensi all'interno della sfera underground ma non riesce a sfondare. Il 1999 \u00e8 la volta di \"Things Fall Apart\", LP che con il singolo \"Got Me\" (con la cantante Erykah Badu) riscuote un notevole successo e fa da sprone al gruppo che gi\u00e0 alla fine dell'anno pubblica \"The Roots Come Alive\", seguito da \"Phrenology\" nel novembre del 2002. \nCon \"The Seed (2.0)\", singolo rivelazione tratto da un brano del cantante Cody ChesnuTT, The Roots acquistano la piena maturit\u00e0 artistica. Nel 2004, dopo aver fondato la Okayplayer, compagnia che formata da una etichetta discografica e un'agenzia di promozione, escono 10 tracce di jam session, raggruppate in un album dal titolo di \"The Tipping Point\". All'inizio del 2005 esce \"The Roots Presents: A Sonic Event\", un \"live\" registrato presso la Webster Hall di Manhattan, a cui partecipano gruppi come gli YOung Gunz, i Mobb Deep e la rapper Jean Grae.\nNell'agosto 2006 viene rilasciato \"Game Theory\", mentre nell'aprile 2008 \u00e8 la vota di \"Rising Down\", che non contiene il singolo \"Birthday Girl\" realizzato con Patrick Strump (Fall Out Boy). Partecipano al disco Common, Mos Def, Saigon, Chrisette Michele e altri ospiti.\n\"How I Got Over\" viene pubblicato nel giugno 2010, anticipato dalla title-track, estratta come singolo quasi un anno prima. Successivamente il gruppo collabora con John Legend per l'album \"Wake Up!\", pubblicato nel settembre 2010. La collaborazione con Betty Wright invece si instaura nell'album \"\", accreditato a Betty Wright &amp; The Roots. Questo album riceve una nomination ai Grammy Awards 2012 nella categoria \"miglior interpretazione R'n'B tradizionale\".\nNel dicembre 2011 i Roots pubblicano il loro tredicesimo album, ossia \"Undun\" (Def Jam). Il singolo \"Make My\" esce nell'ottobre 2011. Il disco, il cui titolo \u00e8 ispirato a una canzone dei The Guess Who, contiene le partecipazioni di Sufjan Stevens, Phonte, Dice Raw, Big K.R.I.T. e altri.\nNel settembre 2013 esce \"Wise Up Ghost\", disco collaborativo realizzato da The Roots ed Elvis Costello e pubblicato dalla Blue Note Records. Viene realizzato il video di \"Walk Us Uptown\".\nDal 2014 sono la resident band del talk show statunitense \"The Tonight Show\" condotto da Jimmy Fallon."}
{"id": "310192", "revid": "2194416", "url": "https://it.wikipedia.org/wiki?curid=310192", "title": "San Leucio (Caserta)", "text": "San Leucio \u00e8 una frazione del comune di Caserta nota per ragioni sia storiche sia artistiche, posta a 3,5\u00a0km a nord ovest della citt\u00e0. Il sito reale, insieme alla Reggia di Caserta, \u00e8 stato riconosciuto come Patrimonio dell'Umanit\u00e0 dall'UNESCO.\nStoria.\nPrima ancora che prendesse il nome attuale, vi era un feudo dei conti Acquaviva di Caserta noto come \"Palazzo del Belvedere\" o \"Palagio Imperiale\" descritto nel 1667 da Celestino Guicciardini. Annesso vi era anche un casino da caccia che fu restaurato poco pi\u00f9 tardi da Francesco Collecini. Nel 1750, i possedimenti gi\u00e0 Acquaviva, poi divenuti Caetani, passarono ai Borbone di Napoli, e il feudo divenne un romitorio per i reali.\nStanco del caos e degli intrighi della corte reale casertana, tuttavia, nel 1773 Ferdinando IV volle costruirsi un ritiro solitario dove poter trascorrere del tempo spensierato. Scelse le colline che fiancheggiavano il Parco di Caserta dove gi\u00e0 sorgeva un rudere di una cappella dedicata a San Leucio, il martire vescovo di Brindisi, dal quale prese il nome.\nIl romitorio comprensivo di una vigna e di un boschetto, era frequentato dal re per brevi periodi, dopodich\u00e9 era custodito da alcuni guardiani di stanza con le proprie famiglie. Il 17 dicembre 1778, tuttavia, accadde un fatto inusitato che determin\u00f2 il destino della colonia. Il primogenito del re ed erede al trono, Carlo Tito, mor\u00ec di vaiolo. Il re, scosso dall'evento, decise di erigere un ospizio per i poveri della provincia presso il quale assegn\u00f2 un opificio per non tenerli in ozio, all'uopo facendo giungere sul posto delle imprese dal nord Italia tra le quali la Brunetti di Torino. La colonia crebbe rapidamente cos\u00ec che si decise di costruire ulteriori edifizi per migliorarne le funzionalit\u00e0 tra i quali una parrocchia, degli alloggi per gli educatori e dei padiglioni per i macchinari. L'organizzazione era affidata a un Direttore generale affiancato da un Direttore tecnico che monitorava la condizione degli impianti. L'istruzione tecnica degli operai era affidata al Direttore dei Mestieri ciascuno per ogni genere. Si voleva in tal modo riprendere l'idea dell'organizzazione \u201ccolbertina\u201d francese.\nLe commesse di seta provenivano da tutta l'Europa: ancor oggi, le produzioni di San Leucio si possono ritrovare in Vaticano, al Quirinale, nello Studio Ovale della Casa Bianca: le bandiere di quest'ultima e quelle di Buckingham Palace sono fatte con tale materiale. Si ritrovano testimonianze dell'arte anche nelle celebrazioni e nelle festivit\u00e0 popolari, specialmente nel capoluogo partenopeo, come ad es. la festa di Sant'Anna a Porta Capuana e la Madonna del Carmine nell'omonima Basilica al Mercato.\nIl re Carlo di Borbone, consigliato dal ministro Bernardo Tanucci, pens\u00f2 di inviare i giovani in Francia ad apprendere l'arte della tessitura, per poi lavorare negli stabilimenti reali. Licenziato Tanucci nel 1776, gli subentr\u00f2 Domenico Caracciolo che diede grande impulso alla colonia. Fu cos\u00ec costituita nel 1778, su progetto dell'architetto Francesco Collecini, una comunit\u00e0 nota come Real Colonia di San Leucio, basata su norme proprie. Alle maestranze locali si aggiunsero subito anche artigiani francesi, genovesi, piemontesi e messinesi che si stabilirono a San Leucio richiamati dai molti benefici di cui usufruivano gli operai delle seterie.\nAi lavoratori delle seterie era, infatti, assegnata una casa all'interno della colonia, ed era, inoltre, prevista per i figli l'istruzione gratuita potendo beneficiare, difatti, della prima scuola dell'obbligo d'Italia che iniziava fin da 6 anni e che comprendeva le materie tradizionali quali la matematica, la letteratura, il catechismo, la geografia, l'economia domestica per le donne e gli esercizi ginnici per i maschi. I figli erano ammessi al lavoro a 15 anni, con turni regolari per tutti, ma con un orario ridotto rispetto al resto d'Europa. Le abitazioni furono progettate tenendo presente tutte le regole urbanistiche dell'epoca, per far s\u00ec che durassero nel tempo (abitate tuttora) e fin dall'inizio furono dotate di acqua corrente e servizi igienici.\nPer contrarre matrimonio gli uomini e le donne, compiuti rispettivamente almeno 20 e 16 anni, dovevano dimostrare di aver conseguito uno speciale \u201cdiploma al merito\u201d concesso dai Direttori dei Mestieri. I matrimoni si svolgevano il giorno di Pentecoste con una celebrazione particolare: a ogni coppia era assegnato un mazzo di rose, bianche per gli uomini e rosa per le donne, fuori dalla chiesa li aspettavano gli anziani del villaggio, di fronte ai quali le coppie si scambiavano i mazzi di fiori come promessa di matrimonio. Ciascuno era libero di lasciare la colonia quando voleva, ma, data la natura produttiva del luogo, si cercava di inibire tali eventualit\u00e0, ad es., facendo divieto di ritorno in colonia oppure riducendo al minimo le liquidazioni.\nLa produttivit\u00e0 era garantita da un \"bonus\" in danaro che gli operai ricevevano in base al livello di perizia che avevano raggiunto. La propriet\u00e0 privata era tutelata, ma erano abolite le doti e i testamenti. I beni del marito deceduto passavano alla vedova e da questa al \u201cMonte degli orfani\u201d, cio\u00e8 la cassa comune gestita da un prelato che serviva al mantenimento dei meno fortunati. Le questioni personali erano giudicate dall'Assise degli Anziani, cd. \"seniores\", che avevano raggiunto i massimi livelli di benemerenza ed erano di nomina elettiva. I \"seniores\" monitoravano anche la qualit\u00e0 igienica delle abitazioni e potevano deliberare sanzioni disciplinari nonch\u00e9 espulsioni dalla colonia.\nPer contrastare la concorrenza straniera, i leuciani si aprirono al mercato dell'abbigliamento con la produzione di maglie, calze, broccati e velluti. Cos\u00ec, seguendo la moda francese, si pass\u00f2 dai \"pekins\" ai \"tulle\", dai \"chines\" ai \"reps\". La fortuna delle produzioni leuciane \u00e8 ampiamente documentata fino alla prima met\u00e0 dell'800 quando l'impianto ebbe l'esclusiva sullo straordinario tessuto \u201cfili di vetro\u201d scoperto da Gio. U. Ruforf\nIl re Ferdinando IV di Borbone progett\u00f2 di allargare la colonia anche per le nuove esigenze industriali dovute all'introduzione della \u201ctrattura\u201d della seta e della manifattura dei veli, quindi per costruirvi una nuova citt\u00e0, da chiamare \"Ferdinandopoli\", concepita su una pianta completamente circolare con un sistema stradale radiale e una piazza al centro per farne anche una sede reale. Non vi riusc\u00ec, ma nei quartieri annessi al Belvedere mise in atto un codice di leggi sociali particolarmente avanzate, ispirate all'insegnamento di Gaetano Filangieri e trasformate in leggi da Bernardo Tanucci.\nFerdinando IV preferiva San Leucio in modo particolare e vi organizzava spesso battute di caccia e feste condivise con la stessa popolazione della colonia. Il sovrano firm\u00f2 nel 1789 un'opera esemplare che conteneva i principi fondanti della nuova comunit\u00e0 di San Leucio: \"Origine della popolazione di San Leucio e suoi progressi fino al giorno d'oggi colle leggi corrispondenti al buon governo di essa di Ferdinando IV Re delle Sicilie\" conosciuti pi\u00f9 comunemente come gli \"Statuti di San Leucio\". Tale codice, di cui \u00e8 rimasto ignoto l'estensore, fu pubblicato dalla Stamperia Reale del Regno di Napoli in 150 esemplari. Il testo, in cinque capitoli e ventidue paragrafi, rispecchia le aspirazioni del dispotismo illuminato dell'epoca ad interpretare gli ideali di uguaglianza sociale ed economica e pone grande attenzione al ruolo della donna.\nDiverse opportunit\u00e0 erano offerte anche agli invalidi del lavoro che potevano rimanere \"in loco\" dopo l'infortunio; per questi fu progettato un ospizio apposito, la \u201cCasa degli infermi\u201d, che per\u00f2 non fu possibile portare a compimento a causa della discesa di Napoleone Buonaparte in Italia e della nascita della Repubblica Partenopea nel 1799. Pertanto, gli invalidi continuarono a sopravvivere grazie a delle donazioni spontanee dei lavoratori diplomati al merito, raccolti in un'apposita cassa dai \"seniores\". Gli operai addetti alla coltivazione dei campi, invece, potevano vendere una parte del raccolto al mercato in base ai prezzi stabiliti dal sovrano.\nNel 1789 Lady Elisabeth Craven, moglie di Lord Craven, magravio di Anspanich, soggiorn\u00f2 per qualche settimana a Caserta scrivendo le sue memorie nel \"Portrait du Roi Ferdinand\" che fu pubblicato a Londra nel 1826: \u00abmi forn\u00ec spiegazioni non pure su tutte le regole dello stabilimento ma fin pi\u00f9 intricati congegni meccanismi che rendevano quel lavoro pi\u00f9 agevole\u00bb. Tra il 1790 e il 1796 anche Giuseppe Galanti, allievo di Antonio Genovesi, si soffermo sul posto: \u00abil pi\u00f9 lodevole in questa costituzione \u00e8 che nulla si fa per forza. L'onore ed altri piccioli problemi debbono bastare a far osservare le leggi\u00bb.\nIn seguito alla Restaurazione il progetto della neo-citt\u00e0 fu accantonato, anche se si continuarono ad ampliare industrie ed edifici, tra cui il Palazzo del Belvedere. Nel 1824 il governatore Antonio Sancio fece erigere una statua del Re che oggi \u00e8 visibile al Museo nazionale ferroviario di Pietrarsa. Nel 1826 su ordine del ministro card. Fabrizio Ruffo si decise di aprire una manifattura di pellame che per\u00f2 non riscosse il successo desiderato tanto da rischiare di far andare in malora l'intera colonia. Nel 1834 i Borbone decisero di costituire una societ\u00e0 insieme a dei privati, tale fu la configurazione organizzativa fino all'Unit\u00e0 d'Italia. Nel 1862, nonostante lo sviluppo della produzione e il perfezionamento del nuovo tessuto \u201cJacquard\u201d, i Savoia ne decisero la chiusura, riaprendola poi appena quattro anni dopo, ma concessa ancora in locazione ad imprese private.\nNel 1866 la Colonia di San Leucio venne elevata a comune amministrativo con il nome di San Leucio, fino alla sua definitiva aggregazione nel 1928 al comune di Caserta.\nNel 1976, in occasione del bicentenario della fondazione, si inizi\u00f2 a guardare a San Leucio con maggiore attenzione, grazie al lavoro di ricerca compiuto dal Politecnico di Milano in collaborazione con la Pennsylvania University. Nel 1981 il luogo entr\u00f2 nell'orbita del finanziamento della legge Scotti-Signorile sugli itinerari turistici ma solo tre anni dopo fu possibile aprire il cantiere grazie anche ad un concorso di idee sponsorizzato dalla Fiat. Dopo 15 anni di lavori e la spesa di 55 miliardi di lire, \u00e8 stato possibile nel 1999 recuperare gli spazi funzionali con l'inaugurazione del Leuciana festival.\nLa Vaccheria.\nNon lontano da San Lucio \u00e8 situato il quartiere della Vaccheria, sorto nel 1773 per volere di re Ferdinando IV, ai piedi di un Casino, poi definito \u201cvecchio\u201d, una dimora di campagna a pianta rettangolare su tre livelli. La Vaccheria \u00e8 stata per tantissimi anni un luogo di ritrovo per tantissime famiglie, il quale si riunivano per organizzare dei pic-nic e per godersi il magnifico panorama. La Vaccheria, inoltre, \u00e8 famosa anche per il Presepe vivente che viene organizzato ogni anno per le vie del borgo. Vengono ricreate scene, ambienti e visioni bibliche cos\u00ec reali, da coinvolgere ogni visitatore in un'avventura scenografica senza precedenti. \nArchitettura.\nIl Complesso di San Leucio nella sua veste attuale si estende su una superficie di 16871\u00a0m\u00b2 e ha una facciata lunga 354\u00a0m intervallata da un doppio ordine di lesene, caratterizzata inoltre da due ordini di finestre e due marcapiani con timpano centrale: monumentale \u00e8 la scalinata a doppia rampa che segna l'ingresso principale alla struttura.\nScultura e pittura.\nNel casino da caccia si annoverano gli affreschi di Fedele Fischetti sul mito di Bacco ed Arianna e la grande vasca in marmo di Mondragone al centro di una sala decorata con soggetti dell'antichit\u00e0 classica. La fontana con tritoni e delfini \u00e8 opera di Solari nel 1794. Occasionalmente sono esposti in mostra tele di Fergola, Veronesi e Hackert, il pittore prussiano della \"Campania felix\".\nArco Borbonico.\nL'Arco Borbonico \u00e8 il portale d'accesso al Complesso Monumentale del Belvedere di San Leucio e rappresenta una testimonianza di preesistenza alle seterie realizzate nel settecento. Risale infatti al 1600 quando era il varco d'accesso alla propriet\u00e0 feudale dei Principi Acquaviva, signori di Caserta. Ancora oggi l'Arco rimane il passaggio migliore per raggiungere il Belvedere. L'Arco, sulla cui sommit\u00e0 \u00e8 presente lo stemma borbonico con due leoni in pietra ai lati realizzati dallo scultore Angelo Brunelli, \u00e8 alto quasi 13\u00a0m, largo 9 ed \u00e8 formato da un unico fornice con un bugnato rettangolare e due paraste.\nChiesa di Santa Maria delle Grazie.\nVoluta dal re Ferdinando IV e costruita da Francesco Collecini, allievo del Vanvitelli, fu completata in due anni e consacrata il 30 giugno 1803 insieme all'inaugurazione della \u201cFiera ferdinandea di arte sacra\u201d. All'occasione il papa concesse al devotissimo re uno speciale Giubileo di otto giorni per ciascun anno in perpetuo nella ricorrenza della festivit\u00e0 della Santissima Vergine delle Grazie. I materiali da costruzione sono di tufo giallo del Monte Fiorillo per gli esterni, marmo di Mondragone e legno di cipresso per gli interni, argento, bronzo, porcellane per gli arredi e le suppellettili. Nella chiesa lavorarono artisti quali Cosimo de Focatiis, Raffaele Mattioli e Pietro Saja. Dal primo all'8 luglio di ogni anno, grazie all'associazione \u201cArte nell'arte\u201d, si svolge una mostra d'artigianato di arredi sacri.\nLa struttura interna della chiesa \u00e8 formata da un'unica navata, decorata in stile barocco, in contrasto con l'esterno gotico della facciata. Questa \u00e8 inquadrata da due campanili, cui si pu\u00f2 accedere attraverso una scala a chiocciola presente nell'interno. Una rampa di collegamento, inoltre, mette in comunicazione l'interno della chiesa con la canonica. Gli altari presenti sulle pareti della navata, cos\u00ec come quello principale, sono realizzati in porfido e marmo nero, con intarsi. Furono realizzati da Giuseppe di Lucca e Carlo Beccalli, quest'ultimo attivo anche presso la reggia di Caserta. I riferimenti stilistici, sembrano essere ispirati e ripresi dalla scultura napoletana del tardo Settecento.\nLa struttura esterna della chiesa \u00e8 caratterizzata da uno stile neogotico. La sua costruzione fu ultimata da Giovanni Patturelli, succeduto al defunto Francesco Collecini. Due rampe simmetriche conducono all'ingresso della Chiesa, la quale \u00e8 delimitato da due torri angolari, realizzate in travertino, piperno e tufo; mentre la parte inferiore, oltre alla porta d'ingresso, \u00e8 presente un imponente arco acuto e da due grandi finestroni. Sulle torri campanarie sono presenti, all'interno di nicchie, sette statue di santi. \nProspettive su San Leucio.\nL'eredit\u00e0 della Colonia di San Leucio \u00e8 sopravvissuta per decenni grazie alla presenza di diverse aziende seriche che per\u00f2, ultimamente, hanno cessato l'attivit\u00e0 per de-localizzare le industrie. Questa operazione, di natura meramente economica, ha inferto un duro colpo all'immagine della frazione casertana e soprattutto all'occupazione locale che oggi annovera centinaia di operaie specializzate in cassa integrazione o in mobilit\u00e0.\nA San Leucio, all'interno della fabbrica originaria del re Ferdinando, il Palazzo del Belvedere, ha oggi sede il \"Museo della seta\" che conserva alcuni macchinari originali, ancora funzionanti, per la lavorazione della seta che mostrano tutte le fasi della produzione con gli antichi telai restaurati ed azionati da una ruota idraulica posta nei sotterranei del palazzo. La visita al Complesso Monumentale prevede anche il passaggio negli appartamenti storici, arredati con suppellettili provenienti dalla Reggia di Caserta (tra le stanze di notevole interesse \u00e8 il Bagno di Carolina, con la vasca in marmo di Carrara) e ai Giardini all'italiana, costituiti da una serie di terrazzamenti con piante identiche a quelle sistemate dal Re sul finire del '700. \u00c8 inoltre possibile visitare su richiesta anche la \u201cCasa del tessitore\u201d, esempio di abitazione coloniale d'epoca.\nDal 1999, nei mesi estivi, si svolge a San Leucio il \"Leuciana Festival\", manifestazione artistica e culturale che in pochi anni si \u00e8 ritagliata un ruolo di primo piano in Italia con un successo di pubblico sempre crescente. Tra gli ospiti pi\u00f9 famosi che si sono esibiti al Leuciana, da ricordare Michael Bubl\u00e9, Claudio Baglioni, Franco Battiato, Giovanni Allevi, i Pooh, Fiorella Mannoia, l'Orchestra Scarlatti del Teatro San Carlo di Napoli e ancora Pino Daniele, il musical Cats, Pat Metheny e tanti altri artisti di livello internazionale."}
{"id": "310194", "revid": "1498", "url": "https://it.wikipedia.org/wiki?curid=310194", "title": "Microsoft QuickBASIC compiler", "text": ""}
{"id": "310196", "revid": "4506", "url": "https://it.wikipedia.org/wiki?curid=310196", "title": "Ferdinando I di Borbone", "text": ""}
{"id": "310197", "revid": "4506", "url": "https://it.wikipedia.org/wiki?curid=310197", "title": "Ferdinando IV di Borbone", "text": ""}
{"id": "310198", "revid": "110157", "url": "https://it.wikipedia.org/wiki?curid=310198", "title": "Organix", "text": "Organix \u00e8 l'album di debutto della band hip-hop statunitense The Roots, pubblicato nel luglio 1993, prodotto dallo stesso gruppo e distribuito nuovamente da Cargo Records."}
{"id": "310199", "revid": "1855146", "url": "https://it.wikipedia.org/wiki?curid=310199", "title": "Ferdinandopoli", "text": "Ferdinandopoli era una citt\u00e0 progettata da Ferdinando IV di Borbone, re di Napoli, da costruirsi a integrazione della real colonia di San Leucio.\nDoveva quindi sorgere alle spalle dell'attuale Reggia di Caserta e ai piedi del Palazzo del Belvedere di San Leucio e doveva essere governata da quelle particolari leggi che il sovrano aveva scritto per gestire questa colonia popolata da tecnici e operai delle seterie.\nFerdinando I aveva molto a cuore la colonia e concep\u00ec la citt\u00e0 su una pianta completamente circolare. Essa doveva anche essere l'espressione di quell'opulenza e ricchezza che avevano caratterizzato i primi anni del governo borbonico a Napoli e nel Mezzogiorno, grazie anche alla sapiente amministrazione del ministro Bernardo Tanucci.\nQuando si incominciarono a costruire i primi edifici il progetto sfum\u00f2 a causa della discesa di Napoleone Bonaparte in Italia e alla nascita della Repubblica Partenopea.\nQuesto progetto riprendeva in parte quello del precedente sovrano, Carlo di Borbone, padre di Ferdinando, che aveva progettato una Caserta \"nuova\" da costruirsi sul piazzale ellittico che precedeva la Reggia casertana, progetto poi mai realizzato a causa delle difficolt\u00e0 finanziarie che avevano caratterizzato i lavori del complesso reale.\nLo storico Harold Acton scrive nella sua opera \"I Borboni di Napoli\":"}
{"id": "310204", "revid": "1318658", "url": "https://it.wikipedia.org/wiki?curid=310204", "title": "San Leucio", "text": ""}
{"id": "310231", "revid": "1442080", "url": "https://it.wikipedia.org/wiki?curid=310231", "title": "Marco Giusti", "text": "Biografia.\nTrasferitosi da bambino a Genova con la famiglia, intraprese la carriera di giornalista cinematografico. Entrato in Rai nel 1985, ha realizzato diversi programmi televisivi, tra cui \"Blob\", \"Blobcartoon\", \"Cocktail d'amore\", \"Fuori orario\", \"La situazione comica\", \"Carosello\" (nella riedizione del 1997), \"Scirocco\", \"Orgoglio coatto\", \"Fenomeni\", \"Matin\u00e9e\", \"Soir\u00e9e\", \"Stracult\" e \"Base Luna\". Nel 1974 \u00e8 tra i fondatori della rivista \"Il Falcone Maltese\" assieme a Teo Mora ed Enrico Ghezzi. \nNel 1996 interrompe la propria collaborazione con Ghezzi, inizia ad organizzare eventi come la mostra su Carosello per la Triennale di Milano e, nel 2004, la retrospettiva \"Italian kings of the B's - Storia segreta del cinema italiano\" per la Mostra del cinema di Venezia, per la quale nel 2007 segue anche la rassegna sul western all'italiana e nel 2010 la retrospettiva \"La situazione comica\". \u00c8 membro del comitato scientifico che assegna il Premio \"Pino Pascali\" \nHa sposato Alessandra Mamm\u00ec, critica cinematografica de \"L'Espresso\" e figlia dell'ex ministro Oscar Mamm\u00ec.\nSaggista e critico.\nTra i numerosi saggi da lui scritti si ricordano quelli dedicati alla storia di Carosello e le biografie di Moana Pozzi, Stanlio e Ollio, Roberto Benigni, Franco e Ciccio e Tot\u00f2. Collabora da molti anni con \"L'Espresso\" e \"Il manifesto\".\nDal 2011, \u00e8 autore di una rubrica settimanale di cinema su \"Dagospia\", nella quale recensisce un film di ultima uscita, con uno stile pungente e non allineato col giornalismo della carta stampata. \nHa rilevato che i film d'autore e di genere italiani spesso mancano di idee sceniche e di un linguaggio cinematografico proprio, cos\u00ec come di una comunicazione efficace e di una distribuzione commerciale adeguata all'ambizione di conquistare tutto il pubblico italiano e di esportare in tutto il mondo."}
{"id": "310234", "revid": "110157", "url": "https://it.wikipedia.org/wiki?curid=310234", "title": "QuickBASIC", "text": "Microsoft QuickBASIC (spesso abbreviato in QB) \u00e8 un BASIC sviluppato dalla Microsoft per i sistemi MS-DOS. \u00c8 basato su GW-BASIC ma aggiunge tipi definiti dall'utente, strutture avanzate, una grafica migliore, un supporto al disco avanzato e un compilatore.\nLa prima versione del QuickBASIC usc\u00ec il 18 agosto 1985 su un unico disco floppy 5.25\". QuickBASIC era fornito di un editor di testo nel quale gli utenti potevano inserire e rimuovere linee e non erano pi\u00f9 richiesti i numeri di riga.\n\"PC BASIC Compiler\" serviva a compilare programmi BASIC in eseguibili DOS. Dalla versione 4.0 l'editor comprende un interprete incluso che permetteva di eseguire programmi senza uscire al DOS. Questo era utilizzato per fare il debug ai programmi. Comunque c'erano piccole, ma importanti, differenze d'esecuzione se il programma era interpretato o compilato.\nL'ultima versione fu la 4.5 del 1988. Il successore, Microsoft Basic Professional Development System (PDS), continu\u00f2 invece fino alla versione 7.1 (giugno 1990). La versione PDS fu chiamata QuickBASIC Extended (QBX). Il successore del PDS fu Visual Basic per MS-DOS 1.0, nelle versioni Standard e Professional. Dopo la 1.0 non ci fu pi\u00f9 il supporto al DOS, ma solo per Windows.\nUna versione ridotta del QuickBASIC 4.5, chiamata QBasic, era incluso nel MS-DOS 5 e successive, sostituendo il GW-BASIC. QBasic era limitato al solo interprete, mancava di alcune funzioni, poteva eseguire programmi fino ad una certa dimensione e non aveva il supporto ai moduli."}
{"id": "310235", "revid": "125999668", "url": "https://it.wikipedia.org/wiki?curid=310235", "title": "Dolci pasquali", "text": "Nei Paesi in cui si festeggia la Pasqua, \u00e8 consuetudine preparare particolari dolci, da consumare con parenti ed amici, nel giorno di Pasqua o nella classica scampagnata di Pasquetta.\nIn Italia esiste una vasta gamma di preparati casalinghi, artigianali ed industriali con caratteristiche ed ingredienti variabili secondo le diverse cucine regionali."}
{"id": "310238", "revid": "23885", "url": "https://it.wikipedia.org/wiki?curid=310238", "title": "Solidariet\u00e0 Internazionale Trinitaria", "text": ""}
{"id": "310239", "revid": "1718925", "url": "https://it.wikipedia.org/wiki?curid=310239", "title": "La Domenica del Corriere", "text": "La Domenica del Corriere \u00e8 stato un popolare settimanale italiano fondato a Milano nel 1899 e chiuso nel 1989.\nStoria.\nDalla fondazione al 1945.\nFortemente voluto da Luigi Albertini, allora direttore amministrativo del Corriere della Sera, apparve per la prima volta nelle edicole l'8 gennaio 1899 come \"supplemento illustrato del Corriere della Sera\". Stampata in grande formato (sul modello del domenicale \"La Tribuna illustrata\"), aveva 12 pagine e veniva distribuita gratis agli abbonati del Corriere, oppure si poteva acquistare in edicola per 10 centesimi.\nNon fu concepito come periodico di informazione, per non risultare un doppione del quotidiano. Venne pensato come \u00absettimanale degli italiani\u00bb. Doveva scandire, come un calendario, le loro giornate liete, le loro tragedie, i loro fatti piccoli e grandi.\nLa prima e ultima di copertina erano sempre disegnate. Il Corriere si avvaleva di un giovane disegnatore, Achille Beltrame, allora sconosciuto, a cui veniva affidato in ogni numero il compito di rendere con la sua tavola il fatto pi\u00f9 interessante della settimana.\nLa prima delle tavole a colori con cui Beltrame raccont\u00f2 ogni settimana, per oltre quarant'anni, le vicende del suo tempo, si riferiva ad una \"tempesta di neve nel Montenegro\" (1899). Il Montenegro era salito da poco agli onori della cronaca poich\u00e9 Vittorio Emanuele di Savoia l'erede al trono d'Italia, si era appena sposato con Elena di Montenegro.\nDopo la sua morte nel 1945, fu sostituito da Walter Molino che, come il suo predecessore, firm\u00f2 memorabili copertine.\nA differenza dei settimanali dell'epoca, la Domenica del Corriere diede ampio spazio alle fotografie e ai disegni, e questo fu uno dei motivi del suo successo.\nNel corso degli anni venti e trenta, il periodico divenne uno dei principali strumenti di informazione non solo della borghesia colta ma di buona parte della popolazione italiana alfabetizzata. In questo periodo divenne il settimanale pi\u00f9 venduto in Italia: le vendite raggiunsero le 600\u00a0000 copie.\nSulle pagine della Domenica del Corriere trovarono una vetrina popolare anche le grandi firme del Corriere, da Luigi Barzini a Indro Montanelli.\nDal 1946 al 1989.\nIndro Montanelli fu il primo direttore dopo la fine della guerra; lasci\u00f2 la direzione alla fine del 1946 per tornare al \"Corriere della Sera\". Dopo Montanelli cominci\u00f2 la lunghissima direzione (18 anni) di Eligio Possenti, critico teatrale, che guid\u00f2 la \"Domenica\" fino al 1964, coadiuvato dal direttore \"ombra\", lo scrittore Dino Buzzati.\nPer tutti gli anni cinquanta \"La Domenica\" fu in testa tra i settimanali con 950\u00a0000 copie di tiratura (con un picco di nel 1952-53), seguita da Oggi con 650\u00a0000.\nA partire dagli anni settanta, la concorrenza dei settimanali d'informazione - come \"L'Europeo\", \"Panorama\" e \"L'Espresso\" - port\u00f2 a una graduale ma inarrestabile crisi di copie. A nulla serv\u00ec cambiare la prima pagina (Guglielmo Zucconi direttore), rinunciando alle copertine disegnate, per adottare la fotografia, come gli altri settimanali popolari.\nDopo vari tentativi di rilancio tra anni settanta e ottanta - uno dei quali affidato alla direzione di Maurizio Costanzo - la \"Domenica del Corriere\" nel 1989 chiuse definitivamente i battenti per decisione del gruppo editoriale Rizzoli-Corriere della Sera, per trasformarsi in un nuovo settimanale di cronaca nera e rosa chiamato \"Visto\", che poco o nulla aveva a che fare con la storia e la tradizione della \"Domenica del Corriere\".\nGli ultimi cinque direttori della \"Domenica del Corriere\" furono Maurizio Costanzo, Paolo Mosca, Antonio Terzi, Pierluigi Magnaschi e infine Marcello Minerbi, che fu poi il primo direttore di \"Visto\".\nLe vecchie copie del settimanale, con le copertine di Achille Beltrame (1871-1945) e di Walter Molino (1915-1997), sono spesso ricercate nei mercatini dell'antiquariato e in Internet.\nNel gennaio 2016, alla presentazione del nuovo archivio digitale consultabile on line del \"Corriere della Sera\", \u00e8 stata annunciata la prossima digitalizzazione di tutte le annate di: \"Domenica del Corriere\", \"Corriere dei Piccoli\", e \"La Lettura\".\nDirettori.\n\"La fine di una direzione non coincide con l'inizio della successiva perch\u00e9 da un numero all'altro passano sette giorni\"."}
{"id": "310240", "revid": "1543377", "url": "https://it.wikipedia.org/wiki?curid=310240", "title": "Do You Want More?!!!??!", "text": "Do You Want More?!!!??! \u00e8 il secondo album in studio del gruppo musicale statunitense The Roots, pubblicato il 17 gennaio 1995 per la DGC Records."}
{"id": "310245", "revid": "1543377", "url": "https://it.wikipedia.org/wiki?curid=310245", "title": "Illadelph Halflife", "text": "Illadelph Halflife \u00e8 il terzo album della band hip-hop statunitense The Roots. L'album \u00e8 pubblicato il 24 settembre 1996, prodotto da Richard Nichols e distribuito dalla Geffen."}
{"id": "310247", "revid": "61051", "url": "https://it.wikipedia.org/wiki?curid=310247", "title": "Brodo primordiale", "text": "Il brodo primordiale, noto anche come brodo prebiotico, \u00e8 un ipotetico ambiente ancestrale in cui si pensa possano essere avvenuti gli eventi chimico-fisici che avrebbero poi dato origine alla vita sulla terra. Dal punto di vista chimico il brodo primordiale \u00e8 una miscela acquosa di sali inorganici e vari composti chimici semplici a base di carbonio, idrogeno, ossigeno e azoto, sia di natura organica (idrocarburi, amminoacidi, acidi carbossilici, brevi polimeri) sia di natura inorganica (ammoniaca, anidride carbonica).\nIpotesi sull'origine.\nGi\u00e0 Charles Darwin ipotizzava un \"piccolo stagno caldo\" in una lettera a Joseph Dalton Hooker il 1\u00ba febbraio 1871.\nPrima della comparsa della vita l'atmosfera terrestre era prevalentemente costituita da azoto, anidride carbonica, vapore acqueo e pochi altri gas, mentre l'idrosfera era caratterizzata quasi esclusivamente da acqua allo stato liquido, considerando le elevate temperature del giovane pianeta Terra. Sotto l'azione di fonti di energia libera, quali i raggi ultravioletti solari e le scariche elettriche dei primi temporali, i gas atmosferici e le sostanze presenti negli oceani avrebbero dato luogo ad una serie di reazioni chimiche con la conseguente formazione delle prime molecole complesse. Quindi queste molecole si sarebbero accumulate in grande quantit\u00e0 negli oceani, dal momento che l'assenza di ossigeno e di qualsiasi organismo in grado di metabolizzarle ne limitava significativamente il degrado: attualmente un terreno di coltura con le caratteristiche del brodo primordiale abbandonato in natura verrebbe rapidamente ossidato e metabolizzato. In questo ambiente ancestrale, con dinamiche ancora oggi non del tutto chiare, si sarebbero formati i primi agglomerati di molecole organiche abbastanza complessi da poter essere definiti \"cellule\".\nL'esperimento di Miller-Urey.\nL'esperimento di Miller-Urey \u00e8 stato il primo a dimostrare che le molecole organiche nelle giuste condizioni ambientali si possono formare spontaneamente a partire da sostanze inorganiche pi\u00f9 semplici. L'esperimento port\u00f2 di fatto alla formazione di una miscela organica aventi le caratteristiche chimiche del \"brodo primordiale\". L'esperimento fu condotto nel 1953 da Stanley Miller e da Harold Urey, il suo docente, per dimostrare la \"teoria del brodo primordiale\" di Oparin e John Burdon Sanderson Haldane che ipotizzavano che le condizioni della Terra primordiale avessero favorito reazioni chimiche conducenti alla formazione di composti organici a partire da componenti inorganiche."}
{"id": "310258", "revid": "1305772", "url": "https://it.wikipedia.org/wiki?curid=310258", "title": "Things Fall Apart (album)", "text": "Things Fall Apart \u00e8 il quarto album della band hip hop statunitense The Roots, pubblicato il 23 febbraio 1999 e distribuito dall'etichetta MCA. L'album \u00e8 prodotto dai Grand Wizards e da Jay Dee. All'album partecipano artisti come Erykah Badu, D'Angelo, Eve, Common e Mos Def, ed \u00e8 considerato l'album rivelazione della band, con la hit \"You Got Me\" vincitrice di un \"Grammy award\", e la club hit \"The Next Movement\" prodotta con DJ Jazzy Jeff. L'album contiene anche una poesia di Ursula Rucker.\n\"Things Fall Apart\" riceve generalmente recensioni positive da parte della critica specializzata: AllMusic gli assegna quattro stelle e mezzo su cinque, Rolling Stone 4/5 e Robert Christgau, che considerava insufficienti i lavori precedenti del gruppo, pur criticando i \u00abletti onnipresenti e ostinati di Kamal\u00bb elogia il gruppo per \u00abaver guardato indietro al rap old-school che avevano amato prima di scoprire il jazz lite\u00bb e vota l'album con una \"B+\".\nIl 5 aprile 1999 la RIAA lo certifica disco d'oro. Il 22 aprile 2013 \"Thing Fall Apart\" \u00e8 certificato disco di platino per il milione di unit\u00e0 vendute."}
{"id": "310263", "revid": "1543377", "url": "https://it.wikipedia.org/wiki?curid=310263", "title": "The Roots Come Alive", "text": "The Roots Come Alive \u00e8 il primo album \"live\" dei The Roots. L'album raggiunge la cinquantesima posizione nella Billboard 200 e la posizione numero 12 nella chart dedicata agli album R&amp;B/Hip-Hop.\nL'album \u00e8 recensito positivamente dalla critica."}
{"id": "310276", "revid": "110157", "url": "https://it.wikipedia.org/wiki?curid=310276", "title": "The Legendary", "text": "The Legendary \u00e8 un EP dei The Roots."}
{"id": "310281", "revid": "1684799", "url": "https://it.wikipedia.org/wiki?curid=310281", "title": "Phrenology", "text": "Phrenology \u00e8 il sesto album della band hip hop statunitense The Roots, pubblicato il 26 novembre 2002 dalla MCA. Distribuito dalla Geffen, \u00e8 prodotto da Questlove e da J Dilla.\nSu Metacritic l'album totalizza 87/100 basato su 23 recensioni."}
{"id": "310289", "revid": "120776653", "url": "https://it.wikipedia.org/wiki?curid=310289", "title": "Letteratura romantica", "text": " \nLa letteratura romantica, parte culturale e letteraria del movimento conosciuto come Romanticismo, si sviluppa tra la fine del XVIII e l'inizio del XIX secolo in diversi paesi europei (soprattutto Germania, Inghilterra e Francia, ma anche Italia, Spagna, Russia ed altre nazioni europee ed americane) continuando ad esercitare la sua influenza in molti dei suoi tratti pi\u00f9 caratteristici fino al presente.\nJohann Wolfgang von Goethe in Germania, Victor Hugo in Francia, George Gordon Byron in Gran Bretagna, Giacomo Leopardi in Italia ed Edgar Allan Poe negli Stati Uniti sono solo alcuni dei suoi rappresentanti pi\u00f9 illustri.\nRomanticismo tedesco.\nIl Romanticismo tedesco non \u00e8 stato un movimento unitario, per tal motivo all'interno della storia letteraria si parla di varie fasi di romanticismo; una tappa fondamentale furono gli anni '90 del XVIII secolo col \"primo romanticismo\", con le sue ultime manifestazioni che hanno raggiunto la met\u00e0 dell'800.\nUna grande importanza nella sua nascita furono due movimenti, uno spirituale detto pietismo (molto sviluppato in terra tedesca a partire dalla seconda met\u00e0 del XVIII secolo) il quale cerc\u00f2 di rinnovare il protestantesimo facendolo tornare alla sua religiosit\u00e0 individuale e pi\u00f9 intima contro gli aspetti pi\u00f9 formalistici e teologici del culto, per rendere la fede sempre pi\u00f9 una questione di cuore e di esperienza di vita, non solo d'intelletto; dall'altro quello estetico e anti-classico (vedi classicismo) dello Sturm und Drang.\nGrazie al contributo di questi due movimenti, ma anche dei maggiori pensatori dell'epoca, il preromanticismo cominci\u00f2 a reagire contro gli autori tedeschi che ancora seguivano l'Illuminismo: attraverso nomi come quelli di Albrecht von Haller - un poeta-medico svizzero - col suo poema intitolato \"Le Alpi\" (Die Alpen, 1729-32); seguito dall'ammirazione nei confronti dell'infinito paragonato all'insignificanza del paesaggio umano della poesia di Friedrich Gottlieb Klopstock (ci\u00f2 soprattutto in \"Messiade\"-Der Messias del 1748) e dall'appassionata concezione di vita, un'assoluta dedizione all'arte, di Heinrich von Kleist il quale traduce in azione nel 1811 ad appena 34 anni le idee che lo hanno ispirato commettendo suicidio assieme alla compagna e musa ispiratrice gravemente ammalata.\nI filosofi operanti in questo lasso di tempo ed associati col Romanticismo erano Johann Georg Hamann, Johann Gottfried Herder e soprattutto Johann Gottlieb Fichte, con la sua enfasi data all'antitesi tra Io e non-io, creatore del Nazionalismo tedesco e sostenitore della legge naturale. Insieme con Friedrich Wilhelm Joseph Schelling creer\u00e0 una corrente fondamentale del pensiero del XIX secolo, l'idealismo tedesco, che culmina poi in Georg Wilhelm Friedrich Hegel.\nIn seguito sopraggiunsero quegli autori chiamati della \"prima generazione romantica\" (Fr\u00fchromantik): Johann Wolfgang von Goethe, uno dei massimi rappresentanti di questa nuova concezione estetica in letteratura; il drammaturgo Friedrich Schiller; i poeti Friedrich H\u00f6lderlin e Novalis; i saggisti Ludwig Tieck, i fratelli Wilhelm August von Schlegel e Friedrich von Schlegel, Clemens Brentano e Achim von Arnim.\nNella sua seconda fase (j\u00fcngere Romantik) si evidenziano i fratelli Grimm, Jakob e Wilhelm, filologi apprezzati ed importanti compilatori di tradizioni e racconti popolari molti dei quali di origine fiabesca, nonch\u00e9 \"padri fondatori\" della germanistica; E.T.A. Hoffmann, creatore di racconti fantastici; mentre in ambito teatrale si segnaler\u00e0 Georg B\u00fcchner con i suoi drammi.\nAltre figure importanti sono il poeta-botanico di origini francesi Adelbert von Chamisso e Joseph von Eichendorff, autore di un romanzo picaresco intitolato \"Aus dem Leben eines Taugenichts\" (\"Vita di un perdigiorno\", 1826). Il poeta pi\u00f9 importante di questo secondo periodo \u00e8 Heinrich Heine, un esule ebreo tedesco autore di ballate e libri di canzoni.\nRomanticismo inglese.\nIl Romanticismo ha il suo avvio in Inghilterra all'incirca nello stesso periodo in cui inizi\u00f2 a svilupparsi anche in Germania; durante il XVIII secolo era gi\u00e0 stato provato un certo attaccamento, forma di evasione dal tempo, per il Medioevo e i suoi valori attraverso le falsificazioni letterarie compiute sotto eteronimia da parte di James Macpherson e dell'adolescente Thomas Chatterton.\nUna nuova sensibilit\u00e0 interamente soffusa di malinconia era stata esplorata dai poeti della cosiddetta scuola cimiteriale; entrambe le correnti, quella medievaleggiante e quella di marca funerea, convergono poi nel preromanticismo inglese.\nMa il movimento letterario romantico emerge alla luce del giorno con i Lake Poets (William Wordsworth, Samuel Taylor Coleridge e Robert Southey): il suo manifesto ufficiale fu la prefazione di Wordsworth alle \"Ballate liriche\" del 1798, composte congiuntamente con Coleridge, anche se poi era gi\u00e0 stato ampiamente prefigurato nei \"pensieri notturni\" di Edward Young o nell'opera altamente originale di William Blake seguito poi dalla figura isolata di John Clare.\nLord Byron, Percy Bysshe Shelley e John Keats rappresentano il trio lirico canonico del romanticismo inglese; a seguire giunsero il narratore Thomas De Quincey e i post-romantici Elizabeth Barrett Browning e suo marito Robert Browning, quest'ultimo creatore di una forma poetica fondamentale della letteratura moderna, ossia il monologo drammatico.\nNella narrativa si mettono in evidenza lo scozzese Walter Scott, creatore del genere romanzo storico moderno ambientato nell'epoca medioevale anglo-scozzese ed imitato poi in tutto il mondo; Robert Louis Stevenson, anch'egli di origini scozzesi, coi suoi romanzi d'avventura con protagonisti ragazzi.\nMa ad avviare il genere romantico nella letteratura inglese \u00e8 stato il romanzo gotico con \"I misteri di Udolpho\" (1794) di Ann Radcliffe, \"Le avventure di Caleb Williams\" (1794) di William Godwin, \"Il monaco\" (1796) di Matthew Gregory Lewis e \"Melmoth l'errante\" (1820) di Charles Robert Maturin.\nGodwin tra l'altro \u00e8 stato anche il padre di Mary Shelley, la moglie del poeta ed autrice di \"Frankenstein\" o \"Il Prometeo moderno\" (1818). Ma fra i romanzieri pi\u00f9 significativi in lingua inglese durante il periodo di picco romantico abbiamo anche molte donne, Jane Austen e le tre sorelle, Charlotte Bront\u00eb, Emily Bront\u00eb e Anne Bront\u00eb su tutte con \"Jane Eyre\" e \"Cime tempestose\", libri pubblicati entrambi nel 1847.\nRomanticismo francese.\nLa letteratura romantica in Francia ha avuto il suo manifesto in \"Germania\" (1813) di Madame de Sta\u00ebl, anche se il grande precursore fu il filosofo settecentesco Jean-Jacques Rousseau, autore di opere celebri quali \"Le confessioni\", \"Emilio o dell'educazione\", \"Le fantasticherie del passeggiatore solitario\" e \"Giulia o la nuova Eloisa\".\nIl XIX secolo ha avuto tra i principali rappresentanti di quest'estetica letteraria Charles Nodier, Fran\u00e7ois-Ren\u00e9 de Chateaubriand, Victor Hugo (con due tra le sue opere letterarie pi\u00f9 importanti, \"Notre-Dame de Paris\" e \"I miserabili\") Alphonse de Lamartine, Alfred de Vigny, Alfred de Musset, George Sand, Alexandre Dumas e l'omonimo figlio tra gli altri.\nAccanto a questi autori vale la pena notare la rinascita della letteratura nei suoi idiomi non ufficiali come la lingua provenzale, in cui scrive il gruppo denominato F\u00e9librige guidato dal poeta Federico Mistral il quale intende ripristinare l'antica poesia trobadorica medioevale.\nRomanticismo russo.\nIn Russia il Romanticismo fu un'autentica rivoluzione culturale, perch\u00e9 nella sua qualit\u00e0 di linguaggio letterario autorizz\u00f2 la fino ad allora poco coltivata lingua russa. Una delle maggiori figure del movimento \u00e8 stato Alexander Pushkin, presto seguito da numerosi seguaci ed imitatori.\nIl primo a scrivere un vero e proprio poema romantico fu Vasilij Andreevi\u010d \u017dukovskij con \"Il cimitero del paese\"; continu\u00f2 l'opera il suo discepolo Konstantin Nikolaevi\u010d Batju\u0161kov e i poeti seguaci del decabrismo (nome preso dalla rivolta del 1825), i rivoluzionari Kondratij F\u00ebdorovi\u010d Ryleev, Wilhelm K\u00fcchelbecker e Aleksandr Aleksandrovi\u010d Bestu\u017eev.\nA seguire si form\u00f2 il gruppo filosofico di \"Liubomudri\", soprattutto col poeta Dmitrij Vladimirovi\u010d Venevitinov, mentre l'ultimo grande romantico russo \u00e8 stato F\u00ebdor Ivanovi\u010d Tjut\u010dev.\nRomanticismo polacco.\nLa Boemia e la Polonia sono stati gli unici paesi Slavi che hanno vissuto fin dai tempi antichi nell'orbita della cultura occidentale, poich\u00e9 durante l'epoca medievale avevano una letteratura latino-ecclesiastica e conobbero un importante rinascimento umanistico. La poesia romantica polacca \u00e8 strettamente legata al desiderio di restaurazione nazionale: il patriottismo nei confronti della nazione perduta ispira scrittori, molti quei quali ribelli, perseguitati ed emigrati a causa di questo fervente nazionalismo.\nPatrono incontrastato della poesia polacca di questo periodo \u00e8 stato Adam Mickiewicz il cui poema intitolato \"Gli Antenati\" s'ispira alle tradizioni leggendarie del suo Paese, mentre col \"Libro di pellegrinaggio\" racconta le disavventure occorse nella storia alla terra polacca.\nJuliusz S\u0142owacki \u00e8 invece il principale drammaturgo polacco del Romanticismo; ha scritto sotto l'influenza proveniente a lui da Goethe e Hugo, ma si distinse anche come poeta scrivendo varie leggende nazionali. Infine Zygmunt Krasi\u0144ski \u00e8 un lirico visionario molto originale, d'ispirazione religiosa e dantesca.\nRomanticismo italiano.\nIl romanticismo italiano ha avuto il suo manifesto nella \"Lettera semiseria di Grisostomo al suo figliolo\" (1816) di Giovanni Berchet; rappresenta un momento importante nella storia della letteratura italiana soprattutto per le sue figure pi\u00f9 di spicco, Ugo Foscolo e Giacomo Leopardi, quest'ultimo dedito soprattutto alla lirica soggettiva ed il cui pessimismo estremo (detto pessimismo leopardiano) viene riversato in molti dei suoi componimenti, sia poetici che in prosa.\nMa il romanticismo italiano ha avuto anche un grande romanzo storico, \"I promessi sposi\" di Alessandro Manzoni.\nRomanticismo spagnolo.\nIn Spagna il movimento romantico trov\u00f2 un precedente in quegli autori denominati Afrancesado, come si pu\u00f2 ben notare nelle \"Noches l\u00fagubres\" di Jos\u00e9 Cadalso o nei poeti del preromanticismo Nicasio \u00c1lvarez de Cienfuegos, Manuel Jos\u00e9 Quintana, Jos\u00e9 Marchena e Alberto Lista, che riflettono una nuova ideologia gi\u00e0 presente in figure di dissidenti in esilio come Jos\u00e9 Mar\u00eda Blanco White.\nMa il linguaggio romantico propriamente detto tard\u00f2 ad essere assimilato, in quanto la reazione iniziata da Ferdinando VII a seguito della guerra d'indipendenza spagnola rese in gran parte impermeabile la societ\u00e0 all'assunzione delle nuove idee. D'altra parte alcuni autori spagnoli liberali emigrarono per vicissitudini politiche, entrando in tal maniera in contatto col Romanticismo europeo ed il cui linguaggio fu assunto soprattutto dopo la morte del re Ferdinando nel 1833.\nLa poesia che esalta la concezione romantica \u00e8 rappresentata soprattutto dal lavoro di Jos\u00e9 de Espronceda, mentre la figura decisiva nella prosa \u00e8 stata quella di Mariano Jos\u00e9 de Larra. L'opera tardo romantica, quella della seconda met\u00e0 del XIX secolo che si caratterizza per essere pi\u00f9 intima e meno incline ai temi politico-sociali della precedente, si esprime maggiormente nella poesia di Gustavo Adolfo B\u00e9cquer, della galiziana Rosal\u00eda de Castro e di Augusto Ferr\u00e1n i quali conobbero e sperimentarono l'influenza diretta derivante dalla lirica tedesca di Heinrich Heine e del folklore popolare spagnolo.\nRomanticismo portoghese.\nNella letteratura portoghese il Romanticismo viene introdotto grazie al contributo di Almeida Garrett e Alexandre Herculano; pu\u00f2 invece essere considerato un post-romantico il poeta Antero de Quental. Il fattore decisivo per l'introduzione del movimento \u00e8 stata la pubblicazione del poema \"Cam\u00f5es\" di Garrett nel 1825, dopo il suo viaggio in Inghilterra, dove ha assorbito i principi di questa estetica.\nAppartengono invece alla seconda generazione di scrittori romantici Camilo Castelo Branco e J\u00falio Dinis.\nRomanticismo scandinavo.\nAnche se l'influenza dell'Illuminismo era radicata, persistente e profonda in Scandinavia, ed in special modo in Svezia, anche qui il preromanticismo prese radice e cominci\u00f2 a diffondersi con rapidit\u00e0, poich\u00e9 l'estetica classicista non \u00e8 mai realmente penetrata nella letteratura nordica.\nCominciarono cos\u00ec a rivivere i temi delle saghe, ad esempio nella lirica danese di Johannes Ewald, forse il pi\u00f9 ispirato dei poeti scandinavi del suo tempo; ha anche scritto saggi di prosa che hanno contribuito ad impostare lo stile romantico nordeuropeo. Dopo Ewald il movimento conquista il poeta svedese Erik Johan Stagnelius e due autori di spicco in Danimarca, Adam Oehlenschl\u00e4ger e Bernhard Severin Ingemann.\nRomanticismo olandese.\nIl principale poeta romantico olandese \u00e8 lo scrittore, nonch\u00e9 pastore calvinista, Willem Bilderdijk il quale tradusse nei primi anni dell'800 Ossian. A lui si affiancano Hieronymus van Alphen, Rhijnvis Feith, Hendrik Tollens e Anthony Christiaan Winand Staring.\nRomanticismo ceco.\nNella letteratura ceca si evidenziano maggiormente in questa fase gli scrittori Karel Hynek M\u00e1cha e Franti\u0161ek Ladislav \u010celakovsk\u00fd, ma anche l'ideologo slovacco del panslavismo romantico J\u00e1n Koll\u00e1r.\nRomanticismo rumeno e ungherese.\nIn Romania il massimo esponente del movimento \u00e8 stato Mihai Eminescu, tra gli ungheresi invece il poeta S\u00e1ndor Pet\u0151fi.\nRomanticismo statunitense.\nIl romanticismo statunitense, salvo il precedente dato da William Cullen Bryant, ha avuto uno dei suoi pi\u00f9 grandi scrittori e poeti in Edgar Allan Poe, precursore di una delle principali correnti del post-romanticismo, ossia il Simbolismo; egli ha rinnovato la narrativa gotica ed \u00e8 stato tra i creatori del genere letterario poliziesco.\nDiscepolo dei romanzi storici di W. Scott \u00e8 invece James Fenimore Cooper. Pu\u00f2 essere considerato un post-romantico l'originalissimo pensatore di matrice anarchica Henry David Thoreau, che ha introdotto idee moto in anticipo sul suo tempo come la nonviolenza e l'ambientalismo: autore di \"Walden ovvero Vita nei boschi\" e il famoso saggio sulla disobbedienza civile.\nTra i saggisti vi \u00e8 anche il gruppo che segue il trascendentalismo che, oltre a Thoreau viene ad includere anche Ralph Waldo Emerson. Confluito poi nelle poetiche di Walt Whitman ed Emily Dickinson, con influssi post-romantici sui romanzi di Herman Melville.\nRomanticismo latinoamericano.\nIl movimento romantico in America Latina prende piede attraverso l'attivit\u00e0 di gruppi di intellettuali come la Asociaci\u00f2n de Mayo di Buenos Aires, fondata nel 1837, che annovera tra i fondatori Esteban Echeverr\u00eca. Il romanticismo ispano-americano si interroga sulla relazione con la propria storia, appena pochi anni dopo i primi moti indipendentistici latinoamericani; diventa urgente una riscoperta delle proprie radici. Questa verr\u00e0 sublimata nel dualismo tra \"civilt\u00e0\" e \"barbarie\", su cui si interrogheranno autori come Andr\u00e9s Bello e Domingo Sarmiento."}
{"id": "310290", "revid": "1684799", "url": "https://it.wikipedia.org/wiki?curid=310290", "title": "The Tipping Point (The Roots)", "text": "The Tipping Point \u00e8 il settimo album della band hip hop statunitense The Roots. Prodotto da Questlove e distribuito da Geffen, l'album \u00e8 pubblicato il 13 luglio 2004.\nL'album prende il nome dall'omonimo saggio di Malcolm Gladwell e la copertina \u00e8 un'elaborazione grafica di una foto segnaletica scattata a un diciottenne Malcolm X, nel periodo precedente alla sua conversione islamica, avvenuta in carcere. Altre edizioni dell'album, compresa quella pubblicata su iTunes sostituiscono questa immagine con una simile, in cui posa Black Thought, come nella copertina del singolo \"Stay Cool\".\nNella sua prima settimana, l'album vende 109.000 copie, debuttando al quarto posto della Billboard 200. Nonostante le critiche miste nei confronti delle produzioni e della sostanza dei testi, \"The Tipping Point\" riceve generalmente recensioni positive dalla critica: su Metacritic l'album \u00e8 votato con 72/100.\nCampioni utilizzati.\nStar/Pointro contiene un campione da \"Everybody Is A Star\" di Sly &amp; The Family Stone.\nStay Cool contiene un campione da \"Harlem Hendoo\" di Al Hirt."}
{"id": "310297", "revid": "1305772", "url": "https://it.wikipedia.org/wiki?curid=310297", "title": "Neal Cassady", "text": "Fu un protagonista della Beat Generation.\nBiografia.\nNacque nel corso di un viaggio dei suoi genitori, ma ben presto rimase orfano di madre, e visse, con il proprio padre alcolizzato, a Denver.\nPi\u00f9 volte arrestato per furti d'auto, nel 1946 si trasfer\u00ec a New York, dove incontr\u00f2 tutti i pi\u00f9 importanti scrittori \"Beat\".\nCassady si spos\u00f2 tre volte: prima con LuAnne Henderson, una bionda quindicenne divenuta musa di altri artisti appartenenti alla Beat Generation, successivamente con Carolyn Robinson, dalla quale ebbe tre figli, per poi separarsene e sposare un'altra donna da cui avr\u00e0 un altro figlio.\nCassady ha raccontato tutta la sua storia nella sua autobiografia, \"The First Third\" (in Italia stampata nel 1980 col titolo \"Vagabondo\" e nel 1998 col titolo\" I Vagabondi\"), a cui lavor\u00f2 tra il 1948 ed il 1954.\nLa morte di Cassady avvenne nel 1968: lo scrittore, al termine di una festa di matrimonio tenutasi il 3 febbraio a San Miguel de Allende (Guanajato, Messico), si incammin\u00f2 lungo i binari della ferrovia per raggiungere la citt\u00e0 pi\u00f9 vicina, indossando solo un paio di jeans e una t-shirt. La notte era per\u00f2 fredda e piovosa, e Cassady, addormentatosi, entr\u00f2 in coma. Fu trovato la mattina dopo dal dottor Anton Black, che lo port\u00f2 all'ospedale pi\u00f9 vicino. Cassady mor\u00ec poche ore dopo il soccorso.\nL'esatta causa della morte di Cassady rimane tuttora velata di incertezza: i partecipanti alla festa di matrimonio dichiararono che lo scrittore durante la serata aveva assunto una notevole quantit\u00e0 di Secobarbital, un potente barbiturico che pu\u00f2 facilmente portare all'overdose. Anche se Cassady non era un bevitore abituale, \u00e8 possibile che qualche brindisi durante la serata abbia aggravato gli effetti del barbiturico. L'autopsia effettuata sul suo corpo, tuttavia, parla di \"congestione generale in tutto il sistema\": il medico che la effettu\u00f2 spieg\u00f2 che non era possibile ottenere indicazioni pi\u00f9 precise a causa delle droghe presenti nel cadavere.\nProtagonista di \"On the Road\".\nGrazie a Jack Kerouac ed al suo libro \"Sulla strada\" (\"On the Road\"), \u00e8 stato uno dei simboli della Beat Generation, essendone infatti, sotto il nome di fantasia di \"Dean Moriarty\", il co-protagonista.\nNel libro di Kerouac \u00e8 presentato come un uomo folle, in viaggio per gli Stati Uniti d'America alla ricerca del padre alcolista scomparso anni addietro, ma anche in viaggio alla ricerca di qualcosa che non conosce ancora, tra donne e droghe, automobili rubate ed alcool. Un eroe per molti, un uomo pieno di energia innamorato del bebop, che Kerouac descrive accuratamente, esaltandolo e facendone un mito.\nA Kerouac ispir\u00f2 anche un altro lavoro, \"Visioni di Cody\"."}
{"id": "310305", "revid": "1632387", "url": "https://it.wikipedia.org/wiki?curid=310305", "title": "Chimera di Arezzo", "text": "La Chimera di Arezzo \u00e8 un bronzo etrusco, probabilmente opera di un'\u00e9quipe di artigiani attiva nella zona di Arezzo, che combinava modello e forma stilistica di ascendenza greca o italiota all'abilit\u00e0 tecnica fornita da maestranze etrusche. \u00c8 conservata presso il Museo archeologico nazionale di Firenze ed \u00e8 alta 78,5\u00a0cm. \u00c8 il simbolo del Quartiere di Porta del Foro, uno dei quattro quartieri della Giostra del Saracino di Arezzo.\nIl gruppo scultoreo in bronzo rappresenta un leone in posizione aggressiva a bocca aperta e con artigli estroflessi, con una testa di capra che nasce dalla schiena e un serpente al posto della coda che aggredisce mordendo uno dei corni della capra.\nStoria.\nLa sua datazione \u00e8 fatta risalire a un periodo compreso tra l'ultimo quarto del V e i primi decenni del IV secolo a.C. Faceva parte di un gruppo di bronzi sepolti nell'antichit\u00e0 per poterli preservare.\nCon l'aiuto del cavallo alato Pegaso, Bellerofonte riusc\u00ec a sconfiggere Chimera con le sue stesse terribili armi: immerse la punta del suo giavellotto nelle fauci della belva, il fuoco che ne usciva sciolse il piombo che uccise l'animale. \nSi tratta di una statua di bronzo rinvenuta il 15 novembre 1553 in Toscana, precisamente nella citt\u00e0 d'Arezzo durante la costruzione di fortificazioni medicee alla periferia della cittadina, fuori da Porta San Lorentino (dove oggi si trova una replica in bronzo). Venne subito reclamata dal granduca di Toscana Cosimo I de' Medici per la sua collezione, il quale la espose pubblicamente presso il Palazzo Vecchio, nella sala di Leone X. Venne poi trasferita presso il suo studiolo di Palazzo Pitti, in cui, come riportato da Benvenuto Cellini nella sua autobiografia, \"il duca ricavava grande piacere nel pulirla personalmente con attrezzi da orafo\".\nDalle notizie del ritrovamento, presenti nell'Archivio di Arezzo, risulta che questo bronzo venne identificato inizialmente con un leone poich\u00e9 la coda, rintracciata in seguito da Giorgio Vasari, non era ancora stata trovata e fu ricomposta solo nel XVIII secolo grazie a un restauro visibile ancora oggi. Vasari nei suoi \"Ragionamenti sopra le invenzioni da lui dipinte in Firenze nel palazzo di loro Altezze Serenissime\" risponde cos\u00ec a un interlocutore che gli domanda se si tratta proprio della Chimera di Bellerofonte\nIl restauro alla coda \u00e8 per\u00f2 un restauro sbagliato: il serpente doveva avventarsi minacciosamente contro Bellerofonte e non mordere un corno della testa della capra perch\u00e9 si trova sul proprio corpo.\nNel 1718 venne poi trasportata nella Galleria degli Uffizi e in seguito fu trasferita nuovamente, insieme all'Idolino e ad altri bronzi classici, presso il Palazzo della Crocetta, dove si trova tuttora, nell'odierno Museo archeologico di Firenze. Recentemente \u00e8 stata esposta all\u2019 ingresso del Museo Archeologico di Firenze una copia definita \u201cidentica\u201d fusa da calco eseguito sull\u2019originale dalla Fonderia Artistica Ferdinando Marinelli.\nDescrizione e stile.\nNella mitologia greca la Chimera ha testa di leone, la coda a forma di serpente e con una testa di capra nel mezzo della schiena, che terrorizzava la terra della Licia.\nLa Chimera di Arezzo raffigura un mostro che sta per saltare addosso a qualcuno, probabilmente un nemico, con la bocca spalancata e la criniera irta. La testa di capra sul dorso \u00e8 gi\u00e0 reclinata e morente a causa delle ferite ricevute dallo stesso serpente. Il corpo \u00e8 modellato in maniera da mostrare le costole del torace, mentre le vene solcano il ventre e le gambe.\nProbabilmente, la Chimera faceva parte di un gruppo con Bellerofonte e Pegaso ma non si pu\u00f2 escludere completamente l'ipotesi che si trattasse di un'offerta votiva a s\u00e9 stante. Quest'ipotesi sembra essere confermata dalla presenza di un'iscrizione sulla zampa anteriore destra, in cui vi si legge la scritta o (TLE^2 663), che significa \"donata al dio Tin\", supremo dio etrusco del giorno.\nLa Chimera presenta elementi arcaici, come la criniera schematica e il muso leonino simile a modelli greci del V secolo a.C., mentre il corpo \u00e8 di una secchezza austera. Altri tratti sono invece pi\u00f9 spiccatamente naturalistici, come l'accentuazione drammatica della posa e la sofisticata postura del corpo e delle zampe. Questa commistione \u00e8 tipica del gusto etrusco della prima met\u00e0 del IV secolo a.C. e attraverso il confronto con leoni funerari coevi si \u00e8 giunti a una datazione attorno al 380-360 a.C.\n\u00c8 da osservare il particolare della criniera, molto lavorata, e che riproduce abbastanza fedelmente (per l'epoca) l'aspetto naturale del felino. Si pensa infatti che il leone europeo conosciuto dai Greci non avesse una criniera sviluppata quanto i cugini africani o asiatici e fosse pi\u00f9 piccolo."}
{"id": "310306", "revid": "1504506", "url": "https://it.wikipedia.org/wiki?curid=310306", "title": "Manegoldo di Lautenbach", "text": "Biografia.\nNato nell'attuale Alsazia francese, fu prima maestro laico itinerante poi monaco benedettino. Le scarne notizie biografiche non consentono di individuare con certezza il periodo in cui ha operato, comunque databile attorno alla seconda met\u00e0 dell'XI secolo, per lo pi\u00f9 in Francia. Si sa che nel 1094 venne nominato priore del monastero alsaziano appena fondato a Marbach, e che due anni dopo incontr\u00f2 a Tours il papa Urbano II. \nLa sua posizione papista lo mette in pessima luce presso l'imperatore Enrico IV e nel 1082 \u00e8 costretto a trovare rifugio nelle montagne alsaziane per evitare di venire catturato dalle truppe imperiali. Nel 1085 Manegoldo trova asilo all'abbazia di Rottenbuch. Nel 1094, pensando che l'ira dell'imperatore si fosse chetata, Manegoldo accetta di prendere la guida dell'abbazia di Marbach fondata nel 1089 dal cavaliere Burcardo di Gueberschwihr. Alcuni anni dopo l'imperatore apprende della sua presenza a Marbach e lo fa catturare. Manegoldo muore quindi in prigionia in un anno imprecisato fra il 1103 e il 1119.\nOpere.\nI suoi testi pi\u00f9 noti sono l'\"Opusculum contra Wolfelmum coloniensem\", del 1080 circa, e il \"Liber ad Gebehardum\" (1085), due opere con cui Manegoldo si inserisce nelle polemiche del suo tempo relative alla lotta per le investiture. Schierato dalla parte dei papisti, Manegoldo arriva a elaborare una teoria sull'origine e la legittimit\u00e0 del potere che, secondo alcuni studiosi, ne fa un anticipatore dei filosofi contrattualisti.\nInfatti, secondo Manegoldo, il potere proviene da Dio e viene dato da questi al popolo. \u00c8 quindi il popolo a delegare questo potere, avuto da Dio, al re. Le conseguenze politiche di questa teoria sono evidenti: nel caso in cui il re eserciti il potere male e \"contra Deum\", il popolo ha diritto di ribellarsi, fino al tirannicidio.\nScrive infatti Manegoldo: \nIn un altro brano del \"Liber ad Gebehardum\", Manegoldo spiega con un esempio calzante la sua filosofia pre contrattualista: \nManegoldo sottolinea anche la non conciliabilit\u00e0 della Rivelazione cristiana con le dottrine filosofiche. Nel \"Contra Wolfelmum\" ribadisce come n\u00e9 la verginit\u00e0 di Maria dopo il parto n\u00e9 la resurrezione di Cristo siano razionalmente concepibili, concludendo che le Scritture vadano anteposte, in quanto pi\u00f9 profonde, alla scienza profana."}
{"id": "310308", "revid": "265038", "url": "https://it.wikipedia.org/wiki?curid=310308", "title": "Campionato italiano di hockey su pista", "text": "Il campionato italiano di hockey su pista \u00e8 l'insieme dei tornei italiani di hockey su pista istituiti dalla Federazione Italiana Sport Rotellistici. Dal 1922 esiste in Italia un campionato di massima divisione maschile, che ha assunto i nomi di Campionato italiano (dal 1922 al 1927), Divisione Nazionale (dal 1928 al 1942), Serie A (dal 1945 al 1983) e infine Serie A1 (dal 1983 a oggi). I vincitori di tale torneo si fregiano del titolo di campioni d'Italia.\nStruttura.\nSerie A1.\nLa Serie A1 \u00e8 il massimo livello del campionato italiano di hockey su pista ed \u00e8 gestito dalla FISR. Il torneo viene disputato tra quattordici squadre con la formula del girone unico all'italiana. Al termine della stagione regolare le prime otto squadre partecipano ai play off. A seconda del piazzamento finale dopo i play-off si hanno i seguenti verdetti:\nSerie A2.\nLa Serie A2 \u00e8 il torneo di secondo livello del campionato italiano di hockey su pista ed \u00e8 gestito dalla FISR. Il torneo viene disputato tra dodici squadre con la formula del girone unico all'italiana. Al termine della stagione secondo il piazzamento finale in classifica si hanno i seguenti verdetti:\nSerie B.\nLa Serie B \u00e8 il torneo di terzo livello del campionato italiano di hockey su pista ed \u00e8 gestito dalla FISR. \u00c8 diviso in quattro/cinque gironi regionali. Le squadre vincenti le final eight sono promosse in serie A2 nella stagione successiva."}
{"id": "310310", "revid": "265038", "url": "https://it.wikipedia.org/wiki?curid=310310", "title": "Coppa di Lega (hockey su pista)", "text": "La Coppa di Lega, dal 2017 nota anche come Federation Cup o Coppa della Federazione, \u00e8 una competizione italiana di hockey su pista riservata alle squadre di club.\nLa manifestazione non si \u00e8 svolta con periodicit\u00e0 regolare e ha conosciuto diversi cambiamenti nella formula nonch\u00e9 nei criteri di ammissione.\nStoria.\nUn primo torneo con la denominazione di \u00abCoppa di Lega\u00bb fu disputato nel giugno del 1985 e si concluse con la vittoria del .\nSuccessivamente, a partire dal 1998-1999, la Lega Nazionale Hockey organizz\u00f2 una manifestazione strutturata a cadenza annuale, che si svolse per quattro stagioni consecutive ed era circoscritta alle squadre partecipanti al massimo campionato.\nNel 2009-2010 ebbe luogo un'edizione speciale del torneo, promossa con la finalit\u00e0 di sperimentare il nuovo regolamento internazionale dell'hockey su pista, entrato in vigore nel settembre 2009. La competizione, a cui presero parte tutte le societ\u00e0 italiane di ogni categoria, vide il successo finale dell'.\nNel 2017 la FISR dispose la reintroduzione della Coppa di Lega con la denominazione di \u00abFederation Cup\u00bb; sono tenuti a partecipare al torneo\u00a0\u2013 programmato per la parte conclusiva della stagione agonistica\u00a0\u2013 tutti i club italiani, fatta eccezione per quelli partecipanti alle semifinali dei play-off scudetto, ai play-off di Serie A2 e alla fase finale di Serie B.\nLe Coppe di Lega \"minori\".\nDal 1996-1997 al 2008-2009 fu disputata anche la Coppa di Lega riservata alle compagini di Serie A2 e, dal 2002-2003 al 2010-2011, quella riservata ai club di Serie B."}
{"id": "310311", "revid": "1222", "url": "https://it.wikipedia.org/wiki?curid=310311", "title": "Spugne coralline", "text": ""}
{"id": "310312", "revid": "1222", "url": "https://it.wikipedia.org/wiki?curid=310312", "title": "Sclerospongie", "text": ""}
{"id": "310317", "revid": "1305772", "url": "https://it.wikipedia.org/wiki?curid=310317", "title": "Aei", "text": ""}
{"id": "310319", "revid": "729019", "url": "https://it.wikipedia.org/wiki?curid=310319", "title": "Rigetto di trapianto", "text": "Si parla di rigetto di trapianto o rifionno quando il sistema immunitario di un paziente che \u00e8 stato sottoposto a trapianto attacca il nuovo organo, riconoscendolo come estraneo alla stregua di batteri o virus. Un caso particolare di rigetto del trapianto \u00e8 la malattia del trapianto contro l'ospite o in inglese \"Graft versus Host Disease\" (GVHD).\nTipi di rigetto.\nRigetto iperacuto.\nIl \"rigetto iperacuto\" avviene entro pochi minuti o al massimo qualche ora dal trapianto ed \u00e8 dovuto essenzialmente a lesioni mediate da immunocomplessi a livello dell'endotelio dei vasi. Il processo \u00e8 iniziato da anticorpi naturali (cio\u00e8 preesistenti all'esposizione antigenica, di cui fanno parte gli anticorpi del sistema ABO) che si legano all'endotelio dei vasi dell'organo trapiantato e determinano attivazione in situ del complemento, con conseguente danno tissutale. Le moderne procedure di selezione tra donatore e ricevente hanno reso questa forma di rigetto un'eventualit\u00e0 sempre pi\u00f9 rara.\nRigetto acuto.\nIl \"rigetto acuto\" avviene in genere da cinque a dieci giorni dopo l'intervento se il paziente non sta ricevendo farmaci immunosoppressori. In caso contrario (cio\u00e8 nel caso normale oggi), pu\u00f2 svilupparsi in tempi lunghi, e pu\u00f2 causare danni definitivi all'organo trapiantato se non \u00e8 subito riconosciuto. Un episodio singolo non \u00e8 grave se riconosciuto e trattato immediatamente; se il fenomeno capita pi\u00f9 volte, tende a cronicizzarsi e a provocare il fallimento del trapianto. \nQuesto tipo di rigetto \u00e8 il motivo primario per cui i pazienti trapiantati devono prendere farmaci immunosoppressori per il resto della loro vita con estrema attenzione e perseveranza.\nRigetto cronico.\nIl \"rigetto cronico\" indica tutte le perdite di funzionalit\u00e0 dell'organo trapiantato sul lungo periodo, ed \u00e8 associato alla fibrosi dei vasi sanguigni dell'organo; viene indicata cos\u00ec anche la reazione continua del sistema immunitario contro il nuovo organo. Il rigetto cronico causa in genere la perdita dell'organo e la necessit\u00e0 di un nuovo trapianto entro una decina d'anni.\nGenetica del rigetto.\nIl rigetto \u00e8 un fenomeno controllato geneticamente ad opera del prodotto di geni appartenenti al cosiddetto complesso maggiore di istocompatibilit\u00e0 (Major Histocompatibility Complex - MHC), che sono altamente polimorfici nella popolazione (poich\u00e9 questo da un punto di vista evolutivo aumenta le chance di una specie di rispondere alle infezioni virali). Un trapianto riesce pressoch\u00e9 sempre quando \u00e8 un \"Autotrapianto\" o anche \"trapianto autologo\" (come lo spostamento di un lembo di pelle da una sede ad un'altra) ma anche tra gemelli omozigoti (si parla di \"trapianto singenico\"), ha buone possibilit\u00e0 di successo se effettuato fra individui strettamente imparentati (\"Isotrapianto\"), ed \u00e8 invece destinato a fallire (in mancanza di adeguati interventi immunosoppressivi) se effettuato fra individui estranei (\"allotrapianto\") o appartenenti a specie diverse (\"xenotrapianto\").\nPatogenesi.\nI principali fattori che rendono i tessuti trapiantati esposti al fenomeno del rifionno, ovvero al loro riconoscimento come strutture non-self da parte del sistema immunitario sono:\nLa sensibilizzazione del sistema immunitario al tessuto trapiantato sembra dipendere fortemente dalla presentazione antigenica nell'ambito di complessi MHC di classe II. Questi ultimi, a differenza degli MHC di classe I, non hanno un'espressione ubiquitaria, ma sono presenti unicamente su cellule specializzate nella presentazione antigenica (APC: \"antigen presenting cells\") come le cellule dendritiche, e sono riconosciuti unicamente da linfociti della serie T di tipo CD4+. I linfociti T CD4+ sono anche noti come linfociti T-helper e occupano il vertice della gerarchia delle cellule del sistema immunitario poich\u00e9 dirigono lo svolgimento delle risposte immunitarie umorali(T-helper 2-&gt;linfociti B) e cellulo-mediate (T-helper 1-&gt;linfociti T killer) oltre a determinare un effetto citotossico diretto (probabilmente decisivo nei trapianti) dovuto al rilascio di TNF (che causa l'apoptosi delle cellule endoteliali dei vasi che riforniscono il trapianto, determinando lo sviluppo di fenomeni trombotici e in ultima analisi l'ischemia dei tessuti trapiantati).\nLa presentazione ai linfociti T CD4+ di antigeni derivati dal trapianto pu\u00f2 essere mediata da APC del ricevente (meccanismo indiretto) o da APC del donatore presenti nel tessuto trapiantato (meccanismo diretto). Nel primo caso l'attivazione dei linfociti T segue i meccanismi classici del riconoscimento antigenico (riconoscimento di un antigene esogeno nell'ambito di un MHC self). Nel secondo caso invece alcuni linfociti T, selezionati durante la fase di istruzione timica (che avviene nella prima infanzia) per riconoscere (ad affinit\u00e0 intermedia) strutture MHC-self, cross-reagiscono ad alta affinit\u00e0 con strutture MHC-non self attivandosi.\nIn entrambi i casi \u00e8 necessario che uno stato infiammatorio determini l'attivazione funzionale delle APC, che altrimenti non sarebbero in grado di operare la presentazione antigenica e di migrare verso le stazioni linfonodali per interagire con i linfociti T. La presenza di infiammazione d'altra parte caratterizza invariabilmente i tessuti trapiantati, a causa dei fenomeni traumatici e ischemici presenti nelle fasi di prelievo, trasporto e innesto dei tessuti stessi.\nPrevenzione e cura.\nIl rigetto viene prevenuto da una combinazione di farmaci:\nGeneralmente si usa una \"terapia tripla\", a base di inibitori della calcineurina, anti-proliferativi e corticosteroidi.\nTerapia.\nIl rigetto acuto viene trattato con una breve somministrazione di metilprednisolone in alte dosi, che \u00e8 normalmente sufficiente. \nIn caso contrario il trattamento pu\u00f2 essere ripetuto, e in casi pi\u00f9 gravi possono essere necessarie infusioni di plasma sanguigno.\nIl rigetto cronico \u00e8 irreversibile e non pu\u00f2 essere curato con successo; l'unica possibilit\u00e0 \u00e8 un nuovo trapianto, se necessario."}
{"id": "310326", "revid": "4", "url": "https://it.wikipedia.org/wiki?curid=310326", "title": "Eleati", "text": ""}
{"id": "310327", "revid": "21880", "url": "https://it.wikipedia.org/wiki?curid=310327", "title": "Spugne calcaree", "text": ""}
{"id": "310328", "revid": "21880", "url": "https://it.wikipedia.org/wiki?curid=310328", "title": "Calcispongie", "text": ""}
{"id": "310332", "revid": "767487", "url": "https://it.wikipedia.org/wiki?curid=310332", "title": "Montecristo (film 2002)", "text": "Montecristo (\"The Count of Monte Cristo\") \u00e8 un film del 2002, diretto dal regista Kevin Reynolds. La sceneggiatura \u00e8 stata scritta da Jay Wolpert, che ha successivamente collaborato alla sceneggiatura della saga dei \"Pirati dei Caraibi\". Il film \u00e8 completamente diverso dal racconto del romanzo originale di Alexandre Dumas del 1844 in episodi, trama e finale, oltre ad omettere alcuni personaggi chiave. Il finale del film non concorda con la fine del romanzo omonimo.\nTrama.\nEdmond Dant\u00e8s e il suo amico Fernando Mondego sbarcano di notte all'Isola d'Elba dalla nave \"Pharaon\" alla quale sono alle dipendenze in cerca di un medico che possa prestare delle cure al loro capitano che si \u00e8 ammalato gravemente durante il ritorno a Marsiglia. Sull'isola vengono accolti dalle guardie di Napoleone con i due amici che vengono accompagnati dall'Imperatore esiliato sull'isola. Il capitano intanto muore e Napoleone, per aver messo a disposizione il proprio medico personale per tentare di salvare la vita al suo capitano, chiede in cambio a Dant\u00e8s di recapitare una lettera ad un generale da parte sua, rassicurando il giovane che la lettera non contiene niente che possa comprometterlo. Fernando, geloso della relazione tra Edmond e la fidanzata Mercedes, di cui \u00e8 segretamente innamorato, assiste allo scambio e durante la notte riesce a sottrarre la lettera dalla tasca interna della giacca di Edmond e dopo aver appreso il suo contenuto, appena sbarcati, riferisce tutto al contabile della nave, il signor Danglars che, a sua volta, avverte l'armatore proprietario della nave, il signor Morrel, dicendogli che sospetta che Dant\u00e8s agisca per conto di Napoleone. L'armatore non cede alle insinuazioni del contabile e, anzi, promuove Dant\u00e8s come nuovo capitano della nave suscitando l'invidia e la rabbia di Danglars.\nDurante una visita a suo padre in compagnia di Mercedes, Dant\u00e8s viene arrestato e portato al cospetto del sostituto procuratore del re Gerard de Villefort che era stato avvertito della consegna della lettera da Fernando. Villefort, che leggendo la lettera si rende conto che il destinatario \u00e8 Monsieur Clarion, suo padre, fedele bonapartista, per evitare un coinvolgimento personale brucia la lettera in presenza di Edmond, dicendogli che il contenuto non \u00e8 importante e che lo lascia libero per mancanza di prove del suo tradimento. Quando Edmond capisce di essere stato raggirato, riesce a scappare rifugiandosi da quello che crede l'amico Fernando ma quando scopre che anch'egli confabula contro di lui, sfida Fernando a duello ma quest'ultimo, maggiormente addestrato, prevale su di lui che nel frattempo viene raggiunto dalle guardie di Villefort e condotto al Castello d'If e rinchiuso, senza aver avuto n\u00e9 un processo n\u00e9 una spiegazione, in una segreta sotto la custodia dello spietato direttore del carcere, Monsieur Armand Dorleac. Dopo quattro anni, ormai totalmente rassegnato dal fatto di essere stato abbandonato al suo destino anche da Dio, sbuca letteralmente dal terreno un detenuto, l'Abate Faria, che, nello scavare un tunnel per evadere, sbaglia i calcoli e arriva nella cella di Dant\u00e8s. I due si coalizzano e decidono di proseguire nello scavare un altro tunnel insieme nella direzione opposta, per raggiungere l'esterno. Negli anni che impiegano a scavare, Faria istruisce Edmond su tutte le materie a lui conosciute tra cui l'addestramento militare.\nQuando sono praticamente giunti oltre il muro esterno, nella galleria si verifica un crollo che uccide l'abate ma, prima di spirare, il prete confida a Dant\u00e8s dell'esistenza di un tesoro appartenuto al suo comandante Enrico Spada che si trova nascosto sull'Isola di Montecristo, e gli consegna la mappa per trovarlo. Poco dopo giungono i secondini della prigione che avvolgono il corpo dell'abate in un sacco ed escono per un momento dalla cella per andare ad avvertire Dorleac dell'accaduto. Giusto il tempo che necessita a Edmond per sostituirsi al corpo del prete, che a sua volta nasconde nella sua cella, i secondini ritornano e, usciti dal Castello per gettare il corpo in mare, che credono dell'abate, dalla scogliera, uno si accorge dello scambio e cerca invano di avvertire Dorleac che viene trascinato gi\u00f9 dalla scogliera da Edmond durante il lancio del sacco. Riuscito a sfilare le chiavi dalla cintura di Dorleac durante la caduta, riesce a liberarsi dei pesi che erano stati posti all'altezza dei piedi per mandare il sacco a fondo e nel risalire in superficie, affoga Dorleac che stava cercando di risalire la scogliera. Finalmente libero dopo 13 anni di prigionia, riesce a raggiungere un'isola vicino dove trova dei contrabbandieri capitanati da Luigi Vampa. Costui gli chiede di scontrarsi a duello con un suo marinaio traditore, tale Jacopo, il quale aveva tentato di tenersi il loro ultimo bottino tutto per s\u00e9. I due si scontrano e, risparmiato da Dant\u00e8s, Jacopo gli giura eterna fedelt\u00e0. Successivamente Jacopo viene reintegrato dalla ciurma con Edmond che si unisce agli uomini di Vampa per tornare a Marsiglia. Una volta sbarcati, Edmond si reca presso la casa del suo vecchio principale, Monsieur Morrel, il quale non riconosce Edmond ma gli rivela che suo padre si \u00e8 impiccato subito dopo aver saputo del suo apparente tradimento e che, dopo un mese dalla sua prigionia, l'ex fidanzata Mercedes si \u00e8 sposata con l'amico traditore Fernando. Ancora scosso da quanto udito, Edmond, ancora pi\u00f9 desideroso di vendetta, poco prima di andarsene, ringrazia il suo ex datore di lavoro per le preziose informazioni ricevute con una ricompensa in denaro e il giorno seguente, con una scialuppa rimediata da Jacopo, raggiunge l'isola di Montecristo e con il suo aiuto si appropria di tutto il tesoro di Spada nascosto sul fondo di una grotta marina e parte alla volta di Parigi sotto il falso nome del ricco \"Conte di Montecristo\". Una volta giunti sul luogo, il conte si appresta a mettere in atto il suo piano di vendetta organizzando un ricevimento nel suo lussuoso maniero invitando i maggiori aristocratici della citt\u00e0 per cominciare a studiare le prime mosse da attuare. Naturalmente tutti quanti accettano l'invito, tra cui i maggiori responsabili del suo esilio ovvero Fernando, Villefort e la contessa Mondego, che non \u00e8 altro che la sua fidanzata Mercedes, che vedendolo, sembra essere l'unica a riconoscerlo.\nSuccessivamente Jacopo scopre che Fernando e Mercedes hanno un figlio di nome Alberto e dopo aver informato il conte, partono alla volta del carnevale di Roma in cui Alberto stava soggiornando con alcuni suoi amici. Attirato nelle grotte romane da un'avvenente ragazza, Alberto viene catturato da alcuni furfanti capitanati da Luigi Vampa, in combutta col conte, che vengono per\u00f2 disarmati dal conte stesso, intervenuto sul posto per liberare Alberto. Subito dopo il conte risarcisce Vampa per l'ottimo lavoro svolto nell'inscenare il finto rapimento. Tutto ci\u00f2 \u00e8 stato escogitato dal conte per potersi guadagnare la fiducia di Alberto, con l'intento di utilizzarlo come pedina per arrivare ai suoi scopi vendicativi. Come gesto di riconoscenza per avergli salvato la vita, Alberto invita il conte alla sua festa di compleanno a Parigi per presentargli i suoi genitori, i quali si sentono in debito col conte per il gesto eroico compiuto. Il conte, proprio come aveva pianificato, riesce ad entrare nelle grazie di Mondego e anche nel giro d'affari di Villefort, presente anch'egli alla festa, con lo scopo finale di raggirarli entrambi. A fine serata, mentre Montecristo si appresta a tornare nella sua dimora, Mercedes si fa trovare nella sua carrozza e si getta tra le sue braccia ma lui la respinge dicendole che non \u00e8 chi crede che sia e la fa riaccompagnare a casa. Intanto Villefort e Mondego vengono a sapere che il conte \u00e8 in possesso del tesoro di Spada e affidano a Danglars il compito di rubarglielo una volta che la sua nave attraccher\u00e0 al porto. Montecristo, che aveva previsto tutto questo, raggiunge Danglars che \u00e8 in procinto di svignarsela con i forzieri rubati ma nel frattempo sopraggiungono anche le guardie che lo dichiarano in arresto. Credendo di essere stato tradito da Mondego, Danglars si batte con Montecristo rimanendo impiccato ad una cima della nave. Successivamente, affronta Villefort in un bagno turco svelandogli chi \u00e8 in realt\u00e0 e dicendogli che sa che ha fatto assassinare il destinatario della lettera, e cio\u00e8 suo padre, per non essere indagato a sua volta senza che venisse mai aperta un'indagine sul presunto colpevole che poi si \u00e8 rivelato essere il socio d'affari Mondego. Villefort, convinto di essere solo con il conte, confessa l'accaduto ma alle sue spalle si presentano dei gendarmi che, avvertiti da Montecristo, hanno assistito alla scena e arrestano Villefort per istituzione all'omicidio.\nMercedes successivamente si fa trovare in casa del conte, gli rinnova la convinzione che lei ormai sa che lui \u00e8 proprio Edmond e gli confida che ha sposato Mondego perch\u00e9 Villefort, dopo un mese di richieste sulla sua sorte, le ha detto che era stato giustiziato in cella. Questa volta Edmond non respinge la sua amata e i due trascorrono la notte insieme fino al mattino successivo.\nIntanto, Mondego cerca di scappare da Parigi perch\u00e9 non riesce a pagare i suoi debiti e con i gendarmi alle costole, dice a Mercedes di seguirlo ma lei si rifiuta e gli confessa che Alberto in realt\u00e0 non \u00e8 suo figlio ma il figlio di Edmond Dant\u00e8s. Mondego la rinnega e raggiunge a cavallo il tesoro del Conte che era stato portato in un casolare di famiglia abbandonato, sorvegliato da Edmond e Jacopo. Arrivato, si accorge di essere stato ingannato perch\u00e9 i bauli sono pieni di sabbia e intanto viene raggiunto da Montecristo che si rivela a Fernando. Dopo uno sgomento iniziale da parte di quest'ultimo, i due si sfidano ma Edmond riesce a disarmare momentaneamente l'avversario fino a quando non sopraggiunge Alberto in difesa di Mondego, ancora all'oscuro del fatto che sia Dant\u00e8s il suo vero padre; arriva anche Mercedes, che confessa al figlio che in realt\u00e0 suo padre \u00e8 il conte di Montecristo ma Fernando rinnega per cercare di salvarsi la vita. La confessione sconvolge Alberto e lo stesso Montecristo. Nel frattempo Mondego riesce a liberarsi e caricare la pistola con l'ultimo colpo rimasto sparando a Mercedes, la quale, grazie all'intervento di Jacopo che con un coltello riesce a deviare la traiettoria di tiro, non viene colpita mortalmente riuscendo a salvarsi. Fernando ne approfitta per scappare ma quando si rende conto che ora lui non possiede pi\u00f9 niente al contrario di Edmond, torna indietro per affrontarlo nuovamente ma stavolta Edmond, grazie agli insegnamenti dell'Abate Faria, riuscir\u00e0 ad avere la meglio e ad ucciderlo.\nTre mesi dopo, Montecristo torna a Marsiglia per comprare il Castello d'If con l'intento di farlo demolire e poco prima di partire per Parigi con Mercedes e Alberto per cominciare una nuova vita insieme, ringrazia l'abate Faria per avergli restituito la fede in Dio promettendogli che d'ora in poi user\u00e0 tutte le sue ricchezze per fare del bene.\nLocation.\nLe riprese del film si sono svolte principalmente in varie contee irlandesi come Wicklow, contea di Dublino e Wexford. Il castello che fa da sfondo all'entrata in societ\u00e0 del conte \u00e8 la mansione di Powerscourt.\nAltra location utilizzata nel film \u00e8 Malta e precisamente Comino, una delle isole dell'arcipelago maltese per rappresentare il porto e la citt\u00e0 di Marsiglia."}
{"id": "310333", "revid": "198326", "url": "https://it.wikipedia.org/wiki?curid=310333", "title": "Madrigale (musica)", "text": ""}
{"id": "310344", "revid": "842", "url": "https://it.wikipedia.org/wiki?curid=310344", "title": "MFLOPS", "text": ""}
{"id": "310346", "revid": "124459272", "url": "https://it.wikipedia.org/wiki?curid=310346", "title": "La Repubblica (dialogo)", "text": "La Repubblica () \u00e8 un'opera filosofica in forma di dialogo, scritta approssimativamente tra il 380 e il 370 a.C. dal filosofo greco Platone, la quale ha avuto enorme influenza nella storia del pensiero occidentale. Il titolo originale dell'opera \u00e8 la parola greca . \"La Repubblica\", che \u00e8 la traduzione tradizionale del titolo, \u00e8 un po' fuorviante, derivata dal latino, e in particolare da Cicerone. Una traduzione pi\u00f9 precisa potrebbe essere \"La Costituzione\". \u00c8 composta da 10 libri: il primo tratta il tema della giustizia e funge da introduzione per i due libri successivi, in cui Platone espone la sua teoria di \"Stato ideale\". Quarto e quinto libro si occupano del rapporto tra cose e idee, tra mondo sensibile e sovrasensibile (Iperuranio). Sesto e settimo libro descrivono la teoria della conoscenza, ottavo e nono dello Stato e della famiglia ed infine il decimo dell'immortalit\u00e0 dell'anima con il Mito di Er.\nL'opera ruota intorno al tema della giustizia, sebbene il testo contenga anche una moltitudine di altre teorie platoniche, come il mito allegorico della caverna, la dottrina delle idee, la concezione della filosofia come dialettica, una versione della teoria dell'anima differente rispetto a quella gi\u00e0 trattata nel \"Fedone\" e il progetto di una citt\u00e0 ideale, governata in base a principi filosofici. Quest'ultima \u00e8 l'esempio pi\u00f9 celebre di quelle teorie politiche che col passare dei secoli prenderanno il nome di utopie. Scritta in forma dialogica, \"La Repubblica\" riguarda ci\u00f2 che viene detto (\"filosofia delle cose umane\"), e coinvolge argomenti e discipline come l'ontologia, la gnoseologia, la filosofia politica, l'economia, l'etica medica e l'etica in generale.\n\"La Repubblica\" si presenta come un'opera organica, enciclopedica e circolare, concernente, pi\u00f9 in generale, il rapporto tra universale e particolare. L'opera \u00e8 strutturata in dieci libri e ha per protagonista Socrate, ma un Socrate che, come molti studiosi hanno ben visto, \u00e8 decisamente diverso da quello degli altri dialoghi, e che in pi\u00f9 punti va modificandosi, a poco a poco, in un processo di \"kat\u00e1basis\", indicato nella frase iniziale del dialogo: \u00abIeri scesi al Pireo...\u00bb. Questo processo di purificazione porta Socrate ad abbracciare a poco a poco delle tesi che non sono sue, bens\u00ec appaiono di natura piuttosto platonica, e legate soprattutto al momento storico che Platone viveva dopo la guerra del Peloponneso: la presa della citt\u00e0 ad opera di Crizia, il quale instaur\u00f2 il governo dei Trenta Tiranni, la caduta del governo oligarchico, la restaurazione della democrazia ateniese, e nel 399 a. C. il processo e la condanna a morte del maestro Socrate. Vediamo quindi il vecchio filosofo esporre teorie che vanno dalla parit\u00e0 dei sessi, alla condivisione delle propriet\u00e0 private, alla scomparsa della famiglia, e all'obbligo, per coloro che fossero destinati a essere i \"phylakes\" (\"guardiani\") a non avere nessun guadagno dal loro lavoro ed essere mantenuti a spese dei cittadini.\nContenuto.\nLa citt\u00e0 \u00e8 un semplice villaggio di contadini con precisi compiti, poi si amplia, e necessita un corpo di guardia, e successivamente una coscienza del popolo, che consiste nell'educazione e nello studio del sapere. Socrate dunque espone i vari compiti di ogni cittadino, dalle guardie allo studio della conoscenza. \nDi seguito prosegue con l'elevazione dell'attivit\u00e0 filosofica, di estrema importanza per la politica. Il filosofo deve praticare la ricerca ossessiva della verit\u00e0, e dunque per amore di conoscenza, non \u00e8 portato a compiere correzioni e danni, dunque il miglior rappresentante di politica per la citt\u00e0 ideale. \nSocrate descrive l'idea di Bene: \u00e8 come un sole che nella sua perfezione illumina di saggezza; successivamente traccia una linea in quattro segmenti: immagini sensibili, oggetti sensibili, enti matematici e Idee, conoscibili attraverso, rispettivamente, l'immaginazione (\u03b5\u1f30\u03ba\u03b1\u03c3\u03af\u03b1), la credenza (\u03c0\u03af\u03c3\u03c4\u03b9\u03c2), la ragione discorsiva (\u03b4\u03b9\u03ac\u03bd\u03bf\u03b9\u03b1) e l'intellezione (\u03bd\u03cc\u03b7\u03c3\u03b9\u03c2). \nI temi della \"Repubblica\".\n\"La Repubblica\" risale al periodo cosiddetto della maturit\u00e0 di Platone, e l'interpretazione tradizionale la considera come un nuovo tentativo di dare una risposta soddisfacente alle obiezioni avanzate in precedenza da Callicle nel \"Gorgia\", secondo cui la virt\u00f9 e le leggi della polis sono un trucco escogitato da una massa di deboli per irretire la brama di potere degli individui migliori, pochi di numero ma portati per natura a governare. A questo proposito, si noti la vicinanza tra le tesi di Callicle e quelle di Trasimaco nel \"Libro I\".\nIl dialogo si svolge tra Socrate e vari suoi amici, tra cui alcuni familiari di Platone (anche se l'autore non figurer\u00e0 mai nel dialogo, compariranno Glaucone e Adimanto, suoi fratelli maggiori). Il dialogo si apre con il racconto di Socrate il quale, mentre torna in compagnia di Glaucone dalle celebrazioni per la dea Bendis, si imbatte lungo la strada in Polemarco, Adimanto e nei loro amici, i quali invitano i due a recarsi a casa di Cefalo e Polemarco per partecipare ai festeggiamenti previsti per la serata. \u00c8 quindi in casa di Cefalo e Polemarco che ha luogo la lunga discussione narrata nella \"Repubblica\", in cui Socrate dialoga dapprima con Cefalo e Polemarco (i padroni di casa), poi deve vedersela con Trasimaco, e infine, dal \"Libro II\" al \"X\", discute con Glaucone e Adimanto.\nDal punto di vista del contenuto, nel dialogo si possono individuare due blocchi connessi tra di loro: i \"Libri I-V\" e i \"Libri VIII-IX\" sono di carattere etico-politico e trattano il tema della giustizia, mentre il blocco che va dalla seconda met\u00e0 del \"Libro V\" ai \"Libri VI-VII\" tratta di argomenti pi\u00f9 squisitamente filosofici. Il \"Libro X\", infine, che riprende i temi dell'educazione e dell'arte, e narra il celebre mito di Er, sembrerebbe avere una funzione di appendice.\n\"Libro I\": sulla giustizia.\nDopo una breve discussione sul rapporto tra giustizia e vecchiaia, l'attenzione dei partecipanti si sposta sulla giustizia in s\u00e9: ci si domanda se questa sia pi\u00f9 o meno conveniente rispetto all'ingiustizia. La prima definizione di giustizia, proposta da Polemarco, \u00e8 attribuita a Simonide: \"Rendere a ciascuno il dovuto (\u03c4\u1f70 \u1f40\u03c6\u03b5\u03b9\u03bb\u03cc\u03bc\u03b5\u03bd\u03b1)\". Equiparando questa definizione alla seguente: \"Giusto \u00e8 beneficare gli amici e danneggiare i nemici.\", Socrate inizia la confutazione di tale opinione facendo notare che, se si accetta ci\u00f2, ne deriva che la giustizia pu\u00f2 essere utile in tempo di guerra, ma non in tempo di pace, poich\u00e9 essa sarebbe \"inutile per l'uso di ciascuna cosa, e utile invece quando non se ne fa uso\": a essa sarebbe infatti preferibile, volta per volta, l'arte \"specifica\" per la situazione.\nLa confutazione prosegue su altre linee: l'uomo giusto, essendo il miglior custode di denaro, sar\u00e0 anche il miglior ladro (secondo il principio, esagerato per l'occasione, per cui \"chi \u00e8 molto abile nell'attaccare lo \u00e8 anche nel difendersi\"); e ancora (questa \u00e8 la linea di attacco pi\u00f9 forte), danneggiare qualcuno non pu\u00f2 condurre che a un suo peggioramento: ma la giustizia non pu\u00f2 rendere pi\u00f9 ingiusti, cos\u00ec come la musica non pu\u00f2 rendere musicalmente ignoranti. La definizione di cui sopra \u00e8 pertanto confutata.\nTrasimaco: la giustizia \u00e8 l'utile del pi\u00f9 forte.\nA questo punto interviene con veemenza Trasimaco, che propone una nuova definizione: \"La giustizia \u00e8 l'utile del pi\u00f9 forte\", ossia, come specificato poco dopo, l'\"utile del potere costituito\" (). Trasimaco, in realt\u00e0, propone un concetto di giustizia di tipo prettamente \"politico\", essenzialmente avulso dalla sfera morale. Il primo attacco da parte di Socrate consiste nel seguente sillogismo:\nQuesto frettoloso argomento rileva la non-equivalenza dei due enunciati: \"giusto \u00e8 fare l'utile del pi\u00f9 forte\" e \"giusto \u00e8 obbedire sempre al pi\u00f9 forte\", in quanto il pi\u00f9 forte potrebbe dare ordini contrari al proprio interesse. Trasimaco, per\u00f2, si affretta a specificare che egli, quando parla di \"governante\", intende una persona che, nella misura in cui detiene il potere, non sbaglia mai a legiferare: se sbagliasse, non lo farebbe in quanto governante, ma in quanto uomo.\nIl nuovo attacco di Socrate verte sul fatto che ogni arte opera l'interesse di ci\u00f2 per cui essa esiste (per esempio, l'ippica fa l'interesse dei cavalli, la medicina fa l'interesse del corpo...), e che \u00e8 ad essa subordinato (questa asserzione per\u00f2 non viene giustificata); da ci\u00f2, Socrate deriva che ogni arte fa l'interesse del \"pi\u00f9 debole\", non del pi\u00f9 forte, come sostiene Trasimaco.\nMa Trasimaco non si d\u00e0 per vinto: per prima cosa, egli sostiene, chi giova ai propri sottoposti lo fa solo per tornaconto personale. In secondo luogo (e questa \u00e8 la tesi pi\u00f9 forte ed interessante) la giustizia non \u00e8 affatto pi\u00f9 forte dell'ingiustizia, bens\u00ec il contrario. La prima, infatti, \u00e8 l'utile del pi\u00f9 forte, e pertanto non fornisce alcun vantaggio ai deboli; la seconda, invece, consente di avere la meglio in ogni accordo privato e pubblico, di guadagnare denaro e reputazione e persino di instaurarsi al potere con un colpo di Stato: il tiranno, cultore della \"somma ingiustizia\", \u00e8 appunto sommamente felice e ricco, cos\u00ec come l'\"ingiustizia\", e non la giustizia, \u00e8 utile e vantaggiosa di per se stessa.\nLa confutazione socratica di Trasimaco.\nAlla prima asserzione Socrate replica che chiunque tragga vantaggio dalla propria arte (ad esempio un medico) non lo fa tramite quella stessa arte (la medicina), ma tramite la capacit\u00e0 di farsi pagare per essa (ossia associando a essa l'\"arte del salario\", \u03bc\u03b9\u03c3\u03b8\u03c9\u03c4\u03b9\u03ba\u1f74 \u03c4\u03ad\u03c7\u03bd\u03b7), tant'\u00e8 che un professionista, fa notare Socrate, sarebbe utile anche se non si facesse pagare. Non per nulla, continua il filosofo, i cittadini giusti salgono al potere a malincuore perch\u00e9 costretti, e non spontaneamente, come invece farebbero se fosse un compito gradito.\nPer quanto riguarda il secondo punto, Socrate comincia chiedendo a Trasimaco di esprimere pi\u00f9 chiaramente la propria tesi; al che egli arriva a definire \"virt\u00f9\" e \"accortezza\" () l'ingiustizia, e \"ingenuit\u00e0\" () la giustizia. Egli anzi identifica le persone ingiuste con quelle accorte e intelligenti, e i giusti con gli stupidi e gli ingenui. Socrate e Trasimaco si accordano inoltre che chi \u00e8 giusto tenta di prevalere sugli ingiusti, ma non sui giusti, mentre chi \u00e8 ingiusto vuole prevalere su tutti. A questo punto, Socrate ricorre a esempi di persone sapienti (il musicista, il medico) dimostrando che chi \u00e8 saggio non tenta di avere la meglio sui saggi, ma solo sugli stolti, mentre gli ignoranti desiderano prevaricare tanto i saggi quanto gli altri ignoranti. Da questa similitudine, egli induce che chi \u00e8 giusto \u00e8 anche saggio, mentre chi \u00e8 ingiusto \u00e8 stolto (le due coppie di classi, infatti, presentano le medesime caratteristiche). La confutazione \u00e8 a questo punto fatta. Socrate, tuttavia, continua la discussione aggiungendo per prima cosa che, essendo ignoranza, l'ingiustizia non pu\u00f2 essere pi\u00f9 forte della giustizia (che \u00e8 sapienza); e che, evidentemente, l'ingiustizia genera odio e discordia, e quindi debolezza, nei rapporti e nelle associazioni tra uomini, e persino in seno a un singolo individuo o a una singola citt\u00e0. Non solo: gli d\u00e8i sono giusti, e pertanto amici di chi \u00e8 giusto. Da ultimo, Socrate dimostra che ogni cosa svolga una funzione lo fa per una propria virt\u00f9: poich\u00e9 dunque la vita \u00e8 funzione dell'anima, e la virt\u00f9 dell'anima \u00e8 proprio la giustizia, quest'ultima \u00e8 l'unica garante di una vita felice, e perci\u00f2 va coltivata e considerata utile e vantaggiosa.\nAlla fine del libro, Socrate riconosce tuttavia che il suo discorso non ha fruttato il risultato sperato: non \u00e8 ancora stato chiarito, infatti, che cosa sia esattamente la giustizia (se ne \u00e8 semplicemente riconosciuta l'utilit\u00e0, e si \u00e8 ammesso che essa deve essere una qualche virt\u00f9). Si ha dunque una \"aporia\", cio\u00e8 un dialogo che non porta da nessuna parte, inconcludente.\nIl \"Libro I\" pu\u00f2 essere in effetti considerato un'unit\u00e0 relativamente autonoma, e recenti studi stilometrici fanno ritenere probabile che sia stato scritto precedentemente e separatamente rispetto agli altri nove, forse un dialogo a s\u00e9 stante successivamente inglobato come proemio alla \"Repubblica\". A questo riguardo, per\u00f2, gli studiosi sono divisi: D\u00fcmmler ha ipotizzato che il \"Libro I\" sia stato inizialmente diffuso come dialogo autonomo, forse con il titolo di \"Trasimaco\", sebbene non si possa escludere che Platone, nello scrivere questo libro, avesse gi\u00e0 in mente un'opera pi\u00f9 ampia, alla cui stesura ha atteso per decine di anni.. Decisamente contrario all'autonomia del \"Libro I\" \u00e8 Charles Kahn, che in pi\u00f9 opere ha sottolineato lo stretto legame che unisce le diverse parti della \"Repubblica\".\n\"Libri II-III\": la fondazione dello Stato ideale.\nSi entra cos\u00ec nel vivo del dialogo. Glaucone, nell'\"incipit\" del \"Libro II\", divide i beni in tre parti: desiderabili per s\u00e9, desiderabili per s\u00e9 e per i vantaggi che portano, desiderabili solo per i vantaggi che portano. Mentre la maggior parte degli uomini inserirebbe la giustizia nel terzo gruppo, Socrate la inserisce nel secondo poich\u00e9, a suo dire, non porta bene soltanto agli altri ma anche a s\u00e9 stessi.\nSuccessivamente, viene chiesto a Socrate di cercare di definire la giustizia in s\u00e9, cio\u00e8 l'idea () di giustizia, evitando i soliti argomenti di elogio e cercando inoltre di dimostrare che essa \u00e8 sempre pi\u00f9 vantaggiosa dell'ingiustizia (fugando quindi le tesi sostenute da Trasimaco). Tuttavia, Socrate si trova in difficolt\u00e0, perch\u00e9 non riesce a circoscrivere la giustizia nell'individuo: si appresta allora a ricercarla all'interno dello Stato, ritenendo di poter assistere, parallelamente alla nascita di uno Stato, anche alla nascita della giustizia, in una versione \"ingrandita\" (stante l'analogia tra giustizia nello Stato e giustizia nell'individuo) che permetter\u00e0 di giungere pi\u00f9 facilmente alla risposta.\nLo sviluppo della polis.\nSocrate inizia a delineare la nascita di una polis: inizialmente si tratter\u00e0 di un piccolo villaggio abitato da contadini e artigiani, riunitisi per sostenersi l'un l'altro, i quali vivono dei frutti del lavoro, vestono semplicemente e consumano pasti frugali; in seguito per\u00f2, su richiesta di Glaucone, la piccola polis si allarga, introducendovi ricchezze, lussi e nuove figure di lavoratori, come mercanti e artigiani di beni di lusso, cuochi, allevatori e soldati. Socrate mostra come, nell'evoluzione che porta dalla prima polis alla seconda, ci sia una progressiva degenerazione fisica e morale. A questo punto, si affaccia l'idea di uno Stato ideale e perfetto.\nNello Stato ideale proposto da Socrate si impone al cittadino di fare il solo mestiere che gli \u00e8 stato attribuito direttamente dallo Stato. La divisione del lavoro \u00e8 infatti alla base della creazione di una comunit\u00e0 di cittadini, i quali non sono in grado di sopperire da s\u00e9 ad ogni esigenza, ma sono costretti a collaborare e dividersi i compiti: per questo motivo, ognuno dovr\u00e0 specializzarsi in una \"techne\" ed eseguire solo quella. Inoltre, Socrate tiene a precisare che oltre agli artigiani specializzati dovranno esservi anche soldati addestrati esclusivamente all'arte della guerra, la quale \u00e8 una \"techne\" al pari delle altre. Egli divide quindi i cittadini in tre classi-funzione: gli artigiani, classe pi\u00f9 bassa con l'obiettivo di lavorare e procurare i beni materiali, i guardiani (, \"ph\u00fdlakes\"), che invece dovranno proteggere lo Stato, ed infine i governanti o filosofi (, \"\u00e1rchontes\"), gli unici in grado di poter governare lo Stato con morigerata saggezza.\nQueste classi-funzione sono dinamiche, e non attribuite alla nascita: durante l'educazione selettiva viene determinato che cosa l'individuo sia pi\u00f9 adatto a fare poich\u00e9, come Socrate spiega nel mito delle stirpi, ognuno possiede un'indole che indirizza l'individuo ad uno solo dei tre percorsi.\nL'educazione dei cittadini.\nIl modello educativo di Platone (\"paideia\") si basa sulla selezione per tappe: il giovane \u00e8 sottoposto ad una prima educazione da parte dello Stato comprendente la ginnastica e l'educazione al combattimento (ossia l'esercizio del corpo), e la musica, che rappresenta l'amore per il bello (ossia l'esercizio dello spirito); se l'educando si dimostra all'altezza, egli viene privilegiato ed educato alla matematica, col fine di diventare stratega, e all'astronomia, disciplina solo teorica il cui fine \u00e8 elevare l'animo. Infine, tra i migliori vengono scelti coloro che, per diventare buoni governanti, intraprenderanno lo studio della filosofia e della dialettica, la massima scienza. A questo proposito, Socrate tratta anche il tema della conoscenza, spiegando che ne esistono tre tipologie: l'ignoranza, che \u00e8 mancanza di conoscenza, la scienza, che \u00e8 conoscenza di ci\u00f2 che \u00e8 (), e l'opinione, che \u00e8 conoscenza insieme di ci\u00f2 che \u00e8 e di ci\u00f2 che non \u00e8, cio\u00e8 del \"divenire\" ().\nL'organizzazione interna della \"Kallipolis\".\nOggetto fondamentale degli interrogativi proposti dalla \"Repubblica\" \u00e8, dunque, la natura della giustizia; il motore del dialogo \u00e8 la domanda: \u00abChe cos'\u00e8 la giustizia? (\u03a4\u03af \u1f10\u03c3\u03c4\u03b9 \u1f21 \u03b4\u03b9\u03ba\u03b1\u03b9\u03bf\u03c3\u03cd\u03bd\u03b7;)\u00bb. Il punto di partenza e quello d'arrivo sono dati dalle domande: \u00abCome conciliare il sapere con l'esercizio della giustizia?\u00bb, \u00abCome tradurre in ordinamento che coinvolge tutti i membri della comunit\u00e0?\u00bb, \u00abQuanto un uomo pu\u00f2 razionalmente conoscere?\u00bb, e infine: \u00ab\u00c8 possibile trovare con la ragione un ordinamento che sia razionale, ma di una razionalit\u00e0 che contempli l'effettiva giustizia?\u00bb.\nPartendo da questi temi, Platone, tramite le parole di Socrate, costruisce uno Stato ideale dove vige una giustizia teoricamente perfetta, definita \"Kallipolis\". La citt\u00e0 deve essere pensata in rapporto alla tripartizione dell'anima del singolo uomo, e quindi essere ripartita in tre classi sociali: aurea (governanti-filosofi), argentea (guerrieri), bronzea (lavoratori).\nLa classe dei governanti-filosofi deve stare al potere, in quanto classe di innata sensibilit\u00e0, di inesauribile curiosit\u00e0 intellettuale; i filosofi vogliono capire e non solo constatare, ma anche far funzionare la convivenza. Essi sono pertanto gli unici che dispongono dei mezzi intellettuali appropriati per non far sprofondare la citt\u00e0 nel caos e nel conflitto interno ed estero. Scrive a proposito Francesco Adorno:\nQuesta divisione non \u00e8 per\u00f2 operata dagli stessi uomini, bens\u00ec dalla natura, una forza superiore all'uomo, che rende lo stesso cittadino tale fin dalla nascita: non esiste un individuo apolide. Lo Stato ha un'origine naturale: si tratta di una teoria che si differenzia da quelle moderne, propense a pensare lo Stato come oggetto di un contratto preciso.\n\"Libri IV-V\": l'armonia delle parti.\nDopo aver svolto un confronto tra le varie tipologie di governo e accertato che quella teorizzata fino ad ora sia la migliore, Socrate definisce le virt\u00f9 che lo stato deve possedere: la sapienza, propria dei governanti, che rende capaci di reggere lo stato; il coraggio, proprio dei guardiani, utile per salvaguardare i propri membri dalle cose temibili e dalla natura; la temperanza, cio\u00e8 il contenimento dei piaceri e degli appetiti; infine, la giustizia, definita come ordine e armonia tra le varie parti dello stato. \nNel libro IV viene chiesto a Socrate come il guardiano possa nel tempo libero dal suo compito trovare la felicit\u00e0 essendo costretto ad adempiere sempre ai suoi doveri. Socrate risponde che la felicit\u00e0 per il guardiano consiste proprio nell'assolvere al suo dovere poich\u00e9 egli \u00e8 stato generato proprio per questo particolare ruolo: garantire la perpetuazione della giustizia.\nTrovata la giustizia nello stato giusto, viene ricercata nell'uomo giusto: l'anima \u00e8 divisa in razionale, irascibile e concupiscibile e la giustizia esiste solo quando le tre parti sono in armonia tra di loro. Socrate arriva allora alla conclusione che il tiranno \u00e8 l'uomo pi\u00f9 infelice, al contrario di ci\u00f2 che pensavano inizialmente i suoi amici; infatti, egli \u00e8 ingiusto e vive nel terrore, ma soprattutto \u00e8 solo, non ha amici ed \u00e8 circondato da persone corrotte e malvagie. Oltre a questi temi, nel libro V Socrate traccia il quadro della famiglia della citt\u00e0 ideale, sembrando mostrare una particolare misoginia per il ruolo femminile nell'ambito della famiglia.\nIn realt\u00e0 Socrate sostiene che la differenza fra i due sessi non \u00e8 nel genere ma solo nella debolezza naturale della donna di condurre certe attivit\u00e0 con la stessa intensit\u00e0 a confronto dell'uomo:\nma questo non vuol dire che non possano esserci donne in grado di ascendere ai pi\u00f9 alti gradi della Repubblica.\n\"Libri VI-VII\": la metafora della linea e il mito della caverna.\nI \"Libri VI\" e \"VII\" della \"Repubblica\" affrontano temi di filosofia teoretica e gnoseologia. Pi\u00f9 nello specifico, Platone si sofferma qui sulla attivit\u00e0 della conoscenza, che dalle cose empiriche e sensibili porta alle idee e in particolare all'idea del Bene (la quale, come si vedr\u00e0 a breve, occupa un \"status\" particolare rispetto alle altre). Per spiegare la propria teoria della conoscenza, Platone ricorre a due immagini tra le pi\u00f9 celebri: la metafora della linea e il mito della caverna.\nNella seconda met\u00e0 del Libro VI, dopo aver parlato dell'idea del Bene, Platone per bocca di Socrate espone la metafora della linea:\nOgnuno dei due segmenti viene cio\u00e8 diviso a sua volta in due sezioni, per ottenere in tutto quattro parti disuguali, che corrispondono ai quattro piani della conoscenza, come raffigurato nello schema che segue.\nAl livello pi\u00f9 basso della conoscenza vi \u00e8 l'opinione (\"doxa\"), la quale si rivolge agli oggetti sensibili, i quali, come verr\u00e0 spiegato ancora meglio in seguito con il mito della caverna, non sono reali ma mere apparenze, ombre. La vera conoscenza \u00e8 quella che si rivolge alla realt\u00e0 in s\u00e9, non alle apparenze, ma agli oggetti reali di cui gli oggetti sensibili sono solo imitazioni. Solo la conoscenza intelligibile, cio\u00e8 concettuale, assicura quindi un sapere vero e universale; l'opinione invece, fondata sui due stadi inferiori del conoscere, \u00e8 portata a confondere la verit\u00e0 con la sua immagine.\nData la complessit\u00e0 del tema, per chiarire ulteriormente il pensiero platonico riguardo alla conoscenza, all'inizio del \"Libro VII\" viene fatto ricorso ad un mito: all'interno di una caverna stanno, incatenati sin dalla nascita, alcuni uomini, incapaci di vederne l'entrata; alle loro spalle arde un fuoco e, tra il fuoco e l'entrata della caverna, passa una strada con un muretto che funge da schermo; per la strada passano diversi uomini, portando sulle spalle vari oggetti i quali proiettano le loro ombre sul fondo della caverna. Per i prigionieri le ombre che vedono sono la realt\u00e0. Ma se uno di essi fosse liberato e costretto a voltarsi e ad uscire dalla caverna, inizialmente sarebbe abbagliato dalla luce e proverebbe dolore; tuttavia, a poco a poco ci si abituerebbe, potrebbe vedere i riflessi delle acque, poi gli oggetti reali, gli astri ed infine il sole. Tornando nella caverna dovrebbe riabituare gli occhi all'oscurit\u00e0 e sarebbe deriso dai compagni qualora provasse a raccontare ci\u00f2 che ha visto.\nCon questo mito Platone spiega la sua dottrina delle idee, secondo cui la realt\u00e0 sensibile \u00e8 paragonabile alle ombre che i prigionieri vedono sul fondo della caverna, mentre esiste in qualche luogo fuori dal tempo e dallo spazio il \"reale\", che altro non \u00e8 che \"l'idea\" (). In questo mito, viene inoltre descritto il processo conoscitivo come un'ascesa abbastanza difficile e comunque graduale, secondo i gradi descritti nella metafora della linea: prima l'opinione, identificata nelle ombre sfocate, poi gli oggetti che fanno parte del mondo sensibile, poi i riflessi, identificabili con la matematica, fino ad arrivare alla conoscenza dell'idea del Bene che illumina tutte le altre (nel mito, \u00e8 il sole).\nIl primato del Bene.\nSi viene cos\u00ec ad affrontare uno dei passi pi\u00f9 importanti e dibattuti della \"Repubblica\", le pagine dei \"Libri VI\" e \"VII\" in cui Platone afferma il primato del Bene rispetto alle altre idee, paragonandolo al sole:\nCome il sole, quindi, illumina gli oggetti e li rende visibili alla vista, cos\u00ec dal Bene si irradiano verit\u00e0 (\u1f00\u03bb\u03ae\u03b8\u03b5\u03b9\u03b1) e scienza (\u1f10\u03c0\u03b9\u03c3\u03c4\u03ae\u03bc\u03b7). Il Bene occupa un piano di dignit\u00e0 superiore rispetto alle idee, le quali traggono da esso un fondamento in termini assiologici, gnoseologici e ontologici. Il Bene, origine della \"epist\u00e9me\", \u00e8 esso stesso conoscibile dopo una lunga ricerca, ma\u00a0\u2013 curiosamente\u00a0\u2013 di esso Socrate non d\u00e0 alcuna definizione. Il Bene \u00e8 quindi indefinibile (se non appunto attraverso un'immagine, quella del sole), e la scienza del Bene non \u00e8 una scienza tra le altre, ma \u00e8 la scienza prima necessaria non solo a chi deve governare uno Stato, ma a chiunque si debba occupare di una scienza specifica, poich\u00e9 \u00e8 la scienza della verit\u00e0, che accomuna e fonda tutte le altre scienze.\nLa questione diventa pi\u00f9 complessa quando si tratta di definire la collocazione del Bene, riguardo alla quale il dibattito \u00e8 ancora aperto. Lo storico Giovanni Reale, e in generale la Scuola di Tubinga-Milano, riconoscono in queste pagine della \"Repubblica\" una serie di allusioni e riferimenti impliciti alle dottrine orali, che permetterebbe di identificare il Bene con l'Uno. Il Bene/Uno si contrappone alla molteplicit\u00e0, ponendosi su un piano superiore dell'essere in quanto causa e fondamento dell'essere stesso. Di diverso avviso \u00e8 per\u00f2 Mario Vegetti, che nell'edizione da lui curata della \"Repubblica\" afferma che il Bene non pu\u00f2 trascendere il piano delle idee, in quanto \u00e8 esso stesso un'idea; esso occuperebbe tuttavia all'interno del piano dell'essere una posizione eccezionale ed eccedente, e la sua superiorit\u00e0 non sarebbe ontologica, bens\u00ec solo assiologica. \u00c8 bene tuttavia ricordare ancora una volta che la questione \u00e8 oggetto di dibattito.\n\"Libri VIII-IX\": la famiglia e lo Stato.\nL'uomo ha molti bisogni e da solo non \u00e8 sicuramente in grado di soddisfarli; Platone non pensa dunque all'eremita, autosufficiente e solitario, ma ad una comunit\u00e0 che rende possibile la vita del singolo individuo. In questa parte del dialogo, Platone critica la democrazia del suo tempo, in quanto il suo esito inevitabile \u00e8 la demagogia. Gi\u00e0 la oligarchia corrompe la societ\u00e0 con l'importanza smodata data al denaro, il che produce un effetto nefasto soprattutto sui \ngiovani. Questi, approfittando di ogni occasione per ostentare la propria ricchezza ai poveri, provocano l'invidia sociale. Prendendo quest'ultimi il potere, viene proclamata l'uguaglianza dei cittadini, sia degli eguali che dei diseguali, distribuendo a sorte gli incarichi politici. Nello stato trionfa la \"libert\u00e0\", ma questa, in realt\u00e0, non \u00e8 altro che licenza, mancando di ogni ancoraggio ai valori etici. Allora viene meno la certezza del diritto, e, per fare carriera in ambito politico, \u00e8 sufficiente proclamarsi \"un amico del popolo\u201d. Il rispetto per gli anziani viene considerato scempiaggine, la temperanza \u00e8 vista come un'assenza di virilit\u00e0. Per contro, la prepotenza viene considerata la vera buona educazione, l\u2019anarchia \u00e8 giudicata vera libert\u00e0, l'impudenza coraggio. La tirannide, infine, viene vista come l'esito inevitabile della degenerazione democratica (VIII, 560c).\nOltre all'educazione dei giovani, Platone spiega che i governanti devono vivere in perfetta comunione dei beni: non devono avere propriet\u00e0 privata, n\u00e9 figli, in questo modo i governanti saranno interessati solamente al bene dello stato. Questi ultimi, una volta nati, verranno educati dallo stato in strutture apposite. Quanto alle donne, esse saranno in comune - come, del resto, anche gli uomini - e verranno stabiliti gli accoppiamenti dagli stessi magistrati - seppur con la finzione di un sorteggio - affinch\u00e9 vengano generate stirpi sempre migliori.\nParticolarmente interessante \u00e8 la posizione della donna nello stato ideale: questa viene considerata quasi al pari dell'uomo; anche se fisicamente pi\u00f9 debole, anch'essa pu\u00f2 prendere parte ai combattimenti ed alle attivit\u00e0 di governo.\nL'arte come imitazione dell'imitazione.\nInfine, Platone fa chiarire al suo maestro il ruolo dell'arte: Socrate ne esprime un giudizio negativo in quanto, dal punto di vista metafisico, \u00e8 l'imitazione del mondo sensibile, che gi\u00e0 di per s\u00e9 \u00e8 l'imitazione del mondo delle idee e, sul piano gnoseologico, rispecchia il mondo dell'opinione; dunque il filosofo non pu\u00f2 far altro che denigrarla.\nPlatone non condanna solamente le forme artistiche figurative, ma si dichiara apertamente contrario anche alle rappresentazioni teatrali; in particolar modo al genere della tragedia. Il filosofo ellenico sosteneva infatti che la crescente carica emotiva di tali recite potesse avere un'influenza negativa e azione corruttrice sulle anime dei cittadini.\nTali argomenti verranno ripresi nel testo del 1963 \"Arte e Anarchia\" da Edgar Wind: storico dell'arte interdisciplinare tedesco specializzato nell'iconologia del Rinascimento.\n\"Libro X\": il mito di Er.\nAlla fine dell'opera si trova il mito di Er. Attraverso di esso, Platone intende argomentare a favore dell'immortalit\u00e0 dell'anima e a quello di metempsicosi, oltre che mostrare come nella vita dell'uomo coesistano il caso, la libert\u00e0 e la necessit\u00e0.\nNel mito Er, un soldato morto in battaglia che ha l'avventura di resuscitare, racconta che nell'aldil\u00e0 le anime vengono a caso sorteggiate per scegliere in quali corpi reincarnarsi. Chi \u00e8 stato sorteggiato tra i primi \u00e8 s\u00ec avvantaggiato, perch\u00e9 ha una scelta maggiore, ma anche chi sceglie per ultimo ha molte possibilit\u00e0 di libera scelta perch\u00e9 il numero dei paradigmi di vita possibili offerto \u00e8 pi\u00f9 grande di quello delle anime e poi non \u00e8 detto che la possibilit\u00e0 di scelta sia determinante, poich\u00e9 ci\u00f2 che importa \u00e8 che si scelga bene.\nQuindi il caso non assicura una scelta felice mentre determinanti potranno essere i trascorsi dell'ultima reincarnazione. Scegliere, nella visione platonica, significa infatti essere coscienti criticamente del proprio passato per non commettere pi\u00f9 errori e avere una vita migliore.\nLe Moire renderanno poi la scelta della nuova vita immodificabile, nessuna anima, una volta operata la scelta potr\u00e0 cambiarla e la sua vita terrena sar\u00e0 segnata dalla necessit\u00e0.\nLe anime si disseteranno con le acque del fiume Lete, ma quelle che lo hanno fatto in maniera smodata dimenticheranno la vita precedente, mentre i filosofi, che guidati dalla ragione, non hanno bevuto, manterranno il ricordo, solo un po' attenuato, del mondo delle idee, alle quali, durante la nuova vita, potranno riferirsi per ampliare la loro conoscenza e vivere serenamente.\nLetture moderne.\nMolti, da Marx a Rousseau, hanno visto in quest'opera di Platone un primo abbozzo di socialismo, sottolineando gli aspetti comunitari ed antiindividualistici, leggibili nel celebre concetto di bene collettivo e nell'idea della comunanza dei beni e delle donne.\nHa avuto il suo spazio anche una lettura da parte di Popper, il quale ha intravisto nello stato ideale del filosofo greco il prototipo del moderno stato autoritario con la struttura gerarchica della societ\u00e0, il culto dei capi e la purezza della razza.\nMa non si deve assolutamente dimenticare la continua insistenza nelle varie opere platoniche sulla condanna della tirannia. Per di pi\u00f9, proprio nel X libro de \"La Repubblica\" Platone dice esplicitamente che solo ai tiranni \u00e8 riservata la dannazione eterna, loro non potranno pi\u00f9 re-incarnarsi.\nN\u00e9 di un Platone comunista si pu\u00f2 parlare, anche perch\u00e9 applicare categorie moderne agli antichi pensatori \u00e8 sempre molto pericoloso e rischia di travisare completamente l'esatta portata di un'idea. In proposito si pu\u00f2 considerare che:\nBibliografia.\nEdizioni della \"Repubblica\".\nLe due edizioni principali della \"Repubblica\", a cui fanno riferimento le varie traduzioni italiane, sono:\nEdizioni italiane della \"Repubblica\", in ordine cronologico:"}
{"id": "310347", "revid": "1226", "url": "https://it.wikipedia.org/wiki?curid=310347", "title": "Gradi delle SA", "text": ""}
{"id": "310349", "revid": "838137", "url": "https://it.wikipedia.org/wiki?curid=310349", "title": "Eureka", "text": "Eureka \u00e8 una famosa esclamazione in greco antico attribuita ad Archimede. Pu\u00f2 riferirsi anche a:"}
{"id": "310351", "revid": "880848", "url": "https://it.wikipedia.org/wiki?curid=310351", "title": "Iperplasia", "text": "L'iperplasia \u00e8 il processo biologico progressivo, che porta alla crescita del volume di un organo o di un tessuto per aumento del numero delle cellule che lo costituiscono. Non va confusa con l'ipertrofia, per la quale l'aumento del volume \u00e8 causato da un aumento del volume cellulare.\nTipi di iperplasia.\nL'iperplasia pu\u00f2 essere fisiologica o patologica; pu\u00f2 essere di causa ormonale o compensatoria. La compensatoria la si ha ad esempio nei cardiomiociti dopo un infarto miocardico (se alcune cellule non funzionano a dovere, le altre compensano; oppure in caso di asportazione di un rene, il rene residuo compensa l'attivit\u00e0 del rene mancante).\nQuella ormonale \u00e8 dovuta a eccessiva stimolazione ormonale delle cellule che compongono il tessuto.\nPossibili cause di iperplasia patologica sono: alta stimolazione ormonale e fattori di crescita su cellule bersaglio specifiche.\nAd esempio in caso di risposta del tessuto connettivo nella riparazione di una ferita, in associazione ad infezioni virali pu\u00f2 generare una eccessiva risposta del tessuto connettivo con formazione di verruche e papillomi. Questo pu\u00f2 costituire predisposizione per neoplasie.\nEsempi pratici di iperplasia.\nL'iperplasia \u00e8 stata molto studiata ad esempio nel fegato (iperplasia epatica). Infatti, se si asporta fino ai 3/4 del tessuto epatico, il tessuto restante pu\u00f2 rigenerare tutto l'organo; il derma fornisce i fattori di crescita. Inoltre, nel fegato sono presenti tante cellule binucleate, pronte a terminare la mitosi; solitamente, questo \u00e8 sintomo di \"turnover\".\nGrazie a questi meccanismi, il fegato riesce a sopportare fino al 70% di tessuto danneggiato. L'insufficienza epatica compare infatti quando l'organo \u00e8 compromesso per pi\u00f9 del 70%; quando viene superata la capacit\u00e0 rigenerativa, ad esempio nella cirrosi epatica, muoiono pi\u00f9 cellule di quelle che vengono prodotte e il fegato compensa la carenza con la fibrosi (tessuto fibrotico al posto del tessuto funzionale).\nUn altro esempio di iperplasia \u00e8 l'iperplasia muscolare attraverso l'attivazione delle cellule satelliti; processo che comunque ricopre un ruolo marginale nella crescita muscolare, che viene regolata soprattutto dall'ipertrofia. \u00c8 importante sottolineare che il trauma muscolare pu\u00f2 essere causato anche da un allenamento particolarmente intenso e sfibrante. Gli esercizi con i pesi e la corsa in discesa (contrazione muscolare eccentrica) rappresentano quindi un potente stimolo per l'attivazione delle cellule satellite. Tuttavia, non esiste alcuna certezza che l'iperplasia avvenga anche nel muscolo scheletrico umano: gli studi finora effettuati hanno coinvolto solamente specie animali (rane e topi) \nPer iperplasia endometriale si intende invece una crescita anomala di endometrio uterino proliferativo, che pu\u00f2 mostrare gradi variabili di atipia.\n\u00c8 una patologia caratterizzata dall'esagerazione della fase proliferativa, causata da una eccessiva o prolungata stimolazione estrogenica (iperestrogenismo) ed \u00e8 pi\u00f9 frequente in postmenopausa e nelle donne che hanno assunto estrogeni a scopo di terapia sostitutiva non controbilanciati da progestinici.\nPu\u00f2 portare all'insorgenza di un adenocarcinoma endometriale."}
{"id": "310356", "revid": "10137", "url": "https://it.wikipedia.org/wiki?curid=310356", "title": "Gradi delle SS", "text": ""}
{"id": "310358", "revid": "22828", "url": "https://it.wikipedia.org/wiki?curid=310358", "title": "Stoici", "text": ""}
{"id": "310362", "revid": "167080", "url": "https://it.wikipedia.org/wiki?curid=310362", "title": "Principato di Moldova", "text": ""}
{"id": "310366", "revid": "831312", "url": "https://it.wikipedia.org/wiki?curid=310366", "title": "AG2R Citro\u00ebn Team", "text": "L'AG2R Citro\u00ebn Team, nota in passato come \"Chazal\", \"Casino\", \"AG2R Pr\u00e9voyance\" e \"AG2R La Mondiale\" \u00e8 una squadra maschile francese di ciclismo su strada con licenza UCI World Tour, attiva nel professionismo dal 1992.\nDiretta sin dalla fondazione dal general manager Vincent Lavenu, costituisce il pi\u00f9 antico team professionistico francese ancora in attivit\u00e0. Nella sua quasi trentennale storia la squadra ha ottenuto complessivamente diciotto vittorie di tappa al Tour de France (quattro delle quali con il velocista Jaan Kirsipuu), tre al Giro d'Italia e sei alla Vuelta a Espa\u00f1a.\nLo sponsor principale dal 2008 \u00e8 AG2R La Mondiale, societ\u00e0 di assicurazione francese nata dalla fusione tra La Mondiale ed AG2R Pr\u00e9voyance. La societ\u00e0 di gestione del team ha sede a La Motte-Servolex, in Savoia: a rimarcare il legame con l'area savoiarda, dal 2001 la squadra \u00e8 associata al centro di formazione giovanile Chamb\u00e9ry Cyclisme Formation, da cui sono usciti numerosi corridori poi divenuti professionisti in maglia AG2R.\nStoria.\n1992-1999: i primi anni e l'exploit della Casino.\nNel 1992 Vincent Lavenu, che aveva appena terminato la carriera da ciclista professionista, fond\u00f2 una squadra professionistica. Lo sponsor principale era Chazal, azienda alimentare che gi\u00e0 finanziava l'ultima squadra in cui aveva gareggiato lo stesso Lavenu nel 1991, la svizzera Mosoca-Chazal-Eurocar. Al primo anno la neonata formazione ottenne otto vittorie. Chazal rimase come sponsor fino al 1995: nel 1996 le subentr\u00f2 Petit Casino, linea di superette parte della catena Casino. A quel tempo la squadra era classificata come team di seconda divisione (GSII) e sfrutt\u00f2 la denominazione Petit Casino-C'est votre \u00e9quipe (in italiano \"Petit Casino-\u00c8 la vostra squadra\") per coinvolgere il pubblico.\nNel 1997 Casino, la catena di supermercati di cui facevano parte Petit Casino, assunse direttamente la sponsorizzazione della squadra e il budget a disposizione di Lavenu crebbe sostanzialmente. La squadra pot\u00e9 dunque partecipare a tutte le pi\u00f9 importanti gare mondiali (Grandi Giri, classiche del Nord, corse a tappe) ottenendo, tra il 1997 e il 1999, ben 133 successi, 65 dei quali solo nel 1998. Nell'annata 1998 gli atleti della Casino vinsero lungo tutto l'arco della stagione: la Tirreno-Adriatico e l'Amstel Gold Race con Rolf J\u00e4rmann, la Freccia Vallone con Bo Hamburger, due tappe al Tour de France con Jacky Durand e Rodolfo Massi, una tappa alla Vuelta a Espa\u00f1a con Jaan Kirsipuu, la Parigi-Tours 1998 con Jacky Durand, oltre a diversi ulteriori successi con Aleksandr Vinokurov e Marc Streel, e alla vittoria nella Coppa di Francia. In quel triennio la squadra si aggiudic\u00f2 anche il Giro di Svizzera 1997 con Christophe Agnolutto, il Crit\u00e9rium du Dauphin\u00e9 Lib\u00e9r\u00e9 1999 con Vinokurov, un'altra tappa al Tour de France 1999 con Kirsipuu, che quell'anno vest\u00ec anche la maglia gialla per sei giorni, e la classifica giovani di quella \"Grande Boucle\" con Beno\u00eet Salmon.\n2000-2007: gli anni AG2R e l'ingresso nel ProTour.\nLa compagnia assicurativa AG2R Pr\u00e9voyance divenne main sponsor del team di Lavenu all'inizio del 2000. Nelle annate subito seguenti la squadra dovette ridimensionarsi \u2013 nel 2001 scese addirittura in GSII, la seconda divisione mondiale \u2013 ma ottenne comunque diversi successi soprattutto per merito di Jaan Kirsipuu: tra il 2001 e il 2004 il velocista estone fece sue altre tre tappe al Tour de France, e solo nel 2001 vinse diciotto corse, record in carriera, come gi\u00e0 nel 1999. Altre vittorie per l'AG2R in quegli anni arrivarono grazie all'ex campione del mondo Laurent Brochard e al velocista Jean-Patrick Nazon, giunti in squadra rispettivamente nel 2003 e nel 2004. Nel 2001, per affiancare la squadra professionistica, venne fondato a Chamb\u00e9ry il centro di formazione giovanile Chamb\u00e9ry Cyclisme Formation: dal relativo team Under-23, iscritto dal 2007 alla divisione dilettantistica nazionale DN1, sono usciti numerosi corridori poi divenuti professionisti in maglia AG2R.\nNel 2005 la squadra non fu inclusa nel novero delle partecipanti al primo circuito UCI ProTour; pot\u00e9 comunque acquisire licenza Professional Continental e prendere parte ad alcune prove ProTour, tra cui il Tour de France. Nel 2006 la formazione venne inserita nel ProTour, grazie anche agli arrivi di Francisco Mancebo e Christophe Moreau, acquisendo la licenza lasciata libera dalla dismessa Fassa Bortolo. In quella stagione gli atleti di Lavenu si misero in evidenza al Tour de France, vincendo una tappa con Sylvain Calzati e portando per un giorno la maglia gialla con Cyril Dessel (il quale concluder\u00e0 al sesto posto quella \"Grande Boucle\"), ciclisti entrambi cresciuti nella squadra giovanile Chamb\u00e9ry Cyclisme Formation. Anche al Giro d'Italia e alla Vuelta a Espa\u00f1a la AG2R non sfigur\u00f2, cogliendo successi di tappa rispettivamente con Tomas Vaitkus e Jos\u00e9 Luis Arrieta. Nel 2007 giunsero altri successi: Christophe Moreau vinse infatti il Crit\u00e9rium du Dauphin\u00e9 Lib\u00e9r\u00e9 e il titolo di campione nazionale francese.\nDal 2008: AG2R La Mondiale.\nNel 2008 la squadra cambi\u00f2 nuovamente denominazione, divenendo AG2R La Mondiale. In stagione il protagonista tra gli uomini di Lavenu fu Cyril Dessel, capace di aggiudicarsi una tappa al Tour de France, una alla Volta a Catalunya e una al Crit\u00e9rium du Dauphin\u00e9 Lib\u00e9r\u00e9. Nel 2009 la formazione ottenne solamente cinque vittorie; il miglior risultato arriv\u00f2 comunque ancora dal Tour de France, con l'italiano Rinaldo Nocentini che vest\u00ec la maglia gialla consecutivamente per otto tappe. Nel 2010 la squadra colse vittorie soprattutto in gare del circuito Europe Tour: spiccano tuttavia la vittoria di Christophe Riblon ad Ax 3 Domaines durante il Tour de France di quell'anno, e il sesto posto di Nicolas Roche alla Vuelta a Espa\u00f1a.\nNel 2011 la AG2R La Mondiale si aggiudic\u00f2 solo sei corse. John Gadret (in squadra dal 2006) fu per\u00f2 protagonista al Giro d'Italia, vincendo la tappa di Castelfidardo e classificandosi al quarto posto finale, terzo dopo la squalifica per doping di Alberto Contador. Al Tour de France il migliore fu invece il trentaquattrenne ex biker Jean-Christophe P\u00e9raud, che alla prima partecipazione alla \"Grande Boucle\" si classific\u00f2 decimo, nono dopo la squalifica di Contador. Dopo un 2012 povero di vittorie (solo cinque successi in gare dei circuiti continentali) nel 2013 gli uomini di Lavenu colsero diversi risultati di rilievo. Il colombiano Carlos Alberto Betancur si classific\u00f2 quinto al Giro d'Italia, aggiudicandosi anche la maglia bianca di miglior giovane, Christophe Riblon vinse la tappa dell'Alpe d'Huez al Tour de France \u2013 venne anche insignito del riconoscimento di Supercombattivo di quel Tour \u2013 e Domenico Pozzovivo concluse sesto alla Vuelta a Espa\u00f1a.\nNel 2014, dopo il successo di Betancur alla Parigi-Nizza, la squadra ebbe grandi risultati al Tour de France: arrivarono infatti una vittoria di tappa e il secondo posto finale con Jean-Christophe P\u00e9raud, il sesto posto del giovane Romain Bardet (ex Chamb\u00e9ry C.F.) ma anche, per la prima volta, il successo nella classifica a squadre. Nel mese di ottobre dello stesso anno fu annunciato che AG2R avrebbe continuato a sponsorizzare la squadra fino al 2018. Nella stagione seguente, nonostante il prematuro ritiro al Giro d'Italia del capitano Pozzovivo, la squadra fu in evidenza al Tour de France grazie soprattutto a Romain Bardet, vincitore della tappa di Saint-Jean-de-Maurienne e del premio di Supercombattivo, e con Alexis Vuillermoz, primo nella frazione con arrivo sul M\u00fbr-de-Bretagne. Lo stesso Bardet nel 2016 chiuse secondo al Crit\u00e9rium du Dauphin\u00e9 e quindi secondo anche al Tour de France, alle spalle del solo Chris Froome, grazie soprattutto al successo nella diciannovesima frazione a Saint-Gervais Mont Blanc.\nPalmar\u00e8s.\n\"Aggiornato al 4 settembre 2021.\"\nOrganico 2022.\n\"Aggiornato al 1\u00ba gennaio 2022.\""}
{"id": "310370", "revid": "767487", "url": "https://it.wikipedia.org/wiki?curid=310370", "title": "Mohammed Daoud Oudeh", "text": "Biografia.\n\u00c8 diventato famoso al pi\u00f9 vasto pubblico per avere scritto \"Memoria di un terrorista palestinese\", un libro in cui ammette il suo coinvolgimento nel massacro di Monaco. Ha chiesto al presidente dell'Autorit\u00e0 Nazionale Palestinese (ANP), Mahm\u016bd Abb\u0101s, di poter tornare in patria dall'esilio in Siria, senza trovare una risposta positiva.\n\u00c8 deceduto nel 2010 all'et\u00e0 di 73 anni a causa di un problema renale.\nAmmissioni su Settembre Nero.\nMohammed Dawud Oudeh, noto anche come Ab\u016b D\u0101w\u016bd (Abu Daud), \u00e8 stato un affiliato operativo di Settembre Nero e un ex membro anziano dell'OLP, il quale, secondo un articolo del 1972 apparso sul quotidiano giordano \"al-Dust\u016br\" (La costituzione), disse alla polizia giordana: \"Non esiste una organizzazione Settembre Nero. Il \"Fat\u1e25\" annuncia le sue operazioni con questo nome, cos\u00ec che non appaia come esecutore diretto dell'operazione\".\nUn documento del marzo 1973, pubblicato nel 1981 dal Dipartimento di Stato degli Stati Uniti d'America, sembra indicare che \"al-Fat\u1e25\" fosse l'organizzazione-madre da cui era nato \"Settembre Nero\".\nIn un'intervista del 2006 - realizzata dalla redazione del programma \"La storia siamo noi\", andata in onda su Rai 3 - Abu Daud, riferendosi all'agguato di Monaco, ha dichiarato: \"Non lo farei come lo feci allora, lo farei meglio. Se potessi tornare indietro non rapirei degli atleti israeliani, ma la stessa Golda Meir. Cos\u00ec avremmo potuto avere un migliore impatto sull'opinione pubblica internazionale. D'altra parte se avessimo ucciso Golda Meir avremmo fatto un favore prima di tutto agli israeliani, e poi ai palestinesi, perch\u00e9 si sarebbero risparmiate tante vittime\"..\nEtimologia del nome di battaglia.\nDaoud (D\u0101w\u016bd) \u00e8 un nome proprio di persona maschile, equivalente arabo al nome del profeta biblico David, considerato profeta anche dall'Islam."}
{"id": "310375", "revid": "287204", "url": "https://it.wikipedia.org/wiki?curid=310375", "title": "Panzer Dragoon", "text": " \u00e8 un videogioco sviluppato da Team Andromeda e pubblicato nel 1995 da SEGA per Sega Saturn.\nPrimo videogioco dell'omonima serie e uno dei titoli di lancio della console SEGA, \"Panzer Dragoon\" presenta un'ambientazione post apocalittica, ispirata allo stile del fumettista francese Moebius e dei film \"Nausica\u00e4 della Valle del vento\" e \"Dune\".\nNel 1996 il gioco ha ricevuto un prequel dal titolo e una serie animata. Oltre allo spin-off per Game Gear, sono stati prodotti due seguiti: il videogioco di ruolo del 1998 \"Panzer Dragoon Saga\" e \"Panzer Dragoon Orta\", uscito nel 2002 per Xbox.\nDel videogioco \u00e8 stata realizzata una conversione per Microsoft Windows, inclusa come bonus in \"Panzer Dragoon Orta\". Un'altra versione del gioco, realizzata da Land Ho!, fa parte della raccolta \"Sega Ages 2500\" per PlayStation 2.\nNel 2020 \u00e8 stato realizzato un remake del titolo per Nintendo Switch. Il gioco \u00e8 stato successivamente distribuito per Google Stadia e annunciato per PlayStation 4, Xbox One e Microsoft Windows.\nModalit\u00e0 di gioco.\n\"Panzer Dragoon\" \u00e8 uno sparatutto su rotaia, dove il giocatore pu\u00f2 mirare e sparare ma non decidere la rotta del proprio spostamento.\nSi pu\u00f2 ruotare la propria visuale d'azione a 360 gradi, con grafica tridimensionale."}
{"id": "310384", "revid": "767487", "url": "https://it.wikipedia.org/wiki?curid=310384", "title": "Nikki (musicista italiano)", "text": "Biografia.\nNato a Foggia, all'et\u00e0 di 5 anni si trasferisce con la famiglia a Milano.\nLa carriera artistica inizia nel marzo del 1990 a DeeJay Television e a Radio Deejay, dove lavora tuttora, salvo brevi parentesi a Radio Capital. \"Nikki\", che significa \"diario\" in lingua giapponese, \u00e8 anche il nome di un movimento letterario nipponico.\nNel 1994 pubblica l'album \"Rock normale\", partecipando al Festivalbar e vincendo il concorso \"Un disco per l'estate\" con la canzone \"L'ultimo bicchiere\", scritta da Mauro Repetto e Max Pezzali, con quest'ultimo ospite nella versione incisa nell'album. Nel 1996 collabora all'album di artisti vari \"Cecchetto Compilation\" con due brani inediti, \"Prima o poi\" e \"Gira\". Nel 1997 collabora con Jovanotti, suonando la chitarra prima dei suoi concerti. Quello stesso anno conduce i programmi \"The Net\", \"Il Kiosko\", \"Shuffolato\" e \"Tropical Pizza\" su Radio Deejay.\nDal 2006 collabora attivamente al progetto Rezophonic, collettivo di musicisti (tra gli altri Caparezza, Pau dei Negrita, Cristina Scabbia) con finalit\u00e0 di tipo benefico e umanitario, in particolare nei Paesi del terzo mondo.\nIl 10 maggio 2019 pubblica il primo singolo \"Bicicletta Intergalattica\" dell'album \"La Superluna di Drone Kong.\"\nIl 31 ottobre 2019 esce l'album autoprodotto \"La Superluna di Drone Kong.\"\nDal 1\u00ba giugno 2020 conduce insieme a Federico Russo il programma \"Summer Camp\", su Radio Deejay. Il 7 settembre 2020 il programma viene confermato anche per la nuova stagione di Radio Deejay, andando a sostituire nella stessa fascia oraria lo storico programma \"Tropical Pizza\".\nApparizioni video.\nCompare nel video di \"Small Town Boy\" dei The Fire, nel video \"Le gite fuori porta\" degli Amari, nel video \"Roll with It\" dei The Bluebeaters e nel video \"Vedere la Vita che Va\" degli Otto Ohm."}
{"id": "310395", "revid": "1318658", "url": "https://it.wikipedia.org/wiki?curid=310395", "title": "Masuria", "text": "La Masuria (in polacco \"Mazury\", in tedesco \"Masuren\") \u00e8 una regione nella Polonia nord-orientale, tra la Vistola e il Baltico, prossima al confine con la Bielorussia, Lituania e l'oblast di Kaliningrad (Russia). Corrisponde all'incirca agli attuali voivodati di Varmia-Masuria e di Podlachia; la principale citt\u00e0 \u00e8 Olsztyn.\nMolto famosa per la notevole presenza di laghi di origine glaciale (circa 2000) e fiumi; inoltre con una notevole presenza di vegetazione autoctona che copre circa il 30% del territorio.\nFino al 1945 costituiva, assieme ad una piccola parte della Lituania e l'attuale oblast' di Kaliningrad, un'exclave della Germania denominata Prussia Orientale. Storicamente \u00e8 sempre stata una regione contesa tra tedeschi e polacchi, tradizionalmente abitata da evangelici polacchi.\nCitt\u00e0.\nL'elenco completo delle citt\u00e0 in Masuria:\nCuriosit\u00e0.\nAlla Masuria fu dedicata, nel 1925, la scoperta dell'elemento 43, che venne appunto chiamato \"Masurio\". La scoperta si rivel\u00f2 poi falsa. Nel 1952, l'astronomo statunitense Paul W. Merrill, analizzando lo spettro di alcune giganti rosse, scopr\u00ec che esse contenevano del \"masurio\" liquido.\nIl nome polacco della Masuria, Mazury, in lingua polacca \u00e8 plurale (quindi letteralmente sarebbero le Masurie)."}
{"id": "310398", "revid": "125017635", "url": "https://it.wikipedia.org/wiki?curid=310398", "title": "Cinismo", "text": "Il cinismo fu una corrente filosofica della cui origine vi sono differenti tesi:\nIl termine \"cinico\" potrebbe derivare o dal Cinosarge, l'edificio ateniese che fu la prima sede della scuola, o dalla parola greca \u03ba\u03cd\u03c9\u03bd (\"kyon\" - \"cane\") \u2013 soprannome di Diogene, che ne fu l'esponente pi\u00f9 importante. I cinici professavano una vita randagia e autonoma, indifferente ai bisogni e alle passioni, fedeli solo al rigore morale. Dopo un periodo di declino, la scuola cinica ebbe una ripresa in concomitanza alla corruzione del potere imperiale di Roma: si fece appello allora alla libert\u00e0 interiore e all'austerit\u00e0 dei costumi.\nCon connotazione spesso negativa, il termine \"cinico\" viene per\u00f2 usato in epoca contemporanea soprattutto, per estensione, volendo indicare chi ostenta sprezzo e beffarda indifferenza verso ideali o convenzioni della societ\u00e0 in cui vive (caratteristica spesso ostentata anche dai filosofi cinici), spesso con sarcasmo sfacciato, nichilismo e disincanto, o con sfiducia.\nL'interesse della scuola fu prevalentemente etico, e il concetto di \"virt\u00f9\" assunse un nuovo significato in una vita vissuta secondo natura; l'ideale era l'autosufficienza (l'autosufficienza del saggio, condotta fino all'assoluta indipendenza dal mondo esterno, secondo il termine greco \"aut\u00e0rkeia\", ossia autarchia, capacit\u00e0 di detenere il totale controllo su se stesso).\nLa tesi fondamentale di questa corrente di pensiero \u00e8 la ricerca della felicit\u00e0 come unico fine dell'uomo; una felicit\u00e0 che \u00e8 una virt\u00f9, e al di fuori di essa sussiste un disprezzo per ogni cosa che richiama comodit\u00e0 e agi materiali effimeri. I cinici erano famosi per la loro eccentricit\u00e0 e disobbedienza alle regole sociali impostegli; si pu\u00f2 quindi citare Diogene Laerzio, il quale scrisse numerose satire e diatribe contro la dissolutezza sessuale e la corruzione dei costumi del suo tempo, ma oltre a lui anche Cratete di Tebe, Ipparchia, Menippo di Gadara e vari altri. Alcuni aspetti della loro filosofia influenzarono lo stoicismo, dove per\u00f2 l'attitudine cinica del moralismo e della critica nei confronti dei mali della societ\u00e0 venne sostituita dalla \"virtus\" romana.\nIl cinismo filosofico.\nConcetti base.\nIl cinismo proponeva alle persone una presunta modalit\u00e0 di raggiungere la felicit\u00e0 e la libert\u00e0 in un'epoca piena di sofferenze e incertezze. Sebbene non sia mai stato fissato un canone vero e proprio della dottrina cinica, pu\u00f2 essere riassunta nei seguenti concetti:\nOrigine del termine \"cinico\".\nIl nome \"cinico\" deriva dal greco antico \u03ba\u03c5\u03bd\u03b9\u03ba\u03cc\u03c2 (\"kynikos\", da \u03ba\u03cd\u03c9\u03bd (\"ky\u00f4n\"), cane), ossia \"alla maniera del cane\". Una motivazione proposta nell'antichit\u00e0 del perch\u00e9 i cinici erano chiamati \"cani\" prendeva in considerazione il primo filosofo cinico, Antistene, che insegn\u00f2 nel Cinosarge - termine la cui radice \u00e8 \"ky\u00f4n\" - ad Atene. Sembra comunque certo che la parola \"cane\" sia stata affibbiata ai primi cinici come insulto per il loro sfacciato rifiuto dei costumi tradizionali e per la loro decisione di vivere in strada. Diogene, in particolare, era additato come \"il Cane\" per la sua abitudine di vivere dentro una botte, una definizione nel quale il filosofo si crogiolava affermando che \"gli altri cani mordono i loro nemici, io mordo i miei amici per salvarli\". I cinici successivi cercarono di capovolgere la parola a loro vantaggio, come ha spiegato un commentatore successivo.\nCinismo e cristianesimo.\nGes\u00f9 era cinico?\nMolti storici hanno notato delle similitudini tra gli insegnamenti e lo stile di vita dei cinici e quelli di Ges\u00f9. Alcuni studiosi sostengono che la Fonte Q, un'ipotetica fonte comune dei Vangeli di Matteo e Luca, possieda molti punti in comune con la filosofia cinica. Studiosi dediti alla ricerca del Ges\u00f9 storico, come Burton L. Mack e John Dominic Crossan del \"Jesus Seminar\", affermano che nel I secolo d.C. la regione della Galilea era una zona in cui gli ideali ellenistici e le tradizioni giudaiche erano entrate in contatto. La citt\u00e0 di Gadara, poco distante da Nazaret, era nota per essere una zona di diffusione centrale del cinismo, e Mack ha descritto Ges\u00f9 come \"un individuo tipo-cinico alquanto normale\". Per Crossan, Ges\u00f9 era pi\u00f9 che altro un saggio cinico proveniente dalla tradizione ellenistico-giudaica piuttosto che il Cristo o il Divino Redentore di Israele. Altri studiosi sono in disaccordo con le idee di Mack e Crossan e pensano invece che Ges\u00f9 non sia stato influenzato in maniera cos\u00ec significativa dal cinismo, anzi ritengono che la tradizione ebraica dei Profeti abbia avuto un'importanza assolutamente maggiore.\nInfluenza cinica sui primi cristiani.\nMolte delle pratiche ascetiche dei cinici vennero adottate dai primi cristiani, i quali utilizzarono anche la retorica cinica per difendere le proprie tesi. Alcuni cinici vennero tra l'altro martirizzati per essersi opposti alle autorit\u00e0. Peregrino Proteo fu un cristiano prima di lasciare la sua religione e diventare solo cinico, mentre l'arcivescovo Massimo di Costantinopoli, sebbene fosse cristiano, venne soprannominato \"il cinico\" per le sue pratiche ascetiche.\nGli scrittori cristiani hanno sempre elogiato la povert\u00e0 dei filosofi cinici e alcuni ordini ascetici cristiani sono infatti strettamente collegati al cinismo, come si evince dalla presenza di monaci mendicanti durante i primi anni della Cristianit\u00e0. Per Foucault, \"non c\u2019\u00e8 niente di strano nel fatto che agli inizi del cristianesimo vi sia stata una forte interazione tra la pratica cinica e l\u2019ascesi cristiana.\nIl \"cinismo\" contemporaneo.\nIn ambito moderno e socio-psicologico \u00e8 un atteggiamento o stato mentale caratterizzato da una sfiducia generale nelle motivazioni altrui, nella convinzione che gli esseri umani sono egoisti per natura: governati da emozioni e fortemente influenzati dagli stessi istinti primitivi che hanno aiutato l'umanit\u00e0 a sopravvivere nell'epoca preistorica. Questa visione della natura umana, pi\u00f9 che dai cinici antichi, risale ad autori come Niccol\u00f2 Machiavelli (si veda anche il termine \"machiavellismo\"), e specialmente Thomas Hobbes (la cui filosofia \u00e8 spesso riassunta con la locuzione \"homo homini lupus\", che indica gli uomini come competitivi e portati naturalmente a comportarsi male in assenza di paura ed educazione), e presenta una forte caratteristica di misantropia, amarezza e nichilismo, spesso temperati da forte sarcasmo e ironia corrosiva, a volte con l'utilizzo di umorismo nero o macabro.\nUn cinico pu\u00f2 avere una generale mancanza di fede o di speranza nella specie umana o nelle persone che sono motivate dall'ambizione, dal desiderio, dall'avidit\u00e0, dalla gratificazione personale, dal materialismo e tutti gli obiettivi e le opinioni che un cinico percepisce come vane, impossibili, o in ultima analisi prive di significato e pertanto meritevoli di ridicolo o di ammonimento. Si tratta anche di una forma di prudenza, a volte stanca, e altre volte, di critica realistica o di scetticismo. Il collegamento con la scuola greca \u00e8 nel fatto che detta scuola respinse tutte le convenzioni, di religione, costumi, alloggio, vestiti, o di decenza, sostenendo la ricerca di virt\u00f9 secondo una maniera semplice e ideale di condurre la vita. Con il XIX secolo, l'accento posto dai cinici sugli ideali ascetici e la critica della civilt\u00e0 attuale in base al fatto che essa potrebbe cadere, talvolta impregnata di pessimismo e anti-positivismo, ha portato a usare la parola cinico per indicare una disposizione all'incredulit\u00e0 nella sincerit\u00e0 o nella bont\u00e0 umana. Il cinismo moderno presenta inoltre una diffidenza verso l'etica sociale, soprattutto quando sono presenti grandi aspettative in materia, che le istituzioni e le autorit\u00e0 lasciano insoddisfatte, determinando disillusione. Questa attitudine pu\u00f2 manifestarsi come conseguenza della frustrazione e della sfiducia. La misantropia, la rudezza e il disprezzo delle convenzioni di alcuni \"cinici\" moderni li avvicinanano ad alcuni comportamenti di antichi cinici come Antistene e Diogene di Sinope, noti per essere diretti e talvolta poco cortesi. \nPersone e pensatori che hanno manifestato spesso (o in talune occasioni) tale versione moderna del cinismo, non sempre in maniera percepita come negativa dai critici e dai commentatori (ma vista come una forma di arguzia), furono, ad esempio: Oscar Wilde, i citati Hobbes e Machiavelli, il Marchese de Sade, Voltaire, Jonathan Swift, Arthur Schopenhauer, Herbert Spencer, Giacomo Leopardi, Friedrich Nietzsche, Emil Cioran, Mark Twain, Max Stirner, Karl Kraus, Louis-Ferdinand C\u00e9line, Charles Bukowski e, a livello di cultura di massa, gli umoristi e comici Lenny Bruce, Bill Hicks, Paolo Villaggio e Woody Allen.\nAccezione negativa.\nIn altro senso, inteso come freddezza e mancanza di morale, viene anche usato per descrivere un carattere negativo e calcolatore, allontanandosi ancora di pi\u00f9 dal concetto originario; come portatori di opportunismo, pragmatismo o spregiudicatezza, sono stati definiti cinici alcuni uomini politici - come Benito Mussolini, talvolta Winston Churchill, Palmiro Togliatti, Stalin o Richard Nixon - o addirittura il carattere nazionale di alcune popolazioni. \nIl filosofo tedesco Sloterdijk all\u2019interno della sua opera \"Critica della ragion cinica\" effettua una distinzione tra l\u2019antico cinismo (\u2018kinismo\u2019) e il moderno \u2018cinismo\u2019. Criticando l\u2019azione del cinico moderno, spudorato e calcolatore, improntata su una giustificazione moralistica data dal suo fine, privo di principi etici, contrappone ad esso l\u2019antico kinico, rappresentato da Diogene, che sfugge completamente ogni vincolo sociale, considerandolo superfluo e ridicolo. "}
{"id": "310399", "revid": "30610", "url": "https://it.wikipedia.org/wiki?curid=310399", "title": "Max Immelmann", "text": "Max Immelmann fu il secondo Asso dell'aviazione tedesco della Grande guerra e successivamente arriv\u00f2 a 17 vittorie.\nLa sua fama \u00e8 legata alla manovra acrobatica che porta il suo nome, inventata durante la Grande Guerra e modificata nei decenni successivi.\nBiografia.\nNacque a Dresda, figlio di Franz Immelmann, un piccolo industriale che si occupava di imballaggi, e di Gertrude Sidonie. Nel 1905, all'et\u00e0 di 15 anni, entr\u00f2 a far parte del Corpo Cadetti di Dresda, che preparava i giovani alla futura carriera militare, e nel 1911 venne ammesso nell\"'Eisenbahnregiment Berlin\", un reparto del genio ferrovieri; nel 1912, per\u00f2, abbandon\u00f2 la carriera militare a causa delle difficolt\u00e0 di adattamento incontrate. Tra il 1913 e il 1914 studi\u00f2 ingegneria meccanica presso l'universit\u00e0 di Dresda.\nPrima guerra mondiale.\nImmelmann, allo scoppio della guerra, venne richiamato in servizio in un'unit\u00e0 del genio ferrovieri. Nel novembre 1914 venne trasferito al Corpo Aeronautico tedesco (\"Luftstreitkr\u00e4fte\", antesignano della successiva \"Luftwaffe\") per partecipare ad un corso di addestramento al pilotaggio presso Adlershof dove apprese a volare utilizzando i monoplani Albatros Taube.\nOttenuto il brevetto e promosso sottotenente, nel 1915, Immelmann fu assegnato al \"Feldflieger Abteilung 10\" ed adibito a compiti di osservazione e rifornimento presso la base di Vrizy nelle Ardenne. Presso questa unit\u00e0 prest\u00f2 servizio dal febbraio all'aprile 1915. In seguito venne trasferito al \"Flg Abt 62\" a Douai in Francia. In diverse occasioni, impegn\u00f2 combattimento con il nemico, a bordo del suo LVG biposto, con cui erano equipaggiate le sue unit\u00e0, ma senza risultati. Quando vennero consegnati due Fokker M.5, che, per primi, possedevano un sistema di sincronizzazione di tiro delle mitragliatrici MG 08 attraverso il disco dell'elica, lui ed Oswald Boelcke iniziarono a pilotarli.\nIl 3 giugno 1915, durante un volo di perlustrazione, Immelmann venne colpito da un Farman francese: nonostante i gravi danni riportati dal suo apparecchio riusc\u00ec a rientrare alla propria base; questo atto gli fece ottenere la Croce di Ferro di Seconda Classe.\nIl 1\u00ba agosto 1915, ai comandi di un Fokker E.I, abbatteva il suo primo aereo, conseguendo anche la prima vittoria aerea dei tedeschi, nella Prima guerra mondiale:\nNell'estate, insieme ad Oswald Boelcke (suo amico e rivale per numero di abbattimenti), Immelmann si trov\u00f2 impegnato a contrastare un'incursione di bombardieri B.E. 2 nemici, riuscendo a costringere all'atterraggio forzato un apparecchio nemico; con grande cavalleria egli atterr\u00f2 nei pressi del nemico abbattuto e strinse la mano all'avversario. Questo nuovo successo venne premiato con l'assegnazione della Croce di Ferro di Prima Classe e rapidamente la propaganda tedesca trasform\u00f2 l'aviatore in un eroe, soprannominandolo \"Der Adler von Lille\", \"l'Aquila di Lille\".\nPer tutto l'inverno 1915-1916 Immelmann prosegu\u00ec le operazioni sul fronte francese riuscendo ad abbattere altri apparecchi nemici grazie alle proprie capacit\u00e0 di volo e alla superiorit\u00e0 del Fokker che pilotava. Il 12 gennaio 1916, alla presenza dell'imperatore Guglielmo II egli venne insignito della \"Pour le M\u00e9rite\", la pi\u00f9 alta onorificenza tedesca che da allora venne soprannominata \"Blue Max\" in suo onore.\nNell'aprile 1916 Immelmann, promosso tenente e trasferito nel servizio permanente aeronautico, ricevette il nuovo Fokker Eindecker E.III che presentava diversi problemi nel meccanismo di sincronizzazione delle mitragliatrici. Il 18 giugno 1916, quando ormai ha raggiunto la quota di 15 aerei abbattuti, Immelmann, durante un volo di ricognizione nella zona di Sallaumines/Lens, impegn\u00f2 combattimento contro alcuni biplani Royal Aircraft Factory F.E.2b inglesi della No. 25 Squadron Royal Flying Corps ma inspiegabilmente il suo aereo esplose in volo non lasciando nessuna possibilit\u00e0 di sopravvivenza al pilota.\nLa morte.\nLa morte di Immelmann diede origine a diversi interpretazioni:\nLa virata di Immelmann.\nMax Immelmann fu uno dei primi piloti da caccia della storia ed ebbe modo, per la prima volta, di sperimentare sul campo le complesse manovre tridimensionali richieste in questo tipo di specialit\u00e0. Durante la sua carriera egli scopr\u00ec un'importante manovra che permetteva importanti vantaggi durante un combattimento aereo e che da lui prese il nome: la virata di Immelmann.\nLa virata di Immelmann (o virata imperiale) si riferisce, in realt\u00e0, a due diverse manovre acrobatiche.\nMa, secondo alcuni autori, anche questa manovra, che potrebbe verosimilmente essere stata adottata da Immelmann, non \u00e8 attribuibile all'asso tedesco con assoluta certezza."}
{"id": "310402", "revid": "468393", "url": "https://it.wikipedia.org/wiki?curid=310402", "title": "Marcantonio Trevisan", "text": "Biografia.\nGiovinezza.\nNacque attorno al 1475, figlio primogenito di Domenico e da Suordamor Marcello. Aveva almeno due fratelli, Girolamo e Pietro. Era noto in tutta Venezia per la sua bigotteria ed il fanatismo religioso che lo animava tanto che non si spos\u00f2 mai, probabilmente, come dicevano alcune fonti dell'epoca, per non peccare.\nMissione diplomatica nel Sultanato d'Egitto.\nIl 22 gennaio 1512 il padre Domenico, in qualit\u00e0 di procuratore e oratore, part\u00ec da Venezia per una delicata missione diplomatica presso il sultano d\u2019Egitto, Qan\u1e63\u016bh al-Gh\u016br\u012b. Marcantonio lo accompagn\u00f2 insieme al segretario Andrea Franceschi. \nIn aprile, con un seguito di circa quaranticinque persone, lasciarono Alessandria d'Egitto per Abukir quindi l'ultimo giorno del mese si imbarcarono a Rosetta sulle rive del Nilo. Il 6 giugno raggiunsero Bulaq, allora sobborgo a tre miglia dal Cairo e furono accolti dal \"memendar\" scortato da una compagnia di mamelucchi. Il sultano ricevette splendidi doni e onor\u00f2 l'oratore veneziano permettendogli di alloggiare in uno dei pi\u00f9 sfarzosi palazzi della citt\u00e0, fatto costruire da Fatima, moglie del precedente sultano Sayf al-D\u012bn \u1e6c\u016bm\u0101n B\u0101y I e collocato accanto alla Cittadella del Cairo. Marcantonio vi abit\u00f2 per i successivi due mesi. Il sultano ebbe tre udienze con il padre Domenico durante le quali si tratt\u00f2 dei rapporti tra la Repubblica di Venezia e Ismail I, \"shah\" di Persia, suo avversario, mediati da Pietro Zen, che secondo il sovrano aveva rischiato di provocare una guerra tra il Sultanato e la Serenissima. Il Trevisan riusc\u00ec ad ammansire il sultano che alla fine acconsent\u00ec a risparmiare la vita allo Zen, facendolo giudicare per\u00f2 dai veneziani e costringendolo ad uscire dal suo palazzo con una catena stretta attorno al collo. Promise inoltre che avrebbe fatto pagare il tributo in mercanzie a lui dovuto dai ciprioti, che lo avevano ingannato consegnandogli prodotti di valore inferiore a quello stabilito. Infine, si assicur\u00f2 l'approvvigionamento di pepe dal Sultanato per tre mude l'anno, il libero commercio dei mercanti veneziani entro i suoi confini sotto il pagamento di 5.000 ducati e la possibilit\u00e0 per i pellegrini veneziani di visitare il Santo Sepolcro, permesso che il sultano aveva invece negato ai francesi.\nIl 4 agosto, conclusa la missione diplomatica, i Trevisan accompagnati dai consoli di Alessandria e Damasco e da molti mercanti veneziani lasciarono il Cairo e cinque giorni dopo arrivarono a Damietta dove si imbarcarono su una galea che dopo aver fatto tappa a Cipro, Creta e Corf\u00f9 raggiunse Venezia verso la met\u00e0 di ottobre.\nCarriera politica.\nDurante la sua vita politica ebbe numerosi incarichi in cui si mise in luce per la sua onest\u00e0 e rettitudine morale; ci\u00f2 gli permise di esser ben considerato nonostante l'estremismo religioso.\nNell'agosto del 1524 fu eletto consigliere a Cipro insieme a Pietro Valier e a Michele Foscarini, capitano di Larnaca. Vi giunse nell'autunno dello stesso anno. Durante il suo incarico sull'isola fece bandire e ritirare il marcello e il mocenigo locali che contenevano meno metallo prezioso del dovuto. Ritorn\u00f2 a Venezia insieme al Valier con un grande carico di spezie e frumento nel dicembre 1527.\nNel febbraio 1528 fu eletto procuratore sopra gli atti dei sopragastaldi bench\u00e9 soggetto a contumacia. La sua elezione fu comunque approvata dal Maggior Consiglio e questa violazione della legge fece grande scalpore. In ottobre ottenne la carica di Savio sulla mercanzia per il mese di settembre 1529. Nel giugno 1529 diviene uno dei sette Savi sull\"'imprestado del clero\" e in seguito Savio sopra l'estimo.\nNel 1530 insieme ad altri quattro Savi si occup\u00f2 di dirimere le questioni inerenti all'isola di Nanfio. Venne poi eletto Savio \"sopra la reformation di la terra\".\nA novembre dello stesso anno, in virt\u00f9 della sua pregressa esperienza quale consigliere a Cipro, fu eletto dal Maggior Consiglio quale luogotenente dell'isola al posto di Agostino da Mula. Part\u00ec alla fine di marzo dell'anno successivo con tre navi e vi giunse a luglio. Fece un resoconto dettagliato del pessimo stato delle fortificazioni di Nicosia, il cui adeguamento avrebbe implicato anni di lavori e la spesa di migliaia di ducati. \nNel 1533 dovette far fronte a scarsi raccolti, distrutti dalla siccit\u00e0 e dalle cavallette, che fecero aumentare notevolmente il prezzo del frumento e dell'orzo, principali produzioni agricole locali. Contemporaneamente si scaten\u00f2 un'epidemia di peste, giunta dalla Siria, che colp\u00ec in particolare Famagosta. Il Trevisan e i rettori riuscirono ad impedire che il contagio si diffondesse in tutta l'isola ma in citt\u00e0 e nelle immediate vicinanze morirono in pochi mesi pi\u00f9 di 800 abitanti (tra cui diversi funzionari veneziani) e si contagiarono in migliaia. Per far fronte alle richieste di frumento e denaro da parte di Venezia fu costretto a vendere il cotone e lo zucchero presenti sull'isola.\nDogato.\nVenne inaspettatamente eletto il 4 giugno 1553. Durante il suo breve dogato cerc\u00f2 di limitare feste e frivolezze a favore d'una ritrovata spiritualit\u00e0 e d'una maggior comunione con i dettami sacri ma, come si pu\u00f2 immaginare, il popolo non lo segu\u00ec molto e, presto, rimase isolato. \nIl suo ritratto dogale fu opera di Tiziano Vecellio.\nMorte.\nAmmalatosi gravemente, mor\u00ec il 31 maggio 1554, forse neppure troppo pianto da una citt\u00e0 che era al culmine del suo splendore ed il cui popolo voleva divertirsi, lasciandosi per sempre alle spalle il medioevo con le sue forme religiose divenute ormai eccessive in un ambito rinascimentale, ben pi\u00f9 libero e orientato alla ricerca di valori pi\u00f9 terreni."}
{"id": "310405", "revid": "1458204", "url": "https://it.wikipedia.org/wiki?curid=310405", "title": "Lingue celtiche continentali", "text": "Le lingue celtiche continentali sono quelle lingue celtiche che non sono n\u00e9 goideliche n\u00e9 brittoniche (celtico insulare). Sebbene sia verosimile che i celti abbiano parlato dozzine di lingue e dialetti diversi attraverso l'Europa in tempi pre-romani, solo quattro di queste lingue sono realmente attestate:\nIl Leponzio \u00e8 generalmente considerato una variante del Gallico, cos\u00ec come il Galato.\nIl termine \"celtico continentale\" \u00e8 usato in opposizione a \"celtico insulare\". Mentre molti ricercatori concordano sul fatto che il celtico insulare sia un ramo distinto del celtico, avendo sub\u00ecto le stesse innovazioni linguistiche, non ci sono evidenze del fatto che le lingue celtiche continentali possano essere similmente raggruppate. Invece, il termine celtico continentale \u00e8 parafiletico e si riferisce semplicemente alle lingue celtiche non-insulari. Dal momento che poco materiale si \u00e8 conservato per ognuna delle lingue celtiche continentali, risulta difficile eseguire un'analisi linguistica storica basata sul metodo comparativo."}
{"id": "310417", "revid": "105826", "url": "https://it.wikipedia.org/wiki?curid=310417", "title": "Alvise IV Giovanni Mocenigo", "text": ""}
{"id": "310419", "revid": "486946", "url": "https://it.wikipedia.org/wiki?curid=310419", "title": "Cinici", "text": ""}
{"id": "310420", "revid": "17654", "url": "https://it.wikipedia.org/wiki?curid=310420", "title": "Fondazione Craxi", "text": ""}
{"id": "310425", "revid": "93410964", "url": "https://it.wikipedia.org/wiki?curid=310425", "title": "Tavolozza di sistema", "text": "In informatica una tavolozza di sistema (system palette in inglese) \u00e8 una tavolozza di colori che ogni sistema operativo riconosce.\nLa tavolozza di sistema Macintosh \u00e8 diversa da quella di Windows: tra di esse coincidono solamente 216 colori su 256.\nLa diversit\u00e0 delle due tavolozze pu\u00f2 alterare i colori di un'immagine creata con un sistema operativo e visualizzata con un altro (problema che ci si pone con dispositivi a 8 bit cio\u00e8 a 256 colori). Per questo motivo molti programmi grafici offrono la possibilit\u00e0 di utilizzare \"solo colori per il web (safe palette)\": spuntando questa opzione si \u00e8 certi successivamente di selezionare un colore che verr\u00e0 visualizzato in un ugual modo sia da utenti Windows che da utenti Mac.\nIl problema delle tavolozze di sistema diverse per\u00f2 \u00e8 diventato ormai irrilevante dato che praticamente quasi tutte le macchine supportano profondit\u00e0 di migliaia (16 bit) o milioni (24 bit) di colori.\nSu tutti i sistemi moderni l'uso di tavolozze specifiche per un'immagine (\"custom palette\") non ne altera la visualizzazione."}
{"id": "310430", "revid": "125811705", "url": "https://it.wikipedia.org/wiki?curid=310430", "title": "Michele Morosini", "text": "Vita.\nFiglio di Marino, Michele Morosini si distinse nel corso del XIV secolo per la sua abilit\u00e0 nel commercio e l'immensa ricchezza accumulata.\nEra sposato con Cristina Condulmer.\nIn giovent\u00f9 ebbe una condanna per stupro.\nLe fonti, non molte per un personaggio poco importante nella storia di Venezia, si dividono nel presentarlo o come un nobile mercante che don\u00f2 molto allo stato e che lo serv\u00ec fedelmente (cos\u00ec Marin Sanudo) o come un affarista disposto a tutto pur di farsi notare.\nSicuramente, alla fine della dura Guerra di Chioggia (1378 - 1383) che vide contrapposta la sua citt\u00e0 a Genova, era considerato uno degli uomini pi\u00f9 ricchi della citt\u00e0 e risultava proprietario di numerose case, acquistate per pochi soldi durante il periodo di difficolt\u00e0.\nDogato.\nEletto il 10 giugno 1382 con il minimo di voti necessari, non ebbe n\u00e9 tempo n\u00e9 modo per poter incidere nella vita pubblica della citt\u00e0 visto che dopo circa quattro mesi mor\u00ec di peste (qualcuno lo vuole cos\u00ec punito per le sue speculazioni verso i poveri).\nDurante il suo dogato prosegu\u00ec la guerra contro Genova, che ormai volgeva sempre pi\u00f9 a favore di Venezia dopo la prima fase che aveva portato la citt\u00e0 lagunare ad un passo dalla disfatta.\nVenne sepolto con grande pompa, adatta ad un uomo cos\u00ec ricco. Il suo monumento funebre si trova nella Basilica dei Santi Giovanni e Paolo."}
{"id": "310433", "revid": "392684", "url": "https://it.wikipedia.org/wiki?curid=310433", "title": "Hrvatsko Zagorje", "text": "Hrvatsko zagorje (il cui nome significa \"terre alte croate\") \u00e8 una regione storica della Croazia, situata a nord di Zagabria.\nComprende l'intera area a nord delle montagne di Medvednica fino alla Slovenia a nord-ovest e fino alla regione del Me\u0111imurje ad est. Zagorje \u00e8 stata posta sotto la regione di Krapina e dello Zagorje e la regione di Vara\u017edin dopo la formazione della Repubblica indipendente di Croazia. I croati di solito si riferiscono a questa zona col nome di \"Zagorje\". Comunque, dato che un'altra regione in Slovenia porta lo stesso nome, la parte croata \u00e8 anche detta \"Hrvatsko Zagorje\" (che significa \"Zagorje croato\"). Se si considerano anche fattori linguistici, la capitale Zagabria potrebbe anche far parte dello Zagorje.\nLo Zagorje ha due capitali: Vara\u017edin e Krapina. Krapina \u00e8 spesso considerata la capitale culturale della lingua kajkava, un dialetto croato. Ogni anno, il Festival della Cultura Kajkava (\"Festival kajkavske popevke\") si tiene a Krapina. Il dialetto kajkavo \u00e8 molto simile alla lingua slovena."}
{"id": "310435", "revid": "124822988", "url": "https://it.wikipedia.org/wiki?curid=310435", "title": "Magic 8 ball", "text": "La magic 8 ball (in italiano palla magica 8, conosciuta anche come palla magica delle risposte) \u00e8 un giocattolo usato per prevedere la fortuna, originalmente prodotto dalla Ideal Toy Company, poi dalla Tyco Toys e attualmente commercializzato da Mattel.\nOrigine.\nAnche se non esisteva nella sua forma attuale fino al 1950, la componente funzionale della magica palla 8 \u00e8 stata inventata da Albert C. Carter, che fu ispirato da un dispositivo di scrittura spiritica utilizzato da sua madre, Mary, una sedicente chiaroveggente di successo di Cincinnati. Quando Max Levinson, proprietario di un negozio, fu avvicinato da Carter circa lo stoccaggio del dispositivo, chiam\u00f2 suo cognato Abe Bookman, un laureato presso l'Ohio Mechanics Institute. Nel 1944, Carter deposit\u00f2 il brevetto per il suo dispositivo, assegnandolo a Bookman, Levinson, e un altro socio in quello che divenne l'\"Alabe Crafts, Inc.\" (\"Alb\"ert &amp; \"Abe\") nel 1946. Sotto il nome di Alabe, misero in commercio e vendettero il dispositivo con il nome di \"Syco-Seer\", e in seguito come \"Syco-Slate\". Carter, descritto da Bookman come un alcolizzato, mor\u00ec qualche tempo prima della concessione del brevetto nel 1948. Bookman fece presto dei miglioramenti al dispositivo \"veggente\" che, nel 1948, fu racchiuso all'interno di un'iridescente sfera di cristallo. Sebbene non ebbe successo, il prodotto rinnovato cattur\u00f2 l'attenzione dei Chicago Brunswick Billiards, che nel 1950 commissionarono l'Alabe Craft di realizzarne una versione con l'aspetto di una tradizionale palla 8 del biliardo.\nDescrizione e uso.\n\u00c8 una sfera di plastica cava con l'aspetto di una grande palla da biliardo nera e bianca con il numero 8. All'interno della sfera c'\u00e8 un serbatoio cilindrico, contenente un dado bianco di plastica a forma di icosaedro, fluttuante in un liquido composto da alcol con disciolto del colorante blu scuro. Il dado \u00e8 cavo, con aperture in ogni faccia, in modo tale che venga riempito dal liquido ed abbia una minima galleggiabilit\u00e0. Ciascuna delle 20 facce triangolari del dado ha una risposta affermativa, negativa o ambigua stampata su di essa con lettere in rilievo. Sul fondo della magica palla 8 c'\u00e8 una finestrella trasparente, attraverso la quale possono essere letti i messaggi.\nPer usare la palla, occorre tenerla con la finestra inizialmente rivolta verso il basso. Dopo che ci si \u00e8 posti una domanda la cui risposta pu\u00f2 essere affermativa o negativa, la palla va girata in modo che la finestra sia ora rivolta verso l'alto, mettendo cos\u00ec in movimento il liquido e il dado in esso immerso. Quando il dado emerge in superficie, una delle sue facce \u00e8 premuta contro la finestra e le lettere in rilievo spingono via il liquido blu in modo da rivelare il messaggio, una scritta in lettere bianche su uno sfondo blu. Diversamente dalla credenza popolare e da come molti fanno, non \u00e8 necessario scuotere la palla; cos\u00ec facendo, anzi, si potrebbero creare delle bolle d'aria che potrebbero rendere meno visibile la risposta.\nPossibili risposte.\nLe 20 risposte standard della palla magica 8 sono:\nDieci delle possibili risposte sono affermative (\u25cf), cinque sono ambigue (\u25cf) e cinque sono negative (\u25cf).\nEsistono inoltre numerose versioni diverse della palla magica 8, con le risposte pi\u00f9 varie.\nNei media.\nLa magica palla 8 \u00e8 apparsa nel cinema e in televisione in numerosi film e serie televisive, in cui viene spesso usata dai personaggi per ricevere un auspicio o per prendere una decisione affidata al caso."}
{"id": "310436", "revid": "122590657", "url": "https://it.wikipedia.org/wiki?curid=310436", "title": "Ayatollah", "text": "\u0100yatoll\u0101h, raramente adattato in italiano in aiatoll\u00e0, (; ) \u00e8 un titolo di grado elevato che viene concesso agli esponenti pi\u00f9 importanti del clero sciita, talvolta al pi\u00f9 autorevole, e ai mujtahidin, la casta dei dotti musulmani. Questo titolo negli ultimi decenni ha assunto una connotazione politica che prima era attenuata.\nIl concetto.\nIl termine significa \"segni di Allah\" o \"segni di Dio\" (\"\u0101y\u0101t\", segni, plurale di \"aya\", segno; e \"Allah\") e coloro che hanno questo titolo sono esperti in studi islamici come la giurisprudenza, l'etica, la filosofia ed il misticismo. Solitamente essi insegnano in scuole islamiche (\"\u1e25awza\"). Al di sotto del grado di ayatollah vi \u00e8 il grado di \"hojjatoleslam\" (ojjatolesl\u0101m, \"prova\" o \"autorit\u00e0 dell'Islam\").\nNel sistema clericale sciita, l'Ayatollah \u00e8 gi\u00e0, in un certo senso, in modo ineffabile \"guidato\" dall'Im\u0101m nascosto. Il titolo di \u0101yatoll\u0101h si pu\u00f2 ottenere soltanto dopo un considerevole numero di anni di studio in una \"hawza\", sotto la costante guida di un dotto e solo grazie al consenso degli altri \u0101yatoll\u0101h, quale riconoscimento delle sue autorit\u00e0 di guida spirituale e del suo sapere.\nIl titolo di \"Grandi \u0101yatoll\u0101h\".\nSolo pochi dei pi\u00f9 importanti \u0101yatoll\u0101h vengono riconosciuti come \"Grandi \u0101yatoll\u0101h\" (\"\u0101yatoll\u0101h al-\u02bfuzm\u0101\", \"grande segno di Allah\" o \"grande segno di Dio\"), o \"marja' al-taql\u012bd \" (\"fonte di emulazione\"). Solitamente ci\u00f2 avviene quando i seguaci di un \u0101yatoll\u0101h fanno riferimento a lui in moltissimi casi e quindi gli chiedono di pubblicare un testo giuridico-religioso che possa fungere da codice di comportamento per i casi pi\u00f9 comuni della vita di un musulmano. Questo testo \u00e8 detto \"Ris\u0101lat \u02bfIlmiyya\" e solitamente \u00e8 una riscrittura della \"al-Urwa al-Wuthqa\" in cui l'ayatollah fornisce la propria interpretazione delle pi\u00f9 autentiche fonti religiose islamiche alla luce delle condizioni presenti.\nIn Iraq c'\u00e8 solitamente un Grande \u0101yatoll\u0101h che \u00e8 a capo delle \"Hawza\" di Najaf, che \u00e8 attualmente il grande \u0101yatoll\u0101h \u02bfAl\u012b al-S\u012bst\u0101n\u012b, che si avvale della collaborazione di altri religiosi quali Mu\u1e25ammad Sa\u02bf\u012bd al-\u1e24ak\u012bm, Mu\u1e25ammad Is\u1e25\u0101q al-Fayy\u0101d e Mu\u1e25ammad Taq\u012b al-Modarres\u012b. In Libano c'\u00e8 solitamente un Grande \u0101yatoll\u0101h. Fino al 4 luglio 2010 \u00e8 stato Muhammad Husayn Fadlallah. Pi\u00f9 numerosi sono i Grandi \u0101yatoll\u0101h che vivono in Iran (specie nella citt\u00e0 santa di Qom). In Iran vi sono 85 \u0101yatoll\u0101h e 40 Grandi \u0101yatoll\u0101h.\nFra i pi\u00f9 noti vi sono \u02bfAl\u012b Khamene\u02be\u012b (che in Iran riveste il potente ruolo di \"guida suprema\" della rivoluzione islamica), \u02bfAl\u012b Monta\u1e93er\u012b, Jaw\u0101d Tabr\u012bz\u012b, K\u0101\u1e93em al-\u1e24\u0101\u02beer\u012b, Mo\u1e25ammed F\u0101\u017cel Lankaran\u012b, Mo\u1e25ammed \u1e24oseyn Fa\u1e0dlull\u0101h e \u1e62\u0101diq \u1e24oseyni Sh\u012br\u0101z\u012b. Tuttavia, l'\u0101yatoll\u0101h pi\u00f9 noto in Occidente \u00e8 sicuramente R\u016b\u1e25oll\u0101h Khomeyn\u012b, che fu il principale leader della Rivoluzione Iraniana del 1979 e che ispir\u00f2 la repubblica islamica che ne usc\u00ec, diventandone la \"guida suprema\" fino alla sua morte (1989)."}
{"id": "310440", "revid": "831312", "url": "https://it.wikipedia.org/wiki?curid=310440", "title": "Nazionale di pallanuoto maschile dell'Italia", "text": "La nazionale di pallanuoto maschile dell'Italia \u00e8 la squadra di pallanuoto che rappresenta l'Italia nelle competizioni internazionali; \u00e8 posta sotto la giurisdizione della Federazione Italiana Nuoto. \u00c8 una delle nazionali pi\u00f9 titolate al mondo avendo vinto, in almeno un'occasione, quattro dei cinque titoli internazionali pi\u00f9 importanti: Olimpiadi (1948, 1960, 1992), Mondiali (1978, 1994, 2011, 2019), Europei (1947, 1993, 1995) e Coppa del Mondo (1993), manca invece l'alloro nella recente World League, torneo in cui gli azzurri vantano come miglior risultato la medaglia d'argento (ottenuta in 3 occasioni).\n\u00c8 conosciuta con il celebre soprannome di Settebello, utilizzato per la prima volta nel 1948 alle Olimpiadi di Londra dal radiocronista Nicol\u00f2 Carosio. All'epoca \"Settebello\" era il soprannome della squadra napoletana della Rari Nantes Napoli, poich\u00e9 i giocatori di questa passavano il tempo durante le lunghe trasferte giocando a scopa. Alle Olimpiadi di Londra, durante un'intervista, Gildo Arena, Pasquale Buonocore ed Emilio Bulgarelli, giocatori della Rari Nantes Napoli, dissero a Nicol\u00f2 Carosio \u00abNoi siamo quelli del Settebello, alla radio ci chiami cos\u00ec\u00bb: da allora quello rimase il soprannome della nazionale di pallanuoto azzurra.\nStoria.\nLa nazionale azzurra fa il suo esordio internazionale alle disastrose Olimpiadi di Anversa nel 1920. La rappresentativa azzurra convocata per la trasferta in Belgio, infatti, non \u00e8 sicuramente all'altezza delle altre squadre del torneo. La prima partita, valida per gli ottavi di finale, viene disputata contro la Spagna. Al termine dei tempi regolamentari la partita \u00e8 ancora sul risultato di 1-1. Nei tempi supplementari, per\u00f2, i giocatori dell'Italia non vollero scendere in campo a causa dell'acqua ghiacciata, la cui temperatura era di 15\u00a0\u00b0C. In acqua entrarono solamente Amilcare Beretta, Mario Boero e Ercole Boero, mentre il resto della squadra entr\u00f2 solamente nel secondo tempo supplementare. La partita termin\u00f2 con un ulteriore goal da parte degli spagnoli. Persa la prima partita, l'Italia prende parte al torneo per la medaglia di bronzo, dove viene travolta dalla Grecia per 5-1 e concludendo cos\u00ec l'avventura olimpica.\nQuattro anni dopo, nel 1924, alle Olimpiadi di Parigi l'Italia viene nuovamente travolta. Nella capitale francese incassa sette goal dalla Nazionale svedese, venendo nuovamente eliminata agli ottavi. Fallimentare anche la prima esperienza agli Europei, nel 1927, dove la Nazionale azzurra si piazza al 12\u00ba posto. Dopo questa ennesima delusione, per\u00f2, la Nazionale inizia un periodo di crescita, ottenendo prima il 9\u00ba posto agli Europei di Magdeburgo del 1934, e poi il 5\u00ba posto a quelli di Londra del 1938.\nNel 1947 arriva il primo podio, dopo l'interruzione della seconda guerra mondiale, agli Europei di Monaco, quando l'Italia conquista l'oro, dominando il torneo e mantenendo per tutte e cinque le partite del torneo la propria imbattibilit\u00e0. Nel 1948 il \"settebello\" (soprannome che la nazionale azzurra acquista proprio in quest'anno), detentrice del titolo europeo, prende parte alle Olimpiadi di Londra. Dopo aver passato il primo turno travolgendo l'Australia 9-0 e pareggiando con la Jugoslavia 4-4, accede al secondo turno dove vince di misura con l'Ungheria, campioni in carica da due edizioni. Nel girone del terzo turno, valido come semifinale, vince contro Francia (5-2) e Egitto (5-1). Nel girone finale si laurea per la prima volta campione olimpico, seguito da Ungheria e Paesi Bassi.\nNel 1950 l'Italia campione d'Europa affronta gli Europei di Vienna a girone unico, dove si deve misurare con altre sei forze europee. Pur imponendosi nettamente su Francia e Svizzera, gli azzurri si devono arrendere alla superiorit\u00e0 dell'Olanda, imbattuta nel torneo, della Svezia e della Jugoslavia, dovendosi accontentare del quarto posto. Nel 1952 l'Italia si riscatta alle Olimpiadi di Helsinki dove nel girone finale si guadagna la medaglia di bronzo, non riuscendo comunque ancora a contrastare la potenza di Ungheria e Jugoslavia. Un altro bronzo arriva agli Europei del 1954, giocati in casa a Torino. Il podio \u00e8 il medesimo delle Olimpiadi: gli imbattibili Ungheresi e gli Jugoslavi si piazzano sui primi due gradini del podio. L'anno successivo gli azzurri fanno il loro esordio ai Giochi del Mediterraneo, vincendo subito l'oro davanti a Francia e Spagna. Nel 1956 un 4\u00ba posto alle Olimpiadi e nel 1958 4\u00ba posto agli Europei. Il decennio si conclude con l'argento ai Giochi del Mediterraneo del 1959.\nNel 1960 il nuovo decennio si apre con uno dei pi\u00f9 memorabili trionfi della squadra azzurra. Infatti rimane nella storia della pallanuoto italiana la vittoria dell'oro olimpico alle Olimpiadi di Roma. Davanti al pubblico di casa la Nazionale passa imbattuta sia la prima che la seconda fase del torneo. Nel girone finale si trova contro le pi\u00f9 forti squadre del Mondo. Sconfigge la temuta Jugoslavia e l'Unione Sovietica. L'ultima partita la gioca contro l'Ungheria. Questa finisce in pareggio (3-3), ma concede all'Italia la vittoria matematica del titolo. I giocatori al termine della partita si buttano festanti in acqua per lo storico risultato. Successivamente avvengono le premiazioni, dove l'Italia, capitanata da Salvatore Gionta, viene seguita da Unione Sovietica e Ungheria.\nPer il resto degli anni sessanta la squadra sfiora soltanto il podio. Ai Giochi Olimpici si piazza al 4\u00ba posto sia nel 1964 che nel 1968, edizioni nelle quali tornano ad imporsi le superpotenze ungheresi e jugoslave, e l'Unione Sovietica che dopo l'argento di Roma nel 1960 continua a collezionare podi. Agli Europei ottiene un 8\u00ba posto nel 1962 e un altro 4\u00ba posto nel 1966. Le uniche soddisfazioni sono portate dai Giochi del Mediterraneo, dove gli azzurri conquistano l'oro nel 1963 e l'argento nel 1967.\nNel 1970 l'Italia ottiene l'ennesimo 4\u00ba posto agli Europei, il secondo consecutivo. Davanti agli azzurri, sul podio, sempre Unione Sovietica, Ungheria e Jugoslavia. Nel 1971 vince per la seconda volta consecutiva l'argento ai Giochi del Mediterraneo. Nel 1972, alle Olimpiadi di Monaco di Baviera, ottiene solamente un 6\u00ba posto, il terzo peggior risultato ai Giochi Olimpici della nazionale, dopo le disastrose avventure del 1920 e del 1924. Nel 1973 la \"F\u00e9d\u00e9ration Internationale de Natation\" organizza per la prima volta una rassegna mondiale dedicata agli sport acquatici, i Campionati mondiali di nuoto, all'interno dei quali trova spazio il primo Campionato mondiale di pallanuoto (\"FINA World Water Polo Championships\"). L'Italia prende parte a questa prima edizione, che ha come sede Belgrado, e non va oltre il 4\u00ba posto. Nel 1974 agli Europei di Vienna ottiene il 5\u00ba posto, arrivando dietro a Ungheria, Unione Sovietica, Jugoslavia e Paesi Bassi. Ai Mondiali del 1975 si piazza sul podio vincendo la medaglia di bronzo, approfittando dell'eliminazione della Jugoslavia nella fase preliminare della competizione, e nello stesso anno vince anche l'oro ai Giochi del Mediterraneo. Nel 1976 la Nazionale recupera la deludente prestazioni di quattro anni prima alle Olimpiadi, e questa volta ai Giochi di Montr\u00e9al vince l'argento. Nel 1977 agli Europei di J\u00f6nk\u00f6ping, con Gianni De Magistris capocannoniere della rassegna, conquista il terzo posto del podio, riuscendo a mettersi alle spalle nel girone unico l'Unione Sovietica per un solo punto. Nel 1978 gli azzurri conquistano il loro primo, storico, oro iridato ai Mondiali di Berlino Ovest, imponendosi, anche questa volta con un solo punto di scarto, sulle eterne rivali europee. Nel 1979 la FINA inaugura una nuova competizione denominata Coppa del Mondo dove l'Italia \u00e8 ammessa insieme alle altre sette squadre arrivate ai quarti del Mondiale precedente. Ma la Nazionale azzurra non riesce a bissare il successo e si piazza al 6\u00ba posto. Nello stesso anno vince l'argento ai Giochi del Mediterraneo.\nIn seguito come risultati di rilievo ci saranno il secondo posto ottenuto ai mondiali del 1986 ed il terzo agli europei del 1987 e del 1989 dopo il quarto a quelli del 1985 (stesso piazzamento anche nell'edizione del 1991).\nNegli anni novanta il mito del Settebello raggiunge l'apice quando, allenato da Ratko Rudi\u0107, riesce a conquistare il \"Grande Slam\" iniziato con l'oro alle Olimpiadi di Barcellona nel 1992. Il cammino dell'Italia passa per tre vittorie (contro , e ) e due pareggi (con e ) nel girone preliminare; in semifinale supera la per 9-8 e in finale ritrova i padroni di casa della , che batte 9-8 con gol decisivo al terzo supplementare di Ferdinando Gandolfi.\nA questo successo far\u00e0 seguito un \"filotto\" di vittorie: l'anno successivo il \"Settebello\" conquista la sua unica Coppa del Mondo, pochi mesi dopo arriva l'oro agli europei di Sheffield, nel 1994 l'oro nel mondiale di casa a Roma, e infine un nuovo trionfo continentale a Vienna 1995.\nDopo il bronzo alle Olimpiadi di Atlanta nel 1996 la nazionale ha qualche battuta d'arresto. Agli europei del 1997, a Siviglia, viene eliminata ai quarti dell', poi vincitrice della competizione, e ai mondiali di Perth 1998 non si qualifica per la fase a eliminazione diretta, restando tagliata fuori dalla lotta per il podio. Si riscatta in parte arrivando terza agli europei del 1999 disputatisi a Firenze.\nLe Olimpiadi di Sydney segnano il capolinea della carriera di Rudi\u0107 in azzurro. L'Italia esce ai quarti di finale con l': nel dopo gara si scatena una rissa in acqua a cui seguono pesanti dichiarazioni del tecnico nei confronti dell'arbitraggio. La FINA infligge un anno di squalifica a Rudi\u0107, quattro giornate a Roberto Calcaterra, due al fratello Alessandro e una ad Attolico.\nViene cos\u00ec promosso allenatore il secondo di Rudi\u0107, Sandro Campagna, che l'anno successivo porta il \"Settebello\" al secondo posto agli europei e al quarto posto ai mondiali.\nNel 2002 la Federnuoto affida la guida della nazionale a Paolo De Crescenzo che, nel 2003, dopo un deludente europeo chiuso in nona posizione, coglier\u00e0 un inaspettato secondo posto ai mondiali di Barcellona.\nDopo l'ottava piazza alle Olimpiadi di Atene De Crescenzo si dimette e al suo posto arriva Pierluigi Formiconi, reduce da una lunga serie di successi alla guida della nazionale femminile culminata con l'oro olimpico. Ai successivi mondiali di Montr\u00e9al 2005 l'Italia esce ai quarti contro la e si ferma all'ottavo posto. Formiconi viene esonerato e il suo incarico viene affidato a Paolo Malara.\nMalara debutta nelle qualificazioni agli Europei 2006, nei quali l'Italia si piazza al quinto posto, dopo esser stata eliminata nei quarti dalla modesta . Il \"Settebello\" arriva quinto anche l'anno successivo ai mondiali di Melbourne, mentre nelle Olimpiadi di Pechino 2008 non va oltre il nono posto, consolandosi con il titolo di capocanonniere conquistato da Alessandro Calcaterra.\nNel 2008 la Federnuoto richiama alla guida della nazionale Sandro Campagna. Dopo un quinto posto in World League, gli azzurri chiudono i Mondiali 2009 di Roma, con un disastroso 11\u00ba posto, peggior piazzamento dell'Italia ad un campionato mondiale; dopo la sconfitta ai \"Play-off\" contro la Alessandro Calcaterra, dopo 460 presenze, annuncia l'addio alla nazionale.\nNel 2010 Campagna rivoluziona la nazionale convocando numerosi giovani. Dopo aver fallito la qualificazione alle finali di World League, a luglio l'Italia si impone nel torneo amichevole otto nazioni e a settembre, agli Europei 2010 di Zagabria, torna sul podio continentale a nove anni di distanza, conquistando l'argento dopo aver perso in finale con i padroni di casa della , allenati da Ratko Rudi\u0107.\nNel 2011 il \"Settebello\" partecipa alle finali di World League a Firenze, dove coglie il suo secondo argento nella competizione, battuta in finale dalla per 9-8. Ad un mese di distanza, le due nazionali si incontrano nuovamente nella finale dei campionati del mondo a Shanghai, ma questa volta sono gli azzurri ad avere la meglio e diventano campioni del mondo per la terza volta, superando i serbi per 7-8 dopo i supplementari. Il capitano Stefano Tempesti viene eletto miglior portiere e miglior giocatore del mondiale.\nIl 2012 si apre con gli Europei di Eindhoven: l'Italia, priva di Tempesti, infortunato, cede in semifinale alla e nella finale per il bronzo all', giungendo al quarto posto. A febbraio, battendo la , il \"Settebello\" si qualifica in anticipo per le finali della World League.\nIl 18 aprile la formazione campione del mondo (Aicardi, D.Fiorentini, Gallo, P\u00e9rez, Deserti, Presciutti, Felugo, Figlioli, Figari, Giorgetti, Gitto, Pastorino e Tempesti) \u00e8 stata premiata dal presidente del Consiglio Mario Monti con il prestigioso Collare d'Oro, mentre il CT Campagna \u00e8 stato insignito della \"Palma d'Oro\".\nA giugno, nella \"Super final\" di World League, l'Italia perde ai rigori in semifinale con la ma conquista il bronzo sconfiggendo gli nella finale per il terzo posto. A luglio l'Italia si porta a casa un bronzo nel torneo amichevole otto nazioni, per poi guadagnare la medaglia d'argento alle Olimpiadi di Londra 2012, dopo la finale persa per 8-6 contro la Croazia.\nL'Italia di Sandro Campagna \u00e8 di nuovo campione del mondo ai mondiali coreani nel 2019, migliorando l'ottimo bronzo olimpico di tre anni prima. Il Settebello vince l'oro \u2013 il quarto della storia \u2013 battendo la Spagna per 10-5 in una finale dominata. A Gwangju gli azzurri \u2013 che schieravano 3 reduci dell'oro del 2011 a Shanghai: Figlioli, Figari e Aicardi \u2013 sono riusciti a contenere il superattacco iberico (90 reti nel torneo, quaranta in pi\u00f9 dell'Italia) e imposto le proprie capacit\u00e0 difensive.\nPartecipazioni.\nOlimpiadi\nMondiali\nEuropei\nCoppa del Mondo\nWorld League\nGiochi del Mediterraneo\nRosa attuale.\nConvocati per la partita di World League contro la Slovacchia del 15 febbraio.\nCollegamenti esterni.\nPortali sulla pallanuoto italiana:"}
{"id": "310441", "revid": "21371", "url": "https://it.wikipedia.org/wiki?curid=310441", "title": "Caverne D'ni", "text": ""}
{"id": "310444", "revid": "21371", "url": "https://it.wikipedia.org/wiki?curid=310444", "title": "Citt\u00e0 D'ni", "text": ""}
{"id": "310445", "revid": "122547380", "url": "https://it.wikipedia.org/wiki?curid=310445", "title": "Pace di Santo Stefano", "text": "La pace di Santo Stefano fu firmata il 3 marzo 1878 fra la Russia e l'Impero ottomano al termine della guerra turco-russa del 1877-1878.\nPrese il nome dal villaggio turco di San Stefano (in greco: '\u0391\u03b3\u03b9\u03bf\u03c2 \u03a3\u03c4\u03ad\u03c6\u03b1\u03bd\u03bf\u03c2, \"Agios Stefanos\", ora Ye\u015filk\u00f6y) nel quale fu stipulata. La Russia, che aveva vinto la guerra, impose alla Turchia la rinuncia a buona parte dei suoi possedimenti in Europa, determinando l'indipendenza del Montenegro, della Serbia, della Romania e l'autonomia della Bulgaria. Quest'ultima, il cui territorio arrivava fino all'Egeo, divenne protettorato russo (bench\u00e9 formalmente ancora ottomana).\nA seguito delle proteste di Gran Bretagna e Austria per l'aumento dell'influenza russa nei Balcani, i termini furono rettificati dal congresso di Berlino del giugno 1878.\nLe premesse.\nDopo il fallimento delle rivolte serbe del 1876, i russi si determinarono nella convinzione che fosse necessario attaccare l'Impero ottomano a sostegno dei popoli slavi sottomessi al giogo turco. Con l'incontro di Reichstadt (oggi Z\u00e1kupy) dell'8 luglio 1876, con la convenzione di Budapest del 15 gennaio 1877 e con quella del 18 marzo dello stesso anno, la Russia ottenne la \"benevola neutralit\u00e0\" dell'Austria in caso di un conflitto russo-turco. In cambio, al termine della guerra, l'Austria avrebbe annesso la provincia ottomana della Bosnia ed Erzegovina (eccetto il Sangiaccato). Nelle stesse sedi si definirono le sorti di altre province turche: la Bessarabia sarebbe stata annessa alla Russia; la Bulgaria, la Rumelia orientale e l'Albania sarebbero diventate nazioni indipendenti; la Tessaglia, parte dell'Epiro e l'isola di Creta sarebbero stati assegnati alla Grecia; e Costantinopoli (oggi Istanbul) con i suoi dintorni sarebbe diventata una citt\u00e0 libera.\nLa Russia, assicuratasi la neutralit\u00e0 austriaca in questi termini, il 24 aprile 1877 dichiar\u00f2 guerra alla Turchia. Al suo fianco si schier\u00f2 la Romania che proclam\u00f2 la sua indipendenza a maggio, mentre si sollevarono contro i turchi forze bulgare, serbe, montenegrine e greche (il governo di Atene mand\u00f2 in Tessaglia 12.000 uomini).\nCos\u00ec che le truppe dello zar Alessandro II, dopo alterne vicende, arrivarono alle porte di Costantinopoli. La Gran Bretagna a questo punto, preoccupata per i successi russi, con uno spostamento di truppe e navi in Mediterraneo, intim\u00f2 San Pietroburgo a non procedere oltre. Lo zar ferm\u00f2 i suoi soldati e il 3 marzo 1878 impose alla Turchia il trattato di Santo Stefano; dal nome della idilliaca cittadina presso Costantinopoli, sul mar di Marmara, nella quale fu firmato.\nI termini della pace.\nLa pace di Santo Stefano recep\u00ec diverse indicazioni della precedente conferenza di Costantinopoli del 1876 e fu molto onerosa nei confronti dell'Impero ottomano, che perdeva gran parte dei suoi territori e della sua influenza in Europa.\nFu firmata per i russi da Nicolaj Pavlovi\u010d Ignat'ev, vero autore del trattato, e da Aleksandr Ivanovi\u010d Nelidov. Per i turchi siglarono l'accordo Safvet Pasha, ministro degli esteri e Sadullah Bey, ambasciatore a Berlino.\nLa Bulgaria.\nSecondo i termini di pace venne creata una grande Bulgaria autonoma, pi\u00f9 grande di qualsiasi altro Paese balcanico, comprendente anche la Rumelia orientale. A occidente il nuovo Paese includeva la Macedonia e confinava: a Nord con la Valacchia, da cui era separata dal corso del Danubio, a Oriente con il mar Nero e a Sud con l'Egeo.\nLa cosiddetta Grande Bulgaria, tracciata secondo la migliore mappa etnografica allora possibile, fu costituita in principato autonomo ma tributario di Costantinopoli, con un principe eletto dalla popolazione e confermato dal sultano previo assenso delle grandi potenze. Rimaneva legata alla tutela dello zar e per due anni doveva essere occupata da truppe russe.\nLa Bosnia-Erzegovina.\nLa Bosnia ed Erzegovina, lungi dall'essere assegnata, come si era pattuito, all'Austria, rimase sotto il controllo della Turchia, che si impegn\u00f2 a realizzare miglioramenti nelle condizioni amministrative e agrarie.\nSerbia, Montenegro e Romania.\nLa Serbia e il Montenegro, oltre a ottenere ingrandimenti, acquistavano piena indipendenza dalla Turchia, al pari della Romania, che per\u00f2 cedeva la Bessarabia alla Russia. Serbia e Montenegro, inoltre, ricevevano una parte del Sangiaccato, su cui invece aveva puntato Vienna per una futura penetrazione verso l'Egeo.\nLa Russia.\nLa questione degli Stretti del Bosforo e dei Dardanelli che stava tanto a cuore alla Russia allo scopo di ottenere in qualsiasi momento libero accesso al Mediterraneo dal mar Nero, non fu toccata; ma era evidente che la grande Bulgaria sarebbe stata un avamposto russo sull'Egeo verso Costantinopoli.\nOltre alla Bessarabia, la Russia acquisiva alcuni territori in Anatolia orientale a discapito della Turchia: Kars, Ardahan, Batum, Alaschkerd (in turco Ele\u015fkirt, provincia di A\u011fr\u0131) e Bayazid. Tali cessioni riscattarono parte delle indennit\u00e0 di guerra che Costantinopoli avrebbe dovuto pagare.\nLe reazioni in Gran Bretagna.\nL'accordo fu intollerabile per la Gran Bretagna che vedeva la Russia attraverso la Bulgaria affacciarsi nel Mediterraneo e, a un passo dai Dardanelli, porre sotto ricatto l'Impero ottomano. Ambienti militaristi avevano gi\u00e0 valutato, durante la guerra, l'opzione militare nel caso l'esercito russo fosse entrato a Costantinopoli. La tensione fra i due imperi, che sussisteva per la competizione nel Grande gioco in Asia, si fece ancora pi\u00f9 grave.\nLe reazioni in Austria-Ungheria.\nIl Ministro degli Esteri austriaco Gyula Andr\u00e1ssy dal canto suo disapprov\u00f2 violentemente il trattato di Santo Stefano, considerandolo un \"sermone slavo ortodosso\" che violava gli accordi segreti prebellici da lui stabiliti con i responsabili della politica russa. Egli ritenne che la Bulgaria sarebbe diventata un burattino di San Pietroburgo e la breve clausola sulla Bosnia ed Erzegovina contrastava apertamente con gli accordi di Reichstadt e Budapest, mentre le decisioni sulla cessione di parte del Sangiaccato a Serbia e Montenegro annullavano qualsiasi speranza di penetrazione austriaca, anche solo commerciale, verso i Balcani centrali e l'Egeo.\nIgnat'ev, firmatario per la Russia e ideatore del trattato di pace, ignorava per\u00f2 gli impegni che i suoi superiori avevano preso precedentemente con l'Austria oppure ne fu informato poco prima dell'inizio delle trattative con i turchi, a febbraio, e decise di non tenerne conto.\nComunque sia andata, Alessandro II e il suo ministro degli esteri Aleksandr Michajlovi\u010d Gor\u010dakov cercarono di evitare una pericolosa intesa anglo-austriaca e a fine marzo inviarono a Vienna lo stesso Ignat'ev alla ricerca di un accordo con Andr\u00e1ssy. Quest'ultimo, per\u00f2, fu molto esigente: chiese l'annessione della Bosnia ed Erzegovina ivi compreso il Sangiaccato, una limitazione territoriale all'espansione del Montenegro, pretese per l'Austria il territorio montenegrino fra il Lago di Scutari, l'Adriatico e il fiume Boiana (al confine con la futura Albania) e chiese un ridimensionamento della Bulgaria per consentire la nascita di una Macedonia autonoma avente Salonicco per capitale. Se la Russia non avesse accettato tutte queste richieste, l'Austria non avrebbe assicurato la neutralit\u00e0 in caso di conflitto anglo-russo. Messa cos\u00ec alle strette, la Russia si accord\u00f2 con la Gran Bretagna per accettare la formula di Bismarck: promuovere un congresso per \"una libera discussione su tutto il contenuto del trattato di Santo Stefano\".\nLo stesso Andr\u00e1ssy invit\u00f2 le potenze che avevano firmato il trattato di Parigi a riunirsi per una conferenza internazionale a Berlino, dove il trattato di Santo Stefano sarebbe stato sottoposto ad un esame per valutarne le possibilit\u00e0 di attuazione. Il congresso, che avrebbe ridisegnato per trent'anni l'aspetto dei Balcani, dopo varie esitazioni si apr\u00ec nella capitale tedesca il 13 giugno 1878."}
{"id": "310453", "revid": "10473", "url": "https://it.wikipedia.org/wiki?curid=310453", "title": "Grafo di Holt", "text": ""}
{"id": "310458", "revid": "2217899", "url": "https://it.wikipedia.org/wiki?curid=310458", "title": "Nazionale di calcio del Messico", "text": "La nazionale di calcio del Messico (in spagnolo \"selecci\u00f3n de f\u00fatbol de M\u00e9xico\") \u00e8 la rappresentativa nazionale di calcio dell'omonimo paese Nord-americano ed \u00e8 posta sotto l'egida della Federaci\u00f3n Mexicana de F\u00fatbol Asociaci\u00f3n, la quale a sua volta \u00e8 associata alla CONCACAF sin dalla sua fondazione, avvenuta nel 1961, e affiliata alla FIFA dal 1929.\nDebutt\u00f2 nel calcio internazionale il 9 dicembre 1923 contro il , in un incontro amichevole terminato 2-1 per i messicani.\nNel corso della sua storia il Messico ha partecipato a 16 edizioni della Coppa del mondo, dove i suoi migliori piazzamenti sono i quarti di finale, raggiunti nelle edizioni casalinghe, del 1970 e 1986. In termini di posizionamenti, in entrambe le suddette edizioni il Messico concluse al sesto posto la manifestazione. In ambito internazionale i maggiori traguardi del Messico sono la vittoria di una FIFA Confederations Cup (nel 1999), le undici vittorie nella Gold Cup, la manifestazione continentale organizzata dalla CONCACAF (nel 1965, 1971, 1977, 1993, 1996, 1998, 2003, 2009, 2011, 2015 e 2019), e le tre vittorie nel campionato nordamericano (nelle edizioni 1947, 1949 e 1991). Nel palmar\u00e8s compaiono inoltre due titoli di vice-campione del Sudamerica, essendosi il Messico classificato secondo nelle edizioni del 1993 e 2001 della Coppa America, torneo nel quale dal 1993 al 2016 \u00e8 stata una delle nazionali invitate dalla CONMEBOL. Degno di nota \u00e8 anche il titolo olimpico ai giochi di Londra 2012, competizione nella quale la nazionale messicana a cinque cerchi ha vinto la medaglia d'oro.\nLa FIFA riconosce al Messico il merito di essere la rappresentativa nazionale che ha disputato il maggior numero di competizioni ufficiali nella storia dalla sua fondazione: ben nove tornei. Inoltre la nazionale del Messico \u00e8 stata la seconda al mondo (dopo la selezione della ) ad aver vinto il titolo continentale di due confederazioni diverse, nello specifico il campionato nordamericano di calcio e la Gold Cup. Tutto ci\u00f2 fa del Messico la nazionale di calcio pi\u00f9 titolata del Nord America e Centro America, anche se tuttora non \u00e8 riuscita ad aggiudicarsi il titolo mondiale o a raggiungere un piazzamento nei primi quattro posti della massima competizione FIFA per nazionali.\nDeve il proprio soprannome \"El Tricolor\" (spesso abbreviato \"El Tri\") al fatto che la sua divisa tipica si \u00e8 sempre contraddistinta dai colori verde (maglia), bianco (pantaloncini) e rosso (calzettoni), tipici della bandiera nazionale. Di solito gioca le sue partite interne nello Stadio Azteca di Citt\u00e0 del Messico.\nNella classifica mondiale della FIFA, istituita nell'agosto 1993, il Messico ha ottenuto quale miglior piazzamento il 4\u00ba posto nel febbraio e nel giugno 1998 e nel maggio e nel giugno 2006, mentre il peggiore piazzamento \u00e8 il 40\u00ba posto del luglio 2015. Attualmente occupa Il 9\u00ba posto della graduatoria.\nStoria.\nEsordi.\nIl Messico esord\u00ec vincendo per 3-2 contro il il 1\u00ba gennaio 1923. La Federaci\u00f3n Mexicana de F\u00fatbol Asociaci\u00f3n fu fondata nel 1927 e si affili\u00f2 alla FIFA nel 1929.\nNel 1930 i messicani parteciparono alla prima edizione della Coppa del mondo. Qui terminarono all'ultimo posto il girone A con , e . Nella partita di debutto, persa per 1-4 contro la Francia, Juan Carre\u00f1o segn\u00f2 il primo gol dei messicani in una fase finale della Coppa del Mondo. Alla sconfitta iniziale seguirono quelle contro i cileni (0-3) e contro gli argentini (3-6, con doppietta di Manuel Rosas e gol di Roberto Gay\u00f3n per il Messico).\nIl Messico non riusc\u00ec a qualificarsi per il campionato del mondo 1934 e in vista del campionato del mondo 1938 non partecip\u00f2 neanche alle eliminatorie, come del resto molte altre nazionali del mondo.\nLa costanza del Messico (1950-1966).\nAl campionato del mondo 1950 il Messico fu sconfitto da (0-4), (1-4, gol messicano di Hector Ortiz) e (1-2, rete centroamericana di Horacio Cesar\u00edn).\nAl campionato del mondo 1954 fu ancora il Brasile a battere il Messico all'esordio (0-5), mentre nel secondo e ultimo incontro i messicani furono superati dalla Francia (2-3, reti di Jos\u00e9 Lamadrid e Jos\u00e9 Balc\u00e1zar).\nAl campionato del mondo 1958 il Messico raccolse il suo primo punto in un mondiale pareggiando contro il (1-1, gol di Jaime Belmonte), prima di patire due sconfitte contro (0-3) e (0-4).\nNel 1961 la federcalcio messicana si affili\u00f2 alla CONCACAF. Il 10 maggio 1961 il Messico fece registrare la pi\u00f9 larga sconfitta nella gara contro l' (0-8).\nL'anno seguente, al campionato del mondo di Cile 1962, nonostante le sconfitte contro Brasile (0-2) e (0-1), il Messico vinse la sua prima partita di Coppa del mondo, superando per 3-1 la (marcature di Isidoro D\u00edaz, Alfredo Del Aguila e Hector Hern\u00e1ndez). Malgrado il successo nell'ultimo impegno, i centroamericani non riuscirono a superare il turno.\nAl campionato del mondo 1966 il Messico fu eliminato nel girone che lo vedeva opposto a , paese ospitante, e Francia. Sconfitti per 0-2 all'esordio dagli inglesi, i verdi pareggiarono contro gli uruguaiani (0-0) e i francesi (1-1, gol di Enrique Borja) e si piazzarono terzi nel girone.\nIl Mondiale del 1970 in casa.\nDal 31 maggio al 21 giugno 1970 fu il Messico ad ospitare il campionato del mondo. La nazionale di casa, nella quale erano riposte grandi aspettative, capit\u00f2 nel girone contro , e . Dopo il pareggio a reti bianche contro i sovietici giunse un importante successo per 4-0 contro i salvadoregni (gol di Javier Valdivia, Javier Fragoso e Juan Ignacio Basaguren). Nell'ultimo incontro la vittoria di misura contro il Belgio in virt\u00f9 di una rete di Gustavo Pe\u00f1a consent\u00ec ai messicani di terminare il girone al primo posto a pari merito con l'URSS, che per\u00f2 risult\u00f2 prima per aver segnato pi\u00f9 gol. Per il Messico si tratt\u00f2 della prima storica qualificazione ai quarti di finale di un campionato mondiale. L'avventura dei padroni di casa fin\u00ec dopo la sconfitta per 1-4 (gol del vantaggio di Jos\u00e9 Luis Gonz\u00e1lez) contro l', futura finalista del torneo.\nAlla ricerca di un'identit\u00e0 (1970-1986).\nA dispetto delle ottime prestazioni al mondiale del 1970 disputato in casa, il Messico fall\u00ec la qualificazione al campionato del mondo 1974 e si ripresent\u00f2 ai nastri di partenza della fase finale di una Coppa del mondo ad Argentina 1978, dove collezion\u00f2 tre sconfitte contro (1-3, gol di Arturo V\u00e1squez-Ayala), (0-6) e (1-3, gol di V\u00edctor Rangel). Non ottenne poi la qualificazione al campionato del mondo 1982.\nSecondo Mondiale in casa (1986).\nLa tredicesima edizione della Coppa del mondo, quella del 1986, si sarebbe dovuta svolgere in Colombia, che diede forfait per problemi economici. Per tale ragione l'organizzazione del torneo fu assegnata al Messico, a sedici anni dal primo mondiale svolto nel paese. Il 19 settembre 1985 un forte terremoto rischi\u00f2 di mettere a repentaglio lo svolgimento della manifestazione, ma gli stadi non subirono gravi danni e la preparazione prosegu\u00ec senza intoppi. I padroni di casa vinsero con autorevolezza il girone iniziale battendo Belgio (2-1, gol di Fernando Quirarte e Hugo S\u00e1nchez), (1-0, gol di Fernando Quirarte) e pareggiando contro il (1-1, rete di Luis Enrique Flores). Agli ottavi di finale arriv\u00f2 una vittoria per 2-0 contro la (2-0 grazie a Manuel Negrete e Ra\u00fal Serv\u00edn) e ai quarti la Germania Ovest fu costretta dai messicani allo 0-0, anche se i tedeschi, futuri finalisti del torneo, si imposero con il punteggio di 4-1 ai tiri di rigore. I messicani eguagliarono, cos\u00ec, il risultato ottenuto sedici anni prima.\nLa squalifica e l'ascesa continentale (1986-1993).\nIl 28 aprile 1987 il Messico consegu\u00ec la vittoria pi\u00f9 larga della propria storia, sconfiggendo le per 13-0. La nazionale fu poi radiata dalle qualificazioni al campionato del mondo 1990 per aver impiegato, nelle qualificazioni al campionato mondiale Under-20 del 1989, dei giocatori di et\u00e0 superiore al limite consentito dalla FIFA. Inizialmente la sanzione era rivolta alla nazionale olimpica e non a quella maggiore, ma in seguito si decise di estendere la punizione a tutte le nazionali messicane per due anni.\nFu nei primi anni novanta che il Messico, sotto la guida di C\u00e9sar Luis Menotti, ottenne maggiore gloria internazionale. Gi\u00e0 nella prima edizione della CONCACAF Gold Cup, nel 1991, i messicani giunsero terzi, prima di aggiudicarsi il trofeo nel 1993, battendo per 4-0 in finale gli allo Stadio Azteca di Citt\u00e0 del Messico. Nello stesso anno, in Coppa America, alla quale fu invitato dalla CONMEBOL, il Messico si piazz\u00f2 secondo alle spalle dell', vittoriosa per 2-1 in finale.\nIl Messico tra le potenze calcistiche mondiali (dal 1993).\nMondiale 1994.\nDal 1994 il Messico ha sempre partecipato alla fase finale della Coppa del mondo. Al campionato del mondo 1994, tenutosi negli Stati Uniti, fu inserito nel cosiddetto \"gruppo della morte\" comprendente anche Italia, e . Vinto il girone grazie al numero di gol fatti (tutte e quattro le compagini ottennero 4 punti frutto di una vittoria, un pareggio e una sconfitta a testa e una differenza reti pari a 0), la squadra allenata da Miguel Mej\u00eda Bar\u00f3n cadde agli ottavi di finale per mano della Bulgaria, vittoriosa per 3-1 tiri di rigore dopo l'1-1 dei tempi supplementari.\nI successi in Gold Cup (1996-1998).\nNel 1996 il Messico colse il secondo successo nella Gold Cup, raggiunto grazie alla vittoria nella finale di Los Angeles contro il quotato (2-0, gol nella ripresa di Luis Garc\u00eda Postigo e di Cuauht\u00e9moc Blanco).\nNel 1997, in Bolivia, il Messico si classific\u00f2 terzo in Coppa America.\nNel 1998 la nazionale messicana vinse la Gold Cup per la terza volta (la seconda consecutiva), battendo per 1-0 gli USA (rete di Luis Hern\u00e1ndez) nella finale di Los Angeles.\nMondiale 1998.\nAl campionato del mondo di Francia 1998 il Messico raggiunse nuovamente gli ottavi di finale. Inserita nel non facile girone con , e , la squadra allenata da Manuel Lapuente vinse brillantemente all'esordio contro gli asiatici per 3-1 e poi ottenne due pareggi contro il Belgio e contro l'Olanda. In entrambi i casi i messicani riuscirono a raggiungere il 2-2 rimontando l'iniziale svantaggio di 0-2. Anche grazie al pareggio della Corea del Sud nel finale della gara contro il Belgio (1-1), il Messico si qualific\u00f2 insieme con l'Olanda (pari merito a quota 5 punti, ma gli arancioni arrivarono primi per differenza reti) e affront\u00f2 la agli ottavi. Questa volta il destino si capovolse e l'iniziale vantaggio messicano (firmato da Luis Hern\u00e1ndez) venne vanificato dalla rimonta tedesca. La gara si concluse con il risultato di 2-1 in favore della \"Mannschaft\".\nConfederations Cup 1999.\nNel 1999 i messicani si aggiudicarono la Confederations Cup giocata in casa. Ottennero il primo posto nel girone grazie al pari contro l' (2-2), alla netta vittoria contro l' (5-1) e al successo contro la (1-0), guadagnando cos\u00ec un posto posto in semifinale, dove si imposero di misura (1-0) contro gli . In finale ebbero la meglio sul per 4-3, ottenendo il primato di unica nazionale della CONCACAF a vincere la Confederations Cup. L'attaccante Cuauht\u00e9moc Blanco fu eletto miglior giocatore del torneo insieme a Ronaldinho.\nCoppa America 2001 e mondiale 2002.\nNel 2001 i messicani giunsero secondi in Coppa America, uscendo battuti dalla finale contro la padrona di casa.\nDal 2000 gli si dimostrarono rivali molto duri per il Messico, contendendogli il dominio della scena continentale; vinsero la Gold Cup 2002 ed estromisero il Messico agli ottavi di finale del campionato del mondo del 2002. In Giappone e Corea del Sud il \"Tricolor\", inserito nel raggruppamento con , ed , vinse il girone con autorevolezza. Sconfitti i croati per 1-0 e gli ecuadoregni per 2-1, ferm\u00f2 sul pari (1-1) gli italiani, i quali riuscirono a rimontare l'iniziale vantaggio di Jared Borgetti solo nel finale di partita. Grazie al primo posto con 7 punti, il Messico si qualific\u00f2 agli ottavi di finale, ma fu nuovamente sconfitto a questo punto del torneo. A prevalere nel derby continentale furono gli di Bruce Arena, che vinsero per 2-0.\nLa ripresa e la vittoria della Gold Cup 2003.\nDa quel momento in poi il Messico si risollev\u00f2 calcisticamente, progredendo cos\u00ec tanto da raggiungere la gloria passata sia a livello internazionale che a livello di club. Grazie a regolari e soddisfacenti partecipazioni della nazionale messicana e dei club messicani a tornei della CONMEBOL quali la Coppa Libertadores (che nell'edizione del 2006 vide la sorprendente squadra dei Chivas Guadalajara sconfiggere gli argentini del Boca Juniors per 4-0), il calcio messicano riguadagn\u00f2 il proprio antico ruolo di squadra egemone nella zona CONCACAF. La vittoria per 1-0 contro l'Argentina nella Coppa America 2004 e la vittoria della Gold Cup 2003 furono chiari segnali di una svolta nel calcio messicano.\nConfederations Cup 2005.\nMolto pi\u00f9 che i successi a livello continentale, a dimostrare la grande forza del Messico a livello mondiale fu la partecipazione alla Confederations Cup 2005, giocata a giugno in Germania. Dopo aver sconfitto i campioni del mondo in carica del per 1-0, i messicani furono protagonisti di un'altra ottima prestazione in semifinale, dove la squadra allenata dall'argentino Ricardo La Volpe tenne testa all'Argentina, che ottenne l'accesso in semifinale solo dopo una combattutissima serie di rigori. Sfumata l'occasione di vincere per la seconda volta la Confederations Cup, il Messico concentr\u00f2 tutte le proprie forze sull'obiettivo del terzo posto. Nella finale per la terza posizione fu un'altra superpotenza del calcio mondiale, la padrona di casa, a dover sudare prima di sconfiggere i messicani per 4-3 dopo i tempi supplementari. Il quarto posto nella Confederations Cup conferm\u00f2 la forza della squadra centroamericana.\nGold Cup 2005.\nNella Gold Cup 2005, per\u00f2, il Messico non si comport\u00f2 altrettanto bene, venendo eliminato dai padroni di casa della Colombia ai quarti di finale (sconfitta per 2-1, con un gol dei colombiani a pochi minuti dalla fine della partita). Il torneo termin\u00f2 con la vittoria degli Stati Uniti.\nMondiale 2006.\nProprio gli statunitensi si assicurarono la qualificazione al campionato del mondo 2006 sconfiggendo il Messico per 2-0 il 3 settembre 2005. Ciononostante i verdi riuscirono ad ottenere un posto per la Germania quattro giorni dopo, sconfiggendo per 5-0 a Citt\u00e0 del Messico.\nNella rassegna mondiale del 2006, in Germania, i messicani superarono il primo turno come secondi classificati (erano considerati teste di serie). Con una vittoria all'esordio con l' 3-1, un pareggio contro l' (0-0) e una sconfitta di misura contro il (1-2), fu garantito l'accesso agli ottavi di finale, dove i Messicani trovarono l'Argentina, che prevalse per 2-1 dopo i tempi supplementari, eliminando cos\u00ec il \"Tricolor\". Il 15 luglio 2006 il commissario tecnico Lavolpe si dimise e fu sostituito da Hugo S\u00e1nchez.\nCopa Am\u00e9rica 2007.\nIl Messico partecip\u00f2 come nazionale ospite alla Copa Am\u00e9rica 2007 in Venezuela. Nel torneo la squadra di S\u00e1nchez vinse il proprio girone e si qualific\u00f2 ai quarti di finale, dove sconfisse il per 6-0 prima di cadere in semifinale per mano dell'Argentina (3-0). Riusc\u00ec a guadagnare il terzo posto battendo nella \"finalina\" l' per 3-1.\nGold Cup 2007.\nNella Gold Cup 2007, svoltasi negli Stati Uniti, il Messico raggiunse la finale, dove il 24 giugno fu battuto per 2-1 in rimonta dagli statunitensi.\nGold Cup 2009 e Mondiali 2010.\nIl 27 maggio 2008 il presidente della FMF annunci\u00f2 la sostituzione di S\u00e1nchez con il tecnico Svedese Sven-G\u00f6ran Eriksson, che cominci\u00f2 la propria avventura sulla panchina messicana il 14 giugno seguente in Belize contro la nazionale locale in un incontro valido per il secondo turno delle qualificazioni al campionato del mondo del 2010. Dopo neanche un anno, per\u00f2, l'allenatore fu esonerato in seguito agli scarsi risultati conseguiti nel girone finale di qualificazione al mondiale. L'allontanamento fu conseguenza della sconfitta per 3-1 subita contro l'.\nAllo svedese subentr\u00f2 il 3 aprile 2009 Javier Aguirre, tornato sulla panchina della nazionale dopo sette anni. Con il nuovo tecnico la squadra vinse la Gold Cup 2009, battendo nella finale del Giants Stadium di East Rutherford gli Stati Uniti con il netto risultato di 5-0. Aguirre condusse poi la squadra alla qualificazione al campionato del mondo 2010 in Sudafrica con cinque vittorie consecutive, tra cui quella decisiva contro (4-1, 10 ottobre 2009), e un pareggio nell'ultima gara.\nInserito nel gruppo A con , e , il Messico esord\u00ec al mondiale sudafricano l'11 giugno nella gara inaugurale del torneo, pareggiando in rimonta (1-1) contro i \"Bafana Bafana\" padroni di casa a Johannesburg. Nella seconda partita del girone i messicani si imposero per 2-0 contro la Francia vice-campione del mondo con reti di Javier Hern\u00e1ndez e del trentasettenne Cuauht\u00e9moc Blanco, unico calciatore nella storia del Messico a segnare in tre fasi finali del campionato del mondo. Nonostante la sconfitta per 1-0 contro l'Uruguay, il Messico si qualific\u00f2 agli ottavi come seconda classificata e qui incontr\u00f2, come quattro anni prima, l'Argentina. A caccia della rivincita, il \"Tricolor\" sub\u00ec la seconda sconfitta del torneo, perdendo per 3-1 (gol messicano di Javier Hern\u00e1ndez), risultato che estromise gli uomini di Aguirre dal campionato mondiale. Da segnalare le inutili proteste messicane indirizzate all'arbitro italiano Roberto Rosetti e al suo assistente Nicola Ayroldi per aver convalidato il gol del vantaggio argentino realizzato da Carlos T\u00e9vez in chiara posizione di fuorigioco, decisione che potrebbe aver influenzato il seguito del match. Il 30 giugno 2010 Aguirre, in una conferenza stampa, si dimise affermando di aver fallito, poich\u00e9 l'obbiettivo pattuito con la federazione erano i quarti di finale.\n2011: Gold Cup e Copa Am\u00e9rica.\nNell'ottobre del 2010 Jos\u00e9 de la Torre divenne il nuovo commissario tecnico del Messico, coadiuvato dal vice Luis Fernando Tena.\nNel 2011 la nazionale messicana partecipa a due competizioni: la Gold Cup vinta a giugno (nuovamente alle spese degli Stati Uniti in finale per 4-2) e la Copa Am\u00e9rica a luglio. Nella Copa America fu eliminata al primo turno, dopo tre sconfitte contro , e .\n2013: Confederations Cup e Gold Cup.\nGrazie al successo nella Gold Cup 2011 il Messico si qualific\u00f2 per la Confederations Cup del 2013 in Brasile. Sorteggiato nel girone con i padroni di casa brasiliani, l'Italia e il , il Messico perse le prime due partite contro Italia (1-2) e Brasile (0-2) e vinse inutilmente l'ultima partita contro i giapponesi per 2-1.\nIn seguito fu eliminato nelle semifinali della Gold Cup 2013.\nMondiale 2014.\nIl Messico si qualific\u00f2 alla ventesima edizione della Coppa del mondo (in Brasile) passando per i play-off, dopo aver chiuso al quarto posto l'esagonale, cio\u00e8 il girone finale di qualificazione centroamericano. Nello spareggio inter-zona il Messico vinse contro la per 5-1 in casa e per 4-2 al ritorno in trasferta.\nL'esordio dei messicani al mondiale brasiliano coincise con una vittoria per 1-0 il grazie ad un gol di Oribe Peralta, in una partita in cui Giovani dos Santos si vide annullati due gol regolari. Nella seconda uscita il Messico tenne testa ai padroni di casa del Brasile, riuscendo a strappare un ottimo pareggio per 0-0, anche grazie alle parate decisive del portiere Guillermo Ochoa. Nell'ultimo e decisivo match batt\u00e9 per 3-1 la , accedendo cos\u00ec agli ottavi di finale come seconda nel girone, a pari merito con il Brasile (7 punti) ma con una differenza reti peggiore. L'avversario della prima gara ad eliminazione diretta furono i : il 29 giugno, a Fortaleza, gli \"oranje\" si imposero per 2-1, ma solo nei minuti finali, dopo che i messicani erano passati in vantaggio ad inizio ripresa con una rete di Dos Santos. Per il Messico fu la sesta eliminazione consecutiva agli ottavi di finale di un campionato del mondo.\n2015: Gold Cup.\nNella Gold Cup 2015 il Messico si piazz\u00f2 secondo nel girone con e e sconfisse la nei quarti di finale. In semifinale ebbe ragione di dopo una partita rocambolesca, in cui i messicani riuscirono a pareggiare all'ottavo minuto di recupero del secondo tempo grazie ad un calcio di rigore e a vincere grazie ad un altro calcio di rigore concesso all'ultimo minuto dei tempi supplementari. In finale il Messico batt\u00e9 agevolmente la per 3-1, aggiudicandosi il proprio decimo titolo continentale.\nIl CT Herrera fu sollevato dall'incarico il 27 luglio 2015, dopo aver aggredito con un pugno un giornalista. Al suo posto fu ingaggiato Ricardo Ferretti come CT ad interim.\nIl 10 ottobre 2015 il Messico sconfisse per 3-2 dopo i tempi supplementari gli USA al Rose Bowl di Pasadena aggiudicandosi lo spareggio per accedere alla Confederations Cup 2017, aggiudicandosi quindi un posto nel torneo.\nNel novembre 2015 sulla panchina del Messico subentr\u00f2 il colombiano Juan Carlos Osorio.\n2016: Coppa America Centenario.\nAlla Coppa America Centenario, disputata nel 2016 negli Stati Uniti, il Messico si present\u00f2 con una striscia di imbattibilit\u00e0 di 16 partite, iniziata nel giugno 2015. Dopo aver sconfitto l' per 3-1, batt\u00e9 per 2-0 la Giamaica e pareggi\u00f2 per 1-1 contro il , qualificandosi al turno successivo come prima classificata nel girone. Ai quarti di finale and\u00f2 incontro ad una disfatta (7-0) contro il , ponendo fine alla propria striscia di imbattibilit\u00e0 dopo 22 partite.\n2017: Confederations Cup.\nNel giugno 2017 il Messico disput\u00f2, avendo vinto lo spareggio contro gli USA dell'ottobre 2015, la Confederations Cup in Russia. Superato il girone di prima fase come seconda classificata grazie ad un pareggio (2-2 al debutto contro il ) e due vittorie (2-1 contro la e contro la ), perse la semifinale contro la (4-1). Nella \"finalina\" fu battuto per 2-1 dopo i tempi supplementari dal , concludendo cos\u00ec il torneo al quarto posto, come nella Confederations Cup 2005.\nMondiale 2018.\nQualificatosi in scioltezza per il (5 vittorie e un pareggio nel girone del quarto turno CONCACAF delle qualificazioni al mondiale e 6 vittorie, 3 pareggi e una sconfitta nel girone del quinto turno), il Messico fu inserito in un girone con Germania, , . Nella gara d'esordio batt\u00e9 la Germania campione del mondo in carica per la prima volta nella propria storia in una partita dei mondiali (1-0). Dopo la vittoria per 2-1 contro la Corea del Sud, perse per 3-0 l'ultima sfida contro la Svezia, ma si qualific\u00f2 comunque agli ottavi di finale come seconda classificata, beneficiando della clamorosa sconfitta dei tedeschi contro la Corea del Sud. Agli ottavi di finale il Messico fu sconfitto poi dal Brasile. Dopo un primo tempo equilibrato, terminato col risultato di 0-0, a decidere l'incontro furono le reti di Neymar e Roberto Firmino, che sancirono la settima eliminazione consecutiva dei messicani agli ottavi di finale di un mondiale.\n2019: Gold Cup.\nNel gennaio 2019 la panchina del Messico fu affidata all'argentino Gerardo Martino.\nNella Gold Cup 2019 il Messico vinse agevolmente il girone di prima fase, piegando (7-0), (3-1) e (3-2), poi elimin\u00f2 la ai quarti di finale (5-4 ai tiri di rigore dopo l'1-1 dei tempi supplementari) e in semifinale (1-0). Nella finale di Soldier Field di Chicago batt\u00e9 per 1-0 gli Stati Uniti padroni di casa, aggiudicandosi il titolo continentale per l'undicesima volta.\nColori e simboli.\nEvoluzione della divisa.\n \n \nPartecipazioni ai tornei internazionali.\nCampione CONCACAF Championship (3):\nCampionato NAFC (3):\nStatistiche dettagliate sui tornei internazionali.\nGiochi olimpici.\nNOTA: per le informazioni sui risultati ai Giochi Olimpici nelle edizioni successive al 1948 visionare la pagina della Nazionale olimpica.\nRosa attuale.\nLista dei giocatori convocati per le partite di qualificazioni ai mondiali 2022 contro , e del 27, 30 gennaio e 2 febbraio 2022.\n\"Presenze, reti e numerazione aggiornate al 2 febbraio 2022.\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nStatistiche aggiornate al 2 febbraio 2022.\nI giocatori in grassetto sono ancora in attivit\u00e0 in nazionale.\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica.\nConfronti con altre nazionali.\nCon le nazionali contro cui sono stati disputati almeno 10 incontri il Messico presenta i seguenti saldi.\nSaldo negativo.\nNB: come da regolamento FIFA le gare terminate ai rigori contro Germania Ovest (21 giugno 1986, persa), Bulgaria (5 luglio 1994, persa), Danimarca (10 gennaio 1995, persa), Nigeria (13 gennaio 1995, vinta), Stati Uniti (17 luglio 1995, persa) Ecuador (22 giugno 1997, vinta), Guatemala (18 novembre 1998, persa), Per\u00f9 (10 luglio 1999, vinta), Corea del Sud (27 gennaio 2002, persa), Argentina (26 giugno 2005, persa) e Costa Rica (23 luglio 2009, vinta) sono considerate partite pareggiate."}
{"id": "310459", "revid": "125833397", "url": "https://it.wikipedia.org/wiki?curid=310459", "title": "Rete A", "text": "Rete A \u00e8 stata un'emittente televisiva privata nazionale di propriet\u00e0 del Gruppo Editoriale Peruzzo di Alberto Peruzzo. Rese noti personaggi come Wanna Marchi, Maurizia Paradiso e Guido Angeli. Negli anni ottanta trasmise telenovelas ispanoamericane di successo come \"Anche i ricchi piangono\", \"Cuore di pietra\", \"La mia vita per te\" e \"Rosa selvaggia\". Dalla met\u00e0 del decennio successivo diffuse i programmi di MTV (precedentemente ritrasmessa in Italia su TV locali) e VIVA, emittenti musicali straniere di rilevanza internazionale.\nIl marchio cess\u00f2 di esistere nel 2005 quando venne sostituito da All Music, e le sue frequenze furono acquistate dal Gruppo Editoriale L'Espresso, che le impieg\u00f2 per attivare un proprio multiplex DVB-T, gestito successivamente da una societ\u00e0 per l'esclusiva gestione di multipex, la Persidera, nata come joint venture tra Gruppo L'Espresso e Telecom Italia Media.\nStoria.\nAnni ottanta.\nRete A nacque il 2 gennaio 1983 per iniziativa del gruppo editoriale Alberto Peruzzo, in forma di syndication, ossia un circuito televisivo nazionale costituito da varie televisioni locali che trasmettevano in simultanea su tutto il territorio nazionale gli stessi programmi a marchio comune, distribuiti in forma di cassette pre-registrate da un'unica sede centrale. Capofila della syndication fu l'emittente regionale lombarda Canale 51, di propriet\u00e0 dello stesso Alberto Peruzzo e da lui fondata nel 1977 con il nome di Milano TV.\nOltre a Canale 51 (appena fuoriuscita dal network Rete 4 della Mondadori, del quale aveva fatto parte per un anno dal 4 gennaio 1982) aderirono alla nascente syndication, tra le altre, anche due TV locali che gi\u00e0 da anni trasmettevano con il nome \"Rete A\": Rete A di Firenze e Rete A di Bologna, entrambe di propriet\u00e0 del gruppo Poligrafici Editoriale, che le aveva legate rispettivamente ai quotidiani \"La Nazione e Il Resto del Carlino\". Queste due stazioni (che durante il 1982 avevano ritrasmesso Italia 1 di Rusconi) furono vendute proprio alla Peruzzo Editore in concomitanza con la creazione del suo circuito televisivo, il quale adott\u00f2 la loro denominazione a livello nazionale. La raccolta pubblicitaria della rete era gestita da Publitalia '80.\nIl quartier generale del network, diffusione del segnale inclusa, era all'interno del palazzo della Peruzzo Editore a Sesto San Giovanni in Viale Ercole Marelli 165, mentre gli studi di trasmissione si trovavano nei seminterrati di un condominio residenziale di Via Stromboli, 18 a Milano.\nNata a carattere generalista, con il tempo Rete A adott\u00f2 una programmazione basata prevalentemente su telenovelas di produzione messicana (acquisite dal network Televisa, con le star delle serie degli anni ottanta Ver\u00f3nica Castro e Luc\u00eda M\u00e9ndez), televendite e programmi per bambini. Venne designato Paolo Romani come direttore generale della rete. Annunciatrice della rete fu Elena Mazza dal 1984 al 1993.\nNel 1984 venne ingaggiato Ettore Andenna, reduce dai successi de \"La bustarella\" su Antenna 3 Lombardia, che vi port\u00f2 il gioco a squadre \"Montecitorio\", trasmissione che non ebbe grande seguito. L'anno successivo fu avviata la produzione interna di telenovelas, che port\u00f2 alla trasmissione in prima serata del primo teleromanzo interamente italiano, \"Felicit\u00e0... dove sei\", ambientato a Milano e interpretato da Ver\u00f3nica Castro, con un cast, per il resto, italiano. Il programma non trov\u00f2 il consenso del pubblico come sperato. Nel 1986 vennero acquistate la serie pedagogica per bambini \"Il tesoro del sapere\" e le telenovelas messicane \"La tana dei lupi\" e \"Il segreto\". \nLa fascia mattutina e del primo pomeriggio dell'emittente era interamente occupata dalla trasmissione \"Accendi un'amica\", condotta da Guido Angeli, contenitore di redazionali, oroscopi, rubriche di servizio e, soprattutto, televendite condotte dallo stesso Angeli, che con i suoi gesti, le sue frasi a effetto, i suoi slogan e il suo modo di presentare i prodotti, fu tra i primi a introdurre in Italia la figura del teleimbonitore; nei primi anni Novanta la trasmissione fu sostituita dall'analoga \"Teleclub\", condotta sempre da Angeli. Altra conduttrice di televendite del periodo fu Wanna Marchi, che presentava un proprio programma in seconda serata, il \"Wanna Marchi Show\", che proponeva anche merce da lei stessa prodotta e distribuita. Entrambi i conduttori presentarono il 15 luglio 1986 una trasmissione in due puntate, \"Ricordando un amico\", alla memoria di Giorgio Aiazzone, proprietario dell'omonimo celebre mobilificio biellese reclamizzato dalla rete. La fascia notturna era invece occupata da trasmissioni a sfondo erotico, raccolte nel contenitore \"Magico mondo di notte\", con protagonista la transessuale Maurizia Paradiso. Sempre su Rete A la Paradiso condusse anche il variet\u00e0 \"Colpo di scena\", nel 1992.\nNel 1987 Emilio Fede, gi\u00e0 conduttore del TG1, contribu\u00ec alla creazione del TgA, divenendone anche direttore, primo telegiornale nazionale privato italiano, che esord\u00ec il 7 settembre dello stesso anno. Grazie a un'altra telenovela messicana, \"Rosa selvaggia\", nel 1988 gli ascolti in prima serata di Rete A aumentarono del 400%.\nAnni novanta.\nIn seguito alla concorrenza di Rete 4, che disponeva di maggiori risorse e visibilit\u00e0 grazie al gruppo editoriale di appartenenza, la rete dovette effettuare una serie di correzioni nelle strategie editoriali. Grazie alla Legge Mamm\u00ec, la rete ottenne nel 1992 ufficialmente la licenza di trasmissione come canale nazionale, acquisendo delle frequenze proprie. Dal 1990 al 1992 si alternarono alla conduzione del TGA Tonino Polistena, Gigio D'Ambrosio e Francesco Perilli. La redazione, inoltre, si avvaleva della consulenza di Maurizio Mosca per la realizzazione di speciali dedicati allo sport. Dalla seconda met\u00e0 degli anni novanta il palinsesto, con l'eccezione del TGA, fu composto quasi esclusivamente da televendite.\nNel 1997 l'editore sigl\u00f2 un accordo decennale con MTV Europe per trasmettere su territorio nazionale i programmi del canale musicale, intervallati da alcune edizioni del notiziario e dalle televendite mattutine. Il 3 giugno 1998 fu emanato dal Ministero delle comunicazioni un provvedimento che estese la copertura di Rete A a varie province italiane non ancora raggiunte dal suo segnale, incluse gran parte delle regioni Sardegna e Sicilia, grazie alla riassegnazione delle frequenze di Vetrina D+, che termin\u00f2 le trasmissioni via etere il 31 dicembre 1997.\nAnni duemila.\nL'accordo con MTV mise a rischio nel 2000 la concessione governativa, perch\u00e9 il Ministero delle comunicazioni riteneva che la linea editoriale della rete fosse controllata di fatto, attraverso la concessionaria pubblicitaria, da Viacom, proprietaria di MTV. Nel dicembre 2000 Rete A si accord\u00f2 quindi con la rete televisiva tedesca VIVA per sostituire MTV, la quale, a sua volta, fu trasferita su TMC 2. L'accordo prevedeva la trasmissione del 70% di programmi prodotti in Italia e del restante 30% di produzioni tedesche. Nacque cos\u00ec, il 1\u00ba maggio 2001, Rete A - VIVA, canale a carattere musicale con programmi condotti da veejay italiani come Lucilla Agosti, Christian Bani, Sara Valbusa, Alessandro Cattelan ed Elisabetta Di Carlo. L'accordo dur\u00f2 solo undici mesi e di conseguenza, a partire dal 1\u00ba aprile 2002, la denominazione cambi\u00f2 di nuovo, in Rete A - All Music, proponendo un palinsesto sostanzialmente uguale a quello precedente, con vari programmi e rubriche a carattere musicale e rotazione di videoclip musicali. Il 22 dicembre 2004 Rete A - All Music venne acquisita dal Gruppo Editoriale L'Espresso per 115 milioni di euro. Dal 3 ottobre 2005, la rete cominci\u00f2 a mantenere solamente la dicitura di \"All Music\", e si trasfer\u00ec nella sede milanese dell'editore, in Via Nervesa 21.\nEmittenti affiliate.\nRete A trasmise in syndication dal 1983 al 1992. Le regioni scoperte dal segnale al tempo della syndication erano Trentino-Alto Adige, Veneto, Friuli Venezia Giulia e alcune zone di Piemonte, Umbria, Molise, Basilicata e Sicilia."}
{"id": "310460", "revid": "640277", "url": "https://it.wikipedia.org/wiki?curid=310460", "title": "Sistema politico del Cile", "text": ""}
{"id": "310467", "revid": "838137", "url": "https://it.wikipedia.org/wiki?curid=310467", "title": "Mobile Switching Center", "text": "In telecomunicazioni il Mobile Switching Center \u00e8 l'elemento della rete di telefonia mobile GSM che interfaccia il controller della stessa con i Base Station Controller (BSC) con finalit\u00e0 di commutazione da e verso le altre reti di telecomunicazioni fisse quali rete telefonica (PSTN \"Public Switching Telephone Network\") e rete dati (PDN \"Public Data Network\") cio\u00e8 Internet. \nUn particolare MSC \u00e8 il \"Gateway-Mobile Switching Center\", che oltre alle propriet\u00e0 del MSC, interfaccia anche con la rete telefonica fissa.\nInoltre il Mobile Switching Center \u00e8 responsabile del call set-up, release e routing e fornisce funzioni di \"service billing\", di registrazione e di autenticazione."}
{"id": "310468", "revid": "22828", "url": "https://it.wikipedia.org/wiki?curid=310468", "title": "Sistemi di collaudo automatico", "text": ""}
{"id": "310480", "revid": "86599", "url": "https://it.wikipedia.org/wiki?curid=310480", "title": "Lista di asteroidi (7001-8000)", "text": "Di seguito una lista di asteroidi dal numero 7001 al 8000 con data di scoperta e scopritore."}
{"id": "310489", "revid": "583334", "url": "https://it.wikipedia.org/wiki?curid=310489", "title": "Telemontecarlo", "text": "Telemontecarlo (abbreviato in TMC) \u00e8 stata l'emittente televisiva privata di lingua italiana del Principato di Monaco, attiva dal 1974 al 2001.\nLa rete monegasca fu, negli anni settanta e nei primi anni ottanta, la principale alternativa ai canali televisivi della Rai, essendo una delle emittenti televisive internazionali in lingua italiana ricevibili nella penisola italiana.\nA partire dalla met\u00e0 degli ottanta, Telemontecarlo divenne sempre pi\u00f9 un canale di nicchia, dopo l'ascesa dei canali Fininvest, in particolare di Canale 5. Nel 1990, ottenne dalla legge Mamm\u00ec la concessione di trasmettere sull'intero territorio nazionale.\nA seguito dell'acquisizione avvenuta il 6 agosto 2000 da parte di Seat Pagine Gialle, societ\u00e0 allora appartenente a Telecom Italia, cambi\u00f2 ufficialmente e definitivamente nome in LA7 il 24 giugno 2001.\nStoria.\nLa nascita e la gestione T\u00e9l\u00e9 Monte Carlo (1974-1985).\nNacque inizialmente come costola in lingua italiana di T\u00e9l\u00e9 Monte Carlo, la televisione nazionale del Principato di Monaco che invece trasmetteva e trasmette tutt'oggi in lingua francese. Alcune trasmissioni in via sperimentale vi furono gi\u00e0 dall'inizio del 1973, e lo scopo per cui era stata inaugurata questa versione in lingua italiana di Tele Monte-Carlo era quello di rispondere inizialmente alle esigenze della forte comunit\u00e0 italiana presente nel Principato di Monaco. Inizi\u00f2 ufficialmente a trasmettere il 5 agosto 1974, un mese dopo la sentenza della Corte costituzionale italiana 10 luglio 1974, n. 225 che sanciva la legittimit\u00e0 degli impianti di ripetizione dei segnali televisivi esteri. Si qualific\u00f2 quindi come una emittente bilingue, e fin dal primo anno diffuse i suoi programmi a colori (sistema S\u00c9CAM, poi sostituito dal PAL quando l'emittente pass\u00f2 in mano a Rede Globo), suscitando un immediato interesse nei telespettatori italiani (la Rai inizi\u00f2 a trasmettere ufficialmente a colori solo a partire dal 1\u00ba febbraio 1977).\nLe trasmissioni iniziarono alle 17:45 con il programma musicale \"Un peu d'amour, d'amiti\u00e9 et beaucoup de musique\" condotto da Jocelyn Hattab, che all'epoca della trasmissione ancora non parlava bene l'italiano, e da sua moglie Sophie. Trasmettendo fuori dai confini italiani (ma con una serie di ripetitori in territorio italiano tale da poter essere ben ricevuta in buona parte della penisola italiana) l'emittente diffondeva i suoi programmi anche in Italia su scala nazionale, erodendo cos\u00ec l'allora vigente monopolio TV diventando cos\u00ec (assieme alle altre due televisioni estere in lingua italiana TV Koper-Capodistria e TSI) la prima vera alternativa alle reti Rai per il pubblico italiano.\nInoltre Tele Monte-Carlo, proprio in virt\u00f9 di essere una TV monegasca, poteva realizzare trasmissioni in diretta via etere e su scala nazionale, rispetto ai network privati italiani di scala nazionale, ai quali tale possibilit\u00e0 rester\u00e0 negata fino al 1991, perch\u00e9 era un diritto del solo servizio televisivo pubblico. Come la Rai, anche Tele Monte-Carlo era un membro appartenente all'Eurovisione. L'ingegnere Henri de France partecip\u00f2, dal 1976 al 1980, alla creazione e al funzionamento della rete di ripetitori di Tele Monte-Carlo in Italia.\nEbbe tra i suoi primi collaboratori il giornalista sportivo Gianni Brera, che sar\u00e0 curatore del primo programma sportivo della rete, \"Puntosport\", ed anche Mike Bongiorno, seppur in maniera non del tutto ufficiale. Alla rete lavor\u00f2 anche Indro Montanelli, che fond\u00f2 nel 1976 il telegiornale della rete chiamato \"Il Giornale nuovo\", gestito dal quotidiano omonimo milanese, da lui stesso fondato. Il notiziario era condensato in dieci minuti, diviso in due parti: nella prima, (\"Notiziario\") un annunciatore, Antonio Devia, leggeva le notizie pi\u00f9 importanti della giornata (i testi erano scritti dalla redazione del \"Giornale\"); nella seconda (\"Editoriale\") appariva in video Indro Montanelli (o un editorialista principe del quotidiano milanese: Enzo Bettiza, Mario Cervi, Cesare Zappulli), che diceva la propria opinione sul fatto del giorno. Il commento era registrato in tarda mattinata a Milano e poi trasportato a Monaco in automobile. Dal 29 agosto 1977 il telegiornale si sdoppi\u00f2 in due edizioni serali. Dal 17 gennaio al 28 agosto 1977 questo notiziario veniva preceduto dal programma serale di approfondimento giornalistico curato da Luisella Berrino intitolato \"Montecarlo sera\", che poi avrebbe preceduto l\u2019edizione notturna. Inoltre dal 1980 al 1982 veniva trasmesso un breve TG pomeridiano dalla durata di un quarto d'ora circa, il \"Monte-Carlo news\".\nDal 1978 al 1980 Tele Monte-Carlo ebbe come direttore dei programmi il conduttore e autore TV Paolo Limiti, che qui ide\u00f2 varie trasmissioni tra cui la rubrica di cucina \"Telemen\u00f9\" condotta da Wilma De Angelis in seguito ribattezzata \"Sale, pepe e fantasia\" in onda con successo per tutti gli anni ottanta. Nel 1979 approda sul canale monegasco anche Sandra Mondaini con il variet\u00e0 di prima serata \"Stasera mi sento milionaria\". Nel 1980 il conduttore televisivo Ettore Andenna fu per un anno direttore dei programmi. In quell'anno andarono in onda sull'emittente monegasca alcuni suoi programmi (realizzati negli studi milanesi di Antenna 3 Lombardia), quali il mattutino \"Telemattina\" e il quiz preserale \"Scusi, le faccio un assegno?\". Sempre nel 1980 Gianfranco Funari debutt\u00f2 con un programma tutto suo, il talk-show di seconda serata \"Torti in faccia\", registrato nella sede milanese dell'emittente.\nTra le trasmissioni agli inizi degli anni ottanta, sono da ricordare i due quiz preserali \"Il buggzzum\" e \"Gli affari sono affari\", entrambi condotti da Roberto Arnaldi (Robertino di Radio Monte Carlo).\nNel 1981 si vociferava l'intenzione di messa in vendita da parte della propriet\u00e0 franco-monegasca della filiale in lingua italiana di Tele Monte-Carlo, \"TVI - TV Internazionale\".\nQuesto trov\u00f2 conferma nel 1983 con l'adozione di un nuovo formato del disegno del marchio usato per la filiale in modo da distinguerla unicamente dalla sorella di lingua francese, operazione che anche lei fece, dopo aver utilizzato per anni entrambe un unico tipo di marchio. Nel logo dell'emittente la grafia seguita era quella francese, perci\u00f2 il sostantivo \"Tele\" era scritto \"T\u00e9l\u00e9\"; grafia che per\u00f2 non \u00e8 mai stata utilizzata dalla stampa italiana. Sempre nei primi anni quando c'era la sigla dell'Eurovisione il nome che compariva era quello di \"Radio T\u00e9l\u00e9 Monte Carlo\" ovvero \"Radio T\u00e9l\u00e9vision de Monte Carlo\", detto anche in italiano \"Radio Televisione di Monte Carlo\".\nIl 18 marzo 1982 la Rai acquis\u00ec met\u00e0 del pacchetto azionario dell'emittente dalla propriet\u00e0 franco-monegasca fondatrice dell'emittente, per timore che Canale 5 si impossessasse del satellite a disposizione di Tele Monte-Carlo. Questo atto caus\u00f2 poco tempo dopo alcuni disguidi che sfociarono nella fuoriuscita della redazione de il Giornale dalla rete e la chiusura di \"Monte-Carlo news\". Rimasero quindi solo due brevi telegiornali (\"Notizie Flash\"), ridotti a uno solo nel 1985. In quel periodo, inoltre, la rete replic\u00f2 alcune vecchie trasmissioni della Rai, come ad esempio \"Lascia o raddoppia?\", \"Studio Uno\" e \"Discoring\".\nA partire comunque dalla met\u00e0 degli anni ottanta la Tele Monte-Carlo italiana (che fino ad allora aveva avuto un discreto seguito in Italia) inizi\u00f2 mano a mano a eclissarsi dal panorama televisivo, a causa dall'avvento dei grandi network privati nazionali, \"in primis\" del gruppo Fininvest, finendo con ricoprire un ruolo di nicchia nel panorama televisivo italiano.\nL'arrivo di Rede Globo (1985-1990).\nIl 4 agosto 1985 la stazione televisiva fu acquistata al 90% dai proprietari di Rede Globo, che le diedero come logo quello del potente network brasiliano; il restante 10% rimase di propriet\u00e0 della Rai. La direzione del canale fu affidata a Herbert Fiuza, che deleg\u00f2 la gestione delle produzioni interne a Carlo Briani.\nCon l'arrivo di Rede Globo vi fu anche l'apertura del nuovo centro di produzione TV del canale a Roma, in Piazza della Balduina 48. Inaugurato nel 1986, divenne lo stabilimento principale di Telemontecarlo (mentre le sedi di Monte-Carlo e Milano da allora rivestirono un ruolo sempre pi\u00f9 marginale) e rimase in attivit\u00e0 fino al 1998. In conseguenza di ci\u00f2, diversi programmi brasiliani furono trasmessi in versione italiana, tra cui le seguenti telenovelas (che in parte erano state precedentemente trasmesse su altri canali nazionali): \"Gabriela\", \"Dancin' Days\", \"Agua Viva\", \"Vite rubate\", \"Mamma Vittoria\", \"Happy End\", \"Giungla di cemento\", \"La padroncina - Il cammino della libert\u00e0\", \"Doppio imbroglio\", \"Adamo contro Eva\", \"Terre sconfinate\", \"Potere\".\nOltre alle telenovelas, l'emittente diffuse miniserie e telefilm di produzione brasiliana, fra i quali: \"Tris di cuori\", \"Scacco alla mafia\", \"Lampi\u00e3o e Maria Bonita\", \"Roxana Banana\", \"Anarchici grazie a Dio\", \"Societ\u00e0 a irresponsabilit\u00e0 illimitata\". In quel periodo comparivano in palinsesto anche alcuni telefilm statunitensi per ragazzi fra i quali \"Get Smart\", \"Batman\", \"I misteri di Nancy Drew\" e \"Segreti e misteri\". Per i pi\u00f9 piccoli in palinsesto c'era il contenitore pomeridiano \"L'albero della cuccagna\" con gag in studio, giochi e cartoni animati giapponesi. Furono poche le autoproduzioni: il talk show \"Specchio della vita\", il contenitore \"TV Donna\" condotto da Carla Urban, oltre al consolidato programma culinario \"Sale, pepe e... fantasia\".\nMolto curato \u00e8 in questa fase anche il telegiornale della rete, che nel febbraio 1986, con la direzione di Ricardo Pereira, affiancato da Roberto Quintini, assunse il nome di \"TMC News\". Fu il primo in Italia a doppia conduzione (alternata fra un giornalista uomo e una giornalista donna) e con riprese (in studio) dinamiche (non statiche): era una novit\u00e0 per l'informazione televisiva italiana di quei tempi. \nOltre a questi programmi, venivano seguiti i festeggiamenti e le manifestazioni legate al carnevale di Rio de Janeiro mentre sul fronte sportivo furono trasmesse le partite di calcio del campionato brasiliano e anche quelle della Nazionale brasiliana. Anche la parte grafica della rete aveva risentito dell'arrivo di Rede Globo, adottando alcune sigle originali del canale brasiliano e i bumper (molti riadattati a Roma da grafici come Fiammetta Grasselli, mentre la maggior parte delle musiche furono composte o riarrangiate da Silvio Amato), e perfino alcuni giornalisti brasiliani lavorarono per la rete, ad esempio Jos\u00e9 Altafini.\nGli ultimi anni di Rede Globo e la gestione Montedison (1990-1995).\nNel 1987 cominciarono a circolare voci su una possibile vendita della maggioranza delle azioni di Telemontecarlo da parte di Rede Globo, probabilmente a causa dei pochi riscontri di pubblico registrati dal canale (anche se le prime rilevazioni Auditel risalgono al 1995): si mostr\u00f2 interessato il gruppo Rizzoli-Corriere della Sera, all'epoca controllato per la maggior parte da una finanziaria legata a FIAT, salvo rinunciarci due anni dopo.\nIl 12 ottobre 1990 Rede Globo inizi\u00f2 a defilarsi da Telemontecarlo cedendo il 40% della propriet\u00e0 alla Montedison, guidata all'epoca da Raul Gardini. Rede Globo mantenne il 50% della propriet\u00e0 e la Rai il 10%.\nNel 1992, Telemontecarlo fu una delle prime emittenti private ad attivare un proprio servizio di teletext: il TMCVideo.\nNel 1993, la Montedison (nel frattempo passata di mano ad Antonio Ferruzzi) complet\u00f2 l'acquisizione dell'emittente e nomin\u00f2 Emmanuele Milano (gi\u00e0 direttore di Rai 1) direttore generale del network.\nIn questo periodo la rete non sembr\u00f2 possedere una linea editoriale facilmente identificabile, nonostante non mancassero nella programmazione (prevalentemente a carattere sportivo) programmi comici come \"Banane\" del 1990 (con Fabio Fazio, Gioele Dix, Paolo Hendel, Maria Amelia Monti, Silvio Orlando, David Riondino) e \"Teste di gomma\", programma di satira politica che vedeva protagonisti pupazzi di gommapiuma che riproducevano i politici italiani; dal format di quest'ultimo programma venne poi ideato quello della trasmissione di Canale 5 \"Gommapiuma\".\nVari personaggi famosi, transfughi dalle emittenti principali, trovarono un momentaneo spazio nella TV italo-monegasca, da Luciano Rispoli con \"Ho fatto 13!!!\" a Mino Damato, che nella stagione 1991-1992 condusse il programma d'approfondimento \"I.T.\", suscitando notevoli polemiche per aver trasmesso il filmato della finta esecuzione di un condannato alla sedia elettrica, e Loretta Goggi (gi\u00e0 interprete del bumper pubblicitario dal 1987 al 1991, come il cantante Tom Petty, che invece l'aveva cantato dal 1985 al 1987 e dal 1991 al 1994, mentre Leandro Barsotti dal 1994 al 1995), che nella stessa stagione present\u00f2 il variet\u00e0 di seconda serata \"Festa di compleanno\" (nella seconda stagione alla Goggi subentr\u00f2 Gigliola Cinquetti).\nVennero inoltre lanciati volti che diventeranno molto popolari dopo alcuni anni, come Alessia Marcuzzi (conduttrice nella stagione 1992-93 insieme a Mauro Serio del programma per ragazzi \"Amici mostri\"); Paola Perego, alla guida del variet\u00e0 \"Settimo squillo\", in cui \u00e8 affiancata dall'attore Remo Girone (la Perego conduce anche il programma di medicina \"Quando c'\u00e8 la salute\") e Tiberio Timperi, uno degli speaker del notiziario della rete, che in seguito affiancher\u00e0 proprio la Perego nella seconda edizione di \"Quando c'\u00e8 la salute\". Sempre in questo periodo lavora nel canale italo-monegasco anche un'esordiente Simona Ventura, in qualit\u00e0 di giornalista sportiva.\nSempre nel 1992, pot\u00e9 trasmettere parte delle Olimpiadi di Barcellona, accompagnate dal mini cartone belga \"Zoolimpics\".\nDal biennio 1992-1993 il palinsesto si arricch\u00ec di nuovi programmi come \"La pi\u00f9 bella sei tu\" e \"Tappeto volante\" di Luciano Rispoli (accompagnato in qualit\u00e0 di padrona di casa da Melba Ruffo, e con Rita Forte per la parte musicale), \"Verde Fazzuoli\" di Federico Fazzuoli (risposta di Telemontecarlo alla \"Linea verde\" di Rai 1) e presero l'avvio una serie di programmi sperimentali a forte innovazione attivi su target giovanili prodotti con la formula del barter da Lorenzo Torraca (finanziati da inserzionisti pubblicitari e ceduti a costo zero all'emittente) come \"T.R.I.B.U.\" con Geg\u00e8 Telesforo e \"The Lion Trophy Show\" con Emily De Cesare.\nIl piatto forte della rete per\u00f2 fu lo sport, dal calcio (il canale poteva trasmettere, in quanto monegasco e membro dell'Eurovisione, le partite degli Europei e dei Mondiali, eludendo dunque l'esclusiva delle reti Rai, inoltre per la stagione 1993-1994 la Juventus vendette i diritti delle sue partite casalinghe di Coppa UEFA a TMC) alle regate di vela dell'America's Cup, passando per lo sci alpino, di cui vengono trasmesse con la telecronaca di Bruno Gattai le gare di Coppa del Mondo e i Campionati Mondiali. Punta di diamante della programmazione sportiva fu \"Galagoal\", la trasmissione calcistica che nel 1990 aveva visto l'esordio, in qualit\u00e0 di conduttrice, di una giovanissima Alba Parietti issata su un vertiginoso sgabello insieme a un altrettanto giovane Massimo Caputi che diventer\u00e0 telecronista delle partite trasmesse da Telemontecarlo, facendo per anni coppia con l'ex calciatore Giacomo Bulgarelli.\nAlba Parietti condurr\u00e0 sul canale italo-monegasco anche il variet\u00e0 \"Tre donne intorno al coro\" assieme ad Athina Cenci e Susanna Agnelli e il talk show \"Corpo a corpo\".\nNel 1993 Sandro Curzi, ex direttore del TG3, fu nominato direttore del TMC News. Nel 1994 arriv\u00f2 dalla Rai anche Corrado Augias, che diede vita a una striscia quotidiana dopo il TG e poi a un settimanale di cultura e attualit\u00e0 in prima serata intitolato \"Domino\".\nLa scarsa copertura del segnale, un palinsesto debole, poco competitivo e continuamente rimaneggiato (dovuto anche a una linea editoriale non chiara) e un mercato pubblicitario monopolizzato dalle reti del gruppo Fininvest (Canale 5, Italia 1 e Rete 4) furono le spine nel fianco della Telemontecarlo di Montedison, che non riusc\u00ec mai a decollare veramente.\nLa gestione Cecchi Gori Group (1995-2000).\nIl 20 luglio 1995 l'imprenditore Vittorio Cecchi Gori, tramite la sua societ\u00e0 Cecchi Gori Group, dopo aver ottenuto l'assenso delle autorit\u00e0 del Principato di Monaco acquist\u00f2 la storica emittente nel tentativo di creare, con l'altro network di sua propriet\u00e0 Videomusic poi ribattezzato, il 1\u00ba giugno 1996, TMC 2, un \"terzo polo televisivo\" che spezzasse il duopolio costituito dalle reti Rai e dalle reti Mediaset (Canale 5, Italia 1 e Rete 4). Pochi mesi prima, dal 28 aprile 1995, gli ascolti dell'emittente iniziarono a essere rilevati dall'Auditel.\nCon la direzione di Michele Franceschelli (ex direttore di Rete 4) si cerc\u00f2 di proporre un palinsesto allettante, che potesse rappresentare un'alternativa ai colossi Rai e Mediaset. Franceschelli, per\u00f2, non fece altro che proporre format gi\u00e0 presenti sulle reti dei duopolisti (ad esempio sulla falsariga de \"I Bellissimi di Retequattro\" nella seconda serata del canale inizi\u00f2 ad andare in onda il ciclo di film \"I Magnifici di TMC\", che pescava a piene mani dalla consistente library dell'imprenditore fiorentino).\nFurono chiamati alcuni volti noti come Marco Balestri (con il talk show sentimentale \"Strettamente personale\"), Jocelyn Hattab (assieme a Sabrina Salerno, Simona Tagli, Anna Valle e Angela Melillo conduce il game show \"Il grande gioco del mercante in fiera\", riedizione de \"Il grande gioco dell'oca\", altro suo programma andato in onda con successo alcuni anni prima su Rai 2, inoltre ripropose \"Se io fossi Sherlock Holmes\"), Paola Saluzzi (gi\u00e0 conduttrice del tg e alla guida del variet\u00e0 \"Semaforo giallo\"), Toto Cutugno (con il programma musicale \"Sei Forte\"), Gianfranco D'Angelo e Cinzia Leone, insieme a una banda di comici e cantanti con il variet\u00e0 \"Retromarsh!!!\" che vuole ribattere la stessa strada del vecchio \"Drive In\" di Italia 1, Luciano Rispoli (con il confermato \"Tappeto volante\", uno dei pochi grandi successi del network) affiancato da Roberta Capua che sostitu\u00ec la Ruffo e il programma giovanile \"Generazione X\" con Pierluigi Diaco (quest'ultima trasmissione caus\u00f2 una \"querelle\" con Italia 1, che nella stessa annata mand\u00f2 in onda un programma omonimo condotto da Ambra Angiolini); fu inoltre creata una striscia tardo-pomeridiana dedicata ai ragazzi intitolata \"Zap Zap \"(condotta da Guido Cavalleri e Marta Iacopini, che gi\u00e0 avevano condotto insieme per diversi anni l'analogo \"Ciao Ciao\" su Italia 1), in onda tutti i giorni alle 18:00 che ripropose fondamentalmente varie serie di cartoni animati giapponesi gi\u00e0 trasmesse in precedenza da altre reti. Tuttavia, sempre per il pubblico infantile, la rete acquis\u00ec anche il diritto di trasmettere alcuni dei cartoni animati di Cartoon Network, che vennero inseriti in un contenitore mattutino dal titolo omonimo, condotto da Emanuela Panatta e Beppe Rispoli.\nTuttavia lo share medio della rete non raggiunse (se non in pochi casi) i livelli sperati, non riuscendo nemmeno stavolta ad affermare il canale come terzo polo TV italiano, tanto per tali scelte editoriali quanto per l'annoso e irrisolto problema delle scarse frequenze e della conseguente copertura territoriale limitata.\nPer la stagione 1996-1997 l'emittente si aggiudic\u00f2 i diritti del campionato italiano di calcio di serie A, strappandoli alla Rai, ma non forn\u00ec in tempo utile alla Lega Calcio le fideiussioni bancarie a garanzia del pagamento dei diritti. Dopo una serie di diatribe e accordi, alla rete fu concesso di trasmettere, grazie allo scorporo in pi\u00f9 pacchetti dei diritti in chiaro, la visione dei gol del campionato dalle 19:00 alle 20:30, in concorrenza per\u00f2 con i telegiornali che possono trasmetterli ugualmente. Sul fronte calcistico fu comunque trasmesso un trofeo internazionale, la Coppa d'Africa.\nAltri punti di forza della programmazione sportiva del periodo furono \"Il processo di Biscardi\" del luned\u00ec sera, tornato nel frattempo da TMC 2 alla rete ammiraglia, \"Goleada\" (versione aggiornata di \"Galagol\") di Massimo Caputi (anch'esso in precedenza trasmesso da TMC 2), nella prima edizione affiancato da Martina Colombari, nella seconda da Ela Weber e nella terza dalla calciatrice ed allenatrice Carolina Morace, le gare di Coppa del Mondo di sci alpino, il campionato italiano di Superturismo, la rubrica \"Crono -Tempo di motori\". \nIl 12 febbraio 1997, per la seconda volta (la prima fu nel 1996 con Mediaset), una rete privata trasmise in chiaro e in esclusiva una partita di calcio della nazionale italiana valida per la qualificazione al campionato mondiale, Inghilterra-Italia, vinta dagli azzurri per 1-0. Il riscontro di pubblico ottenuto, in linea con quello delle altre partite della nazionale, pose il problema della validit\u00e0 del palinsesto attraverso cui l'emittente cerc\u00f2 di scalfire il duopolio televisivo, al di l\u00e0 del problema irrisolto della limitata copertura territoriale.\nNell'autunno 1997 torn\u00f2 Wilma De Angelis, uno dei volti storici dell'emittente e gi\u00e0 conduttrice negli anni ottanta della rubrica di cucina \"Sale, pepe e fantasia\", con un programma mattutino intitolato \"Due come voi\", condotto insieme a Benedicta Boccoli.\nNell'autunno 1998 il palinsesto fu nuovamente rinnovato con programmi che cercano di catturare un pubblico pi\u00f9 \"profilato\". Grazie a questo ennesimo cambiamento di linea editoriale arrivarono l'ex annunciatrice della Rai, Ilaria Moscato (con il contenitore del mattino \"Casa, amore e fantasia\"), il visagista Diego Dalla Palma (con \"Questione di stile\"), mentre Alain Elkann, conduttore del fortunato spazio \"Due minuti un libro\", fu promosso conduttore di un talk show domenicale, \"Il caff\u00e8 della domenica\", che contrapponeva le chiacchiere di un salotto chic a quelle di un bar popolare. Rita Forte fu inaspettatamente trasformata in presentatrice (con \"Forte fortissima\").\nUn anno prima Antonio Lubrano accett\u00f2 il passaggio al canale diventando direttore di TMC News, il telegiornale della rete italo-monegasca, e conducendo la striscia quotidiana di servizio \"Candido\". Biagio Agnes fu nominato direttore del canale ma oltre a riproporre lo storico programma di medicina \"Check up\", ribattezzato \"Check up-salute\" condotto da Annalisa Manduca, non riusc\u00ec a risollevare il palinsesto poco competitivo del canale. L'emittente fu allora affidata a Sonia Raule e Rita Rusi\u0107, all'epoca moglie del proprietario Vittorio Cecchi Gori e produttrice cinematografica di successo; in tale periodo ebbe un certo riscontro lo spazio di divulgazione Stargate - Linea di confine, ispirato agli omonimi film e serie TV condotto da Roberto Giacobbo. Il 10 marzo 2000 alle 23:10 fu trasmessa la prima puntata del telefilm cult \"Sex and the City\" con Sarah Jessica Parker, inserito all'interno di un talk-show femminile intitolato \"Sesso, parlano le donne\" condotto da Anna Pettinelli, che faceva da cornice alla serie.\nNello stesso anno venne chiusa la sede centrale di trasmissione a Monte Carlo, in conseguenza dell'intenzione dell'emittente di voler irradiare il segnale dall'Italia nella prossima stagione televisiva. Ci\u00f2 comport\u00f2 il licenziamento di tutti i dipendenti che vi lavoravano. La loro protesta si fece sentire con una schermata televisiva apparsa su tutte le frequenze di Telemontecarlo il 30 maggio del 2000 dalla ore 20:05 alle ore 20:33, in cui si spiegava la ragione dell'interruzione delle trasmissioni:\nFino all'estate di quell'anno Telemontecarlo veniva trasmessa facendo partire il segnale dalle sedi di Milano e Roma e inviandolo in frequenza di servizio al trasmettitore della sede di Monaco, da cui poi raggiungeva il Principato, la Francia meridionale e l'Italia. Questo sistema veniva utilizzato per conservare lo status giuridico di televisione estera, quindi di canale monegasco. Dopo tale fatto la rete televisiva venne messa in onda direttamente da Roma (ormai da anni nella sede di Milano non veniva prodotto pi\u00f9 nulla) e fino all'ultimo si fece chiamare con la sola sigla TMC e non pi\u00f9 Telemontecarlo (anche se il pubblico e la stampa continuavano a chiamarla in entrambi i modi), perdendo cos\u00ec definitivamente la connotazione di rete monegasca e diventando emittente italiana a tutti gli effetti.\nLa sede di Monaco rest\u00f2 aperta ancora per qualche mese, per via del fatto che la rete doveva trasmettere i campionati di calcio europei di Belgio e Paesi Bassi del 2000.\nLa gestione Telecom Italia Media e la chiusura (2000-2001).\nIl 6 agosto 2000, Cecchi Gori, dopo un mese e mezzo di lunghe trattative seguite al sorgere di difficolt\u00e0 economiche, cedette TMC e TMC 2 a Seat Pagine Gialle, di Telecom Italia. La nuova propriet\u00e0 decise che, per rilanciare una volta per tutte il canale, c'era bisogno di adottare una veste e un nome del tutto nuovi cos\u00ec da renderlo in grado di competere con i canali nazionali principali dell'epoca (i tre della Rai e i tre di Mediaset). Il nuovo editore intendeva puntare come aveva dichiarato fin dall'inizio a un target giovanile per il rilancio della rete e per questo venne nominato direttore Roberto Giovalli, gi\u00e0 direttore di Italia 1. L'ultima stagione venne vissuta come un periodo di transizione, dove vennero confermati i palinsesti decisi in precedenza, ma allo stesso tempo si stava lavorando a un progetto di una nuova TV.\nIn una conferenza stampa tenuta il 3 maggio 2001 alla presenza dell'amministratore delegato Ernesto Mauri e del direttore di rete Roberto Giovalli venne comunicato ufficialmente che TMC sarebbe diventata LA7, e che la nuova rete sarebbe stata lanciata il 24 giugno successivo. Questo cambio di nome era nell'aria perch\u00e9 ormai il marchio Telemontecarlo da tantissimo tempo non corrispondeva pi\u00f9 alla realt\u00e0 che si era venuta a creare, visto che di monegasco non aveva pi\u00f9 nulla e quindi non aveva pi\u00f9 senso il suo utilizzo.\nInizi\u00f2 ben presto una campagna acquisti per il nuovo corso dell'emittente, e il pi\u00f9 importante fu quello di Gad Lerner, ex direttore del TG1, che il 6 giugno fu nominato nuovo direttore di \"TMC News\" e con esso gli furono affidate anche le direzioni della redazione sportiva \"TMC Sport\", e della redazione giornalistica di TMC 2, quest'ultimo incarico assunto il 18 giugno. Molto si invest\u00ec anche nella campagna pubblicitaria con promo televisivi su entrambe le reti, e con cartelloni per le strade che recitavano lo slogan: \"LA7 difficile spegnerla\". Inoltre nei due mesi precedenti, ogni cinque minuti il logo di TMC iniziava a roteare per alcuni secondi, mostrando quello di LA7, per poi fermarsi e tornare a quello di TMC.\nIl 24 giugno di quell'anno, durante il programma di gala dal titolo \"Prima serata\" condotto da Fabio Fazio e Luciana Littizzetto dalla discoteca Alcatraz di Milano, si sanc\u00ec ufficialmente la nascita di LA7 tramite un gesto simbolico compiuto alle ore 22:35, quando i conduttori si misero in collegamento video con la casa di un'arzilla signora settantenne e invitarono lei a premere il tasto 7 del proprio telecomando per fermare cos\u00ec la rotazione del logo TMC-LA7, che cominci\u00f2 a roteare sullo schermo al momento dell'inizio del programma di gala. Tale gesto voleva rappresentare una sorta di \"spartiacque\" tra un \"prima\" e un \"dopo\" diversi tra loro; e cos\u00ec da quel momento TMC divenne ufficialmente LA7. Ma in realt\u00e0 il logo di TMC venne affiancato al nuovo marchio in alto a destra del teleschermo completamente trasparente. Questa disposizione dei loghi fu fatta per abituare gradualmente il pubblico al nuovo marchio adottato dall'emittente, e dimostrare una sorta di continuit\u00e0 e innovazione allo stesso tempo. Il logo di TMC rimase in video fino alla mezzanotte di domenica 9 settembre 2001 per poi scomparire definitivamente, lasciando visibile solo quello di LA7.\nL'archivio di Telemontecarlo \u00e8 oggi propriet\u00e0 di LA7, ma non \u00e8 completo, in quanto manca tutto il materiale realizzato nella sede del Principato di Monaco e in quella di Milano nel periodo che va dal 1974 al 1985, ovvero quando la Telemontecarlo italiana era di propriet\u00e0 franco-monegasca, perch\u00e9 non \u00e8 stato ceduto durante la vendita a Rede Globo. Tale materiale \u00e8 ancora oggi propriet\u00e0 di Groupe TF1 (societ\u00e0 proprietaria della Tele Monte Carlo francese). L'archivio appartenente a LA7 comprende dunque tutto il materiale realizzato dall'autunno 1985 in poi, ovvero alle produzioni andate in onda a partire dall'inizio della gestione di Rede Globo, che venivano realizzate in prevalenza dalla sede romana di via della Balduina (inaugurata proprio all'inizio della gestione \"brasiliana\" del canale) e in misura minore da quella monegasca e da quella milanese. Il motivo della mancanza del materiale della prima gestione \u00e8 dovuta anche al fatto che le trasmissioni realizzate a Milano erano solo registrate, mentre per la messa in onda si portava la cassetta in automobile fino a Monte Carlo per poi essere da l\u00ec irradiata e poi inserita dunque nell'archivio della suddetta sede.\nL'unico detentore e depositario del nome Tele Monte-Carlo \u00e8 il canale di lingua francese perch\u00e9 quello in lingua italiana, fin dalla sua nascita, era solo una filiale del primo e la sua vera ragione sociale era \"TVI-TV Internazionale\". Per cui l'emittente, quando, durante gli ultimi mesi della gestione Cecchi Gori Group e con l'inizio della gestione Telecom Italia Media, cess\u00f2 di trasmettere dal territorio monegasco, per continuare a utilizzare il marchio Tele Monte Carlo in Italia dovette pagare i diritti al canale di lingua francese di compropriet\u00e0 del Governo del Principato di Monaco e di TF1, in base a un accordo siglato in precedenza con le autorit\u00e0 monegasche. Il pagamento di questi diritti cess\u00f2 quando l'emittente cambi\u00f2 nome in LA7.\nEmittenti ripetitrici.\nTelemontecarlo per trasmettere sul territorio italiano aveva un trasmettitore sul Monte Agel in territorio francese (ma l'impianto godeva della extraterritorialit\u00e0) rivolto verso l'Italia e che sovrasta il Principato di Monaco (canale UHF 35) e delle emittenti che ne ripetevano il segnale. Ecco una lista incompleta delle emittenti del \"Consorzio Tele Monte-Carlo\":\nAnnunciatrici.\nAnche Telemontecarlo ha avuto le proprie annunciatrici: Loredana Bolis e Liliana Dell'Acqua negli anni settanta, a cui si aggiunsero Cinzia Sgambati, Tiziana Arona, Raffaella Bragazzi e Sissi Carullo nei primi anni ottanta.\nPoi, a met\u00e0 degli anni ottanta, con il passaggio alla brasiliana Rede Globo, il network adott\u00f2 un formato pi\u00f9 americano che europeo e la figura dell'annunciatrice fu abolita.\nIn seguito, nel 1996, con l'avvento della gestione Cecchi Gori Group, la figura dell'annunciatrice venne ripristinata con Paola Rota (che in precedenza aveva svolto tale mansione sulla syndication Odeon TV), poi sostituita nel 1999 da Athama Martelli e Barbara Bernardi, ultime due signorine buonasera di TMC, attive fino al 2001, anno della chiusura del canale. Dal 2001, con la sostituzione di TMC con LA7, la figura della \"signorina buonasera\" venne definitivamente cancellata."}
{"id": "310491", "revid": "1186766", "url": "https://it.wikipedia.org/wiki?curid=310491", "title": "Ate (disambigua)", "text": ""}
{"id": "310496", "revid": "438678", "url": "https://it.wikipedia.org/wiki?curid=310496", "title": "Cicciolina e Moana &quot;Mondiali&quot;", "text": "Cicciolina e Moana \"Mondiali\" \u00e8 un film pornografico del 1990 diretto da Mario Bianchi e Riccardo Schicchi, con protagoniste Ilona Staller e Moana Pozzi. La regia \u00e8 accreditata con lo pseudonimo Jim Reynolds. Il film \u00e8 stato distribuito in DVD con il titolo Mundial Sex - Cicciolina e Moana ai Mondiali.\nIlona Staller e Moana Pozzi interpretano loro stesse. Presenti anche imitazioni di Maradona (interpretato da un esilarante Ron Jeremy con tanto di attillatissima maglietta dell'Argentina), J\u00fcrgen Klinsmann, Ruud Gullit, Aldo Biscardi, Maria Teresa Ruta e Luca Cordero di Montezemolo. Inframezzati alle scene di sesso, sono stati inseriti nel film spezzoni di partite risalenti ai precedenti Campionati del Mondo del 1986.\nTrama.\nIlona Staller, in arte Cicciolina, e Moana Pozzi aiutano la nazionale di calcio italiana nel 1990 a vincere il campionato del mondo \"esaurendo\" a furia di sfiancanti prestazioni sessuali i \"malcapitati\" avversari. Sfiancano prima il centravanti della Germania Kataklinsman di cui si occupa la sola Moana introdottasi nell'hotel del ritiro della squadra, successivamente le due, questa volta in coppia, si occupano dell'asso argentino Maradona, e le rispettive deludenti prestazioni in campo dei giocatori suddetti conducono all'eliminazione delle loro nazionali dal torneo.\nInfine Cicciolina si reca da Gullit per un'intervista molto \"particolare\" prima dell'attesa finale tra Italia e Olanda. Ma gli sforzi della sola Ilona non bastano a fiaccare la prestanza atletica del fuoriclasse arancione e l'Italia \u00e8 sotto di 2 gol alla fine del primo tempo della partita. Richiamate all'opera in gran fretta Moana e Cicciolina si recano negli spogliatoi durante l'intervallo e sfiniscono definitivamente il giocatore prima del rientro in campo: grazie ai loro sforzi congiunti la nazionale italiana rimonta lo svantaggio e vince la Coppa del Mondo; seguiranno festeggiamenti all'insegna del sesso pi\u00f9 sfrenato."}
{"id": "310498", "revid": "1005847", "url": "https://it.wikipedia.org/wiki?curid=310498", "title": "Congresso nazionale cileno", "text": "Il Congresso nazionale (Spagnolo: \"Congreso nacional\") \u00e8 l'organo legislativo della Repubblica del Cile.\nIl Congresso nazionale del Cile \u00e8 stato fondato il 4 luglio 1811. Nel corso della storia \u00e8 stato chiuso e soppresso pi\u00f9 volte. L'ultima l'11 settembre 1973 quando con il golpe fu soppresso e dal 17 giugno 1974 i suoi poteri passarono alla giunta militare cilena, fino all'8 marzo 1990.\n\u00c8 formato da due camere: la Camera dei deputati (camera bassa), formata da 120 deputati e il Senato (camera alta), formata da 49 senatori.\nL'organizzazione del Congresso e i suoi poteri sono definiti dagli articoli compresi tra 42 e il 59 della vigente Costituzione e dalla legge costituzionale n. 18/918.\nIl palazzo del Congresso nazionale fu costruito durante gli ultimi anni del regime di Pinochet e si trova a Valpara\u00edso, 140 km circa a ovest della capitale, Santiago. Attualmente in Cile si sta discutendo la possibilit\u00e0 di riportare il Congresso nella sua sede originaria che si trova nella capitale."}
{"id": "310499", "revid": "1442080", "url": "https://it.wikipedia.org/wiki?curid=310499", "title": "Patrick O'Brian", "text": "Deve la sua fama nel mondo alla saga storica ambientata durante le Guerre napoleoniche, incentrata sui personaggi del capitano della Royal Navy Jack Aubrey e del suo fraterno amico ed inseparabile compagno di viaggio Stephen Maturin, medico di bordo, naturalista, letterato nonch\u00e9 agente segreto.\nBiografia.\nIl personaggio \u00e8 davvero circondato dal mistero. Le fonti comuni lo definiscono irlandese e pare infatti che egli stesso scherzasse su questo punto descrivendosi come \"un britannico di origine irlandese\".\nPubblic\u00f2 il suo primo romanzo all'et\u00e0 di 15 anni. Sposato, lasci\u00f2 la moglie e i due bambini nel 1940 per ragioni oscure. Fu agente segreto britannico durante la seconda guerra mondiale, anche se all'inizio lavorava come autista di ambulanza. Stando invece a quanto sostenuto da alcuni giornalisti britannici in una pubblicazione del 1998, egli sarebbe nato a Chalfont St. Peter, Buckinghamshire, che non fosse cattolico bens\u00ec il figlio di un medico di origine inglese e di una donna inglese. Nella biografia scritta da Dean King, \"Patrick O'Brian: A Life Revealed\" viene ricostruita la complessa vita e la personalit\u00e0 di quest'uomo di lettere.\nMor\u00ec in una stanza di albergo di Dublino all'et\u00e0 di 85 anni, e fu sepolto, secondo le sue disposizioni, nel cimitero della cittadina francese di Collioure, accanto alla sua ultima moglie Mary.\nSerie di Aubrey e Maturin.\nI venti romanzi che compongono la saga si distinguono per l'alta qualit\u00e0 delle ricerche storiche, per l'accurata esposizione delle complesse manovre navali all'epoca della marineria velica (che lo accostano ai libri di C.S. Forester e al protagonista delle sue storie, Horatio Hornblower) e per la descrizione dettagliata della vita nel XIX secolo, nonch\u00e9 per uno stile evocativo e ironico.\nOpere.\nSerie di \"Aubrey e Maturin\".\nIl 21\u00b0 libro \u00e8 incompiuto e limitato a tre capitoli dattiloscritti pi\u00f9 alcuni manoscritti delle parti successive, ma nonostante ci\u00f2 viene pubblicato postumo e messo in commercio dapprima (negli USA) con il titolo di \"21\".\nFilmografia.\nFilm tratti dai suoi romanzi.\nCuriosit\u00e0.\nTutte le copertine dei libri sono state illustrate da Geoff Hunt noto artista freelance.\nLa nave che appare come la \"Surprise\" nel film Master and Commander - Sfida ai confini del mare \u00e8 la \"HMS Rose\", copia odierna di una omonima fregata britannica (1757-1799), della generazione precedente a quella della vera HMS Surprise, che combatt\u00e9 nella guerra di Indipendenza Americana e fu affondata per bloccare un porto. A dispetto del nome, non fa parte della Royal Navy, ma appartiene al registro navale statunitense. O'Brian visit\u00f2 di persona la nave nel 1995 in occasione della presentazione del diciassettesimo libro della serie di Aubrey e Maturin, \"The Commodore\", insieme con la moglie ed il famoso giornalista Walter Cronkite. La vera \"Surprise\" fu catturata ai francesi nel 1794, quando si chiamava \"l'Unit\u00e8\", e radiata nel 1802. La sua azione di cattura in porto della fregata ribelle HMS \"Hermione\" (il cui equipaggio si era ammutinato, aveva massacrato l'odiato comandante, Hugh Pigot, gli ufficiali e la parte fedele dell'equipaggio, ed aveva consegnato la nave agli spagnoli) nel 1796 a Puerto Cabello \u00e8 vera, come molti dei fatti ricorrenti nei romanzi."}
{"id": "310517", "revid": "123117948", "url": "https://it.wikipedia.org/wiki?curid=310517", "title": "Videomusic", "text": "Videomusic \u00e8 stata un'emittente televisiva privata italiana. Fu una delle primissime emittenti europee tematiche, oltre a Music Box, a basare il proprio palinsesto su trasmissioni a carattere musicale, da videoclip a interi programmi.\nLa sede dell'emittente si trovava presso il centro produzioni televisive Il Ciocco a Castelvecchio Pascoli, frazione di Barga, Lucca; oggi il centro \u00e8 stato soppiantato da un hotel chiamato \"Music Hotel\".\nStoria.\nLa nascita.\nVideomusic nacque il 2 aprile 1984, in piena notte, sulle frequenze di Elefante TV, a sua volta evoluzione di TVS Telexpress, dal centro di produzione all'interno del complesso \"Il Ciocco\" di Castelvecchio Pascoli, frazione del comune di Barga, in Lucca. All'idea di una rete tematica musicale contribuirono molte persone, in primis Marialina Marcucci e Pier Luigi Stefani, ma anche Guelfo Marcucci (padre di Marialina e presidente della rete), l'avvocato Michele Lo Foco (uno degli ideatori della formula della rete), il produttore Ciro Dammicco, che divent\u00f2 direttore artistico della rete, e il produttore Daniele Baima Besquet.\nIl videoclip che inaugur\u00f2 le trasmissioni fu quello di \"All Night Long (All Night)\" di Lionel Richie. In realt\u00e0 le prime trasmissioni sperimentali del canale erano iniziate nel gennaio dello stesso anno.\nIl logo, una piccola scritta \"video\" su una \"M\" verde, fu ideato e disegnato da Graziano Gregori e la scenografia, in stile \"Blade Runner\", fu ideata da Bruno Rubeo, in seguito scenografo di Oliver Stone in alcuni film e candidato all'Oscar alcuni anni dopo per \"A spasso con Daisy\" di Bruce Beresford. Videomusic, insieme a Elefante TV e Retemia, \u00e8 stata una delle tre reti a diffusione nazionale con sede in Toscana.\nLa programmazione.\nI primi videoclip trasmessi furono \"Club Tropicana\" degli Wham!, \"Radio Ga Ga\" dei Queen, \"Soul Kissing\" di David Knopfler, \"Yah Mo B-There\" di James Ingram e Michael McDonald, \"Don't Cry\" degli Asia e \"Rock the Casbah\" dei Clash.\nNell'aprile 1984 l'emittente, diretta da Pier Luigi Stefani, dedic\u00f2 totalmente i propri sforzi ai programmi musicali con recensioni, interviste, videoclip, concerti, informazioni sulla musica e il mondo giovanile 24 ore su 24. Inizialmente i DJ erano quattro: Rick Hutton, Clive Griffiths, Johnny Parker e Tiziana Cappetti. Successivamente arrivarono Claudio De Tommasi, Antonella Monetti, Elisa Jane Satta, Attilio Grilloni e molti altri volti, noti e meno noti, fra cui Lorenzo Scoles, che debutt\u00f2 con la striscia comica \"Lo sconosciuto\".\nIl canale ebbe da subito un grande successo di pubblico tra i ragazzi. La rotazione dei video avveniva durante tutto l'arco della giornata all'interno di vari programmi, fra i quali \"On the Air\", condotto a rotazione, tra gli altri, da Gianfranco Monti e Marco Baldini. \"On the Air\" (in it. \"In onda\") era strutturato come un omologo radiofonico: dei conduttori si udivano solo le voci, mentre i clip musicali sostituivano i brani solo audio delle radio.\nMolte trasmissioni divennero programmi di culto: \"Hot Line\", condotto a rotazione da Marie Moniquette delle Lorimeri, Johnny Parker, Rick Hutton, Clive Griffiths, Elisa Satta, Claudio De Tommasi e, in seguito, anche da Attilio Grilloni; \"Heavy con Kleever\", dedicato all'hard rock e all'heavy metal, nel quale Clive vestiva i panni del metallaro Kleever; \"Blue Night\" e \"Moka Choc\", programmi di tendenza e contenitori culturali notturni, il primo condotto per un anno da Julia Jones e in seguito da Clare Ann Matz, il secondo da Larry Bolognesi; \"Segnali di fumo\" e \"Crazy Time\", con Rick Hutton e Clive Griffiths, contenente degli sketch e la rubrica \"Telemontepecora\"; \"Rock Revolution\", presentato da Mixo, sulla storia della musica anni Sessanta-Ottanta, realizzato con materiale d'archivio di reti televisive estere, soprattutto britanniche e statunitensi; \"Print\", programma dedicato alla letteratura; \"Caos time\", con Marco Mazzoli; \"Metropolis\", un viaggio nella cultura delle maggiori citt\u00e0 europee e americane e nei libri; \"Zona Mito\", contenitore di video musicali degli anni precedenti, con Paola Rota; \"Jazz X\", con Giuska Ursini.\nMonti, affiancato da Alberto Lorenzini, fu anche autore e conduttore di \"Le ombre\", poi divenuto \"Radio Lab\" (1991-1993), che andava in onda ogni sabato dalla mattina al primo pomeriggio, simile nel formato a \"On the Air\", tranne per il fatto che in video comparivano le sagome scure dei corpi dei due presentatori. All'interno di \"Radio Lab\", oltre alle interviste telefoniche a personaggi pi\u00f9 o meno noti, come addetti ai lavori del settore musicale, giornalisti, ma anche persone comuni, venivano mandati in onda messaggi lasciati dai telespettatori sulla segreteria telefonica della redazione. La trasmissione conteneva anche la rubrica \"La Scheda di Massimo Riserbo\", un intervento solo audio accompagnato da un filmato con immagini in tema, da parte di Giancarlo Trombetti, critico musicale e responsabile del palinsesto della rete, sotto pseudonimo per avere maggiore libert\u00e0 di commentare, anche con toni polemici e graffianti, un argomento specifico per ogni puntata.\n\"Video della settimana\" era il titolo della rubrica che dal luned\u00ec alla domenica successiva mandava in onda, pi\u00f9 volte nell'arco delle 24 ore, un filmato promozionale, ogni settimana diverso, di un artista o di un gruppo musicale internazionale, del quale si trattava in particolar modo la nuova uscita discografica considerata un evento musicale, che anticipasse o meno l'uscita di un nuovo album; il corrispettivo per la musica nazionale era \"Made in Italy\".\nNacque nel 1991 il \"VM Giornale\", diretto prima da Daniela Brancati e poi da Tana De Zulueta, realizzato e trasmesso da Roma, primo telegiornale per i giovani, che dedicava grande spazio alla musica, al cinema, all'ecologia e al lavoro: il tradizionale \"Buongiorno\" era sostituito dal pi\u00f9 informale \"Ciao\". Fra i giornalisti che qui iniziarono a lavorare ci furono anche Damiano Ficoneri e Alessandra Sardoni.\nSempre nel 1991, Videomusic fu tra le primissime emittenti nazionali private italiane ad attivare un proprio servizio di teletext: il MusicFax.\nVideomusic divenne famosa anche per le riprese dal vivo dei concerti dei pi\u00f9 grandi artisti rock in tourn\u00e9e in Italia, da David Bowie e Jethro Tull agli Iron Maiden, fino agli italiani di maggiore rilievo come Francesco De Gregori, Enrico Ruggeri e Ivano Fossati. Molti concerti furono poi pubblicati in home video e divennero in seguito oggetti di culto. Uno degli esempi pi\u00f9 noti \u00e8 il \"Live in Rome\" dei Nirvana, un DVD molto popolare fra i fan dei suddetti. La regia dal vivo dei concerti, diretta prima da Ruggero Montingelli, poi da Gabriele Cazzola e infine da Leonardo Conti, inizi\u00f2 a far scuola in Italia partendo proprio da Videomusic.\nL'acquisto da parte di Cecchi Gori e la chiusura.\nIl 3 marzo 1995 Vittorio Cecchi Gori acquist\u00f2 Beta Television (quindi Videomusic) dalla famiglia Marcucci. Il palinsesto divenne pi\u00f9 generalista, lasciando spazio anche allo sport, a film e telefilm. I programmi venivano allora realizzati tra Roma e Firenze, ma per i programmi musicali la sede continuava ad essere ancora il capoluogo toscano. Nel giugno 1996 il palinsesto di Videomusic venne ridotto a met\u00e0 giornata per dedicare il resto a una nuova TV, TMC 2, rete consorella di TMC. Questo nuovo canale ebbe una programmazione che proponeva principalmente sport e cinema. Nell'estate 1997 il logo di Videomusic spar\u00ec completamente dai teleschermi per far posto definitivamente a TMC 2, anche se la programmazione musicale riacquist\u00f2 pi\u00f9 spazio col passare degli anni. Nel 2000 si pens\u00f2 di ripristinarlo, ma ci\u00f2 non si realizz\u00f2 perch\u00e9 il canale fu acquistato da Telecom Italia Media. Il logo di Videomusic fece una breve riapparizione sugli schermi dalla mezzanotte del 16 al 22 aprile 2001 insieme a quello di TMC 2, nei giorni precedenti al debutto di MTV Italia sulle stesse frequenze, quando la programmazione era ormai tornata ad essere costituita di sola musica non stop e da qualche breve notiziario.\nDal 1\u00ba maggio 2001 il nuovo acquirente utilizz\u00f2 il canale esclusivamente per trasmettere MTV Italia, che era stata sfrattata sulle frequenze terrestri da Rete A, di fatto chiudendo anche l'esperienza di TMC 2. Sulle frequenze di Rete A nacque, nello stesso giorno, la versione italiana di VIVA, canale musicale tedesco.\nMTV Italia divenne proprietaria di una parte dell'archivio di Videomusic e lo ritrasmise soprattutto sul canale MTV Classic.\nUn gruppo di fan ed ex collaboratori di Videomusic ha realizzato poi un sito che ripropone materiale d'archivio tratto principalmente da VHS registrate dagli spettatori di tutta Italia. \nIl 29 agosto 2012, durante un incontro a Firenze, lo storico volto di Videomusic Clive Griffiths lanci\u00f2 un appello per far risorgere l'emittente musicale. All'incontro parteciparono anche altri volti noti del canale come Mixo, Gianfranco Monti, Clare Ann Matz e Johnny Parker.\nIn seguito a questo incontro, nel 2016 il nuovo canale nazionale SOS Television propose \"L'archivio e i racconti dietro le quinte\" di Videomusic: durante il programma, assieme al logo del canale, era presente sullo schermo anche quello storico di Videomusic. Questa trasmissione dur\u00f2 fino a giugno 2017.\nIl 1\u00ba luglio 2017 iniziarono le trasmissioni di un nuovo canale, Vuemme TV, fondato da Riccardo Lucchesi, che basa il suo palinsesto sui format dei vecchi programmi di Videomusic, oltre a mandare di nuovo in onda speciali, concerti e videoclip d'archivio.\nAnimazione.\nSempre tramite l'acquisizione di Videomusic da parte di Vittorio Cecchi Gori nel 1995, sul canale venne dato spazio alla trasmissione anche di cartoni animati, la maggior parte dei quali erano anime classici degli anni '80. Trasmessi all'interno di un contenitore chiamato \"Cartoonia\" (ripreso anni dopo da TMC 2), questi vennero mandati in onda con nuove sigle TV, sostituenti quelle storiche originali per via del mancato pagamento dei relativi diritti d'autore. Esse sono state scritte nei testi da Fabrizio Berlincioni, composte nella musica da Silvio Amato, ed interpretate singolarmente da membri del gruppo Cartoon Kids (a volte insieme ad un coro di bambini). Alcuni dei titoli trasmessi furono: \"Blue Noah - Mare spaziale\", \"Mademoiselle Anne\", \"La spada di King Arthur\", \"Le avventure di Huckleberry Finn\" e \"Sampei\". Unico cartone occidentale trasmesso dall'emittente era \"The Karate Kid\", gi\u00e0 esordito in prima visione su TMC.\nInfine, sempre quegli stessi cartoni, con le loro rispettive nuove sigle, venivano poi replicate dal 1996 su TMC all'interno di \"Zap Zap\"."}
{"id": "310524", "revid": "599013", "url": "https://it.wikipedia.org/wiki?curid=310524", "title": "Dlp", "text": ""}
{"id": "310526", "revid": "1660101", "url": "https://it.wikipedia.org/wiki?curid=310526", "title": "Arcimboldi (famiglia)", "text": "Gli Arcimboldi sono stati una famiglia patrizia milanese.\nStoria.\nOriginaria di Parma, la famiglia si stabil\u00ec a Milano ai primi del XV secolo con Giovanni Arcimboldi (1387-1422) e con suo figlio Antonello (1398-1439), capitano al servizio del duca Filippo Maria Visconti. Successivamente, sotto il duca Gian Galeazzo Maria Sforza, la famiglia ottenne il feudo di Arcisate (1484).\nEsponenti.\nDiversi membri della famiglia furono arcivescovi della diocesi di Milano:\nOltre a fornire funzionari e consiglieri alla corte dei duchi di Milano, la famiglia Arcimboldi diede pure i natali a diversi artisti, tra cui Giuseppe Arcimboldi (1527-1593), detto \"l'Arcimboldo\", figlio, a sua volta, di un altro pittore, Biagio.\nLa famiglia si estinse nel 1727 con la morte del marchese Guido Antonio.\nBicocca degli Arcimboldi.\nCelebre \u00e8 la Bicocca degli Arcimboldi, residenza di campagna costruita intorno al 1450 dalla famiglia Arcimboldi nei pressi di Milano nell'attuale omonima localit\u00e0; successivamente arricchita di affreschi e decorazioni \u00e8 ancora oggi conservata, e ha finito per dare il nome a quello che oggi \u00e8 un quartiere di Milano completamente rinnovato dopo la chiusura degli stabilimenti che vi si trovavano, e l'apertura, tra l'altro, della universit\u00e0 omonima. In memoria della famiglia che fu padrona di quei luoghi, il grande teatro che vi \u00e8 stato costruito e che ha per diverso tempo ospitato le rappresentazioni della Scala durante i lavori di ristrutturazione della sua sede storica \u00e8 stato chiamato Teatro degli Arcimboldi."}
{"id": "310529", "revid": "34194", "url": "https://it.wikipedia.org/wiki?curid=310529", "title": "Mandrake il Mago", "text": ""}
{"id": "310532", "revid": "125230758", "url": "https://it.wikipedia.org/wiki?curid=310532", "title": "Skruigners", "text": "Gli Skruigners sono un gruppo musicale hardcore punk italiano, nato nel 1996 a Milano.\nIl gruppo.\nLa formazione, frequentemente rimaneggiata nei ruoli di chitarrista e bassista del gruppo, \u00e8 composta principalmente dal cantante \"Ivan\" e dal batterista \"Carlame\", unici elementi fondatori rimasti.\nBiografia.\nNascono ufficialmente nel febbraio del 1996. Dopo i primi quattro concerti, ogni volta con un diverso cantante, nell'agosto 1996 raggiungono finalmente una formazione definitiva che vede Ivan alla voce, Luca alla chitarra, Pippo al basso e Carlame alla batteria. Il primo inedito venne pubblicato con un album dal nome, \"No Stars Featuring.\" Nel dicembre 1996 era gi\u00e0 pronta un \"demo tape\" con dieci canzoni, con il quale il gruppo inizia a suonare in alcuni centri sociali e vari locali della zona.\nNel maggio del 1997 la band ritorna in sala di registrazione per incidere un nuovo demo tape dal titolo, \"Ricercato\" demo che riscuote subito un buon successo, tanto che dar\u00e0 al gruppo l'opportunit\u00e0 di pubblicare un vero e proprio album per Abraxas (Runt Records).\nNel febbraio 1998 il lavoro era gi\u00e0 pronto anche se usc\u00ec solo nel luglio 1998. In \"La cosa che non ha importanza\", che verr\u00e0 stampato sia in cd che in vinile e distribuito in tutto il mondo. Nell'album sono riarrangiati e reincisi anche i dieci brani di \"Ricercato\" con l'aggiunta di due brani dal primo demo e quattro canzoni inedite.\nI rapporti con la Runt Records non sono per\u00f2 dei pi\u00f9 idilliaci, per cui gli Skruigners decidono presto di cambiare per iniziare una collaborazione con la Tube Records, collaborazione che li porta a registrare il loro secondo CD. \"Grazie di tutto\" esce nel novembre 1999 con sedici nuovissime canzoni.\nDopo numerosi concerti, nel marzo del 2000, \"Luca\" e \"Pippo\" abbandonano il gruppo, e, nonostante voci fondate di un definitivo scioglimento, \"Ivan e Carlame\" decidono di continuare con il progetto originale. Chitarrista e bassista vengono velocemente sostituiti da \"Titti e Chicco\", gi\u00e0 membri dei \"Gutalax\", per cui non viene annullato nemmeno un concerto.\nIn pochi mesi per\u00f2 il gruppo \u00e8 costretto a cambiare nuovamente bassista, e propone a \"Stefano\", cantante dei \"Corey\", di sostituire \"Chicco\". Con la nuova formazione si riprende a suonare e a preparare canzoni, fino a quando, nel novembre 2001 \u00e8 pronto il nuovo album: \"Finalmente vi odio davvero\".\nNel 2002 si moltiplicano i concerti e le partecipazioni a compilation, successi che permette agli Skruigners di suonare in tutta Italia, in Croazia e in Svizzera con un buon seguito.\nCon il 2003 inizia la preparazione del quarto album dal titolo: \"Duemilatre\", che vede la luce nell'ottobre 2003, seguito da un lungo tour promozionale che attraversa di nuovo Italia, Svizzera e Croazia, ma che comprende anche zone mai raggiunte prima.\nNel giugno del 2004 nuovo cambio di formazione: \"Mattia\" sostituisce \"Stefano\" al basso, ed anche questa volta non viene cancellato alcun concerto. Nel settembre esce, \"Punk it! vol.2\", split a quattro gruppi, prodotto dalla Rude Records, a cui gli Skruigners partecipano insieme a Derozer, Pornoriviste e L'invasione degli omini verdi, con tre brani pi\u00f9 una traccia video. A novembre \"Titti\" decide inaspettatamente di abbandonare il gruppo per motivi personali.\nLa ricerca del nuovo chitarrista dura un paio di mesi, e, nel gennaio del 2005, entra ufficialmente a far parte del gruppo \"Lorenzo\", ex componente di \"No Time To Lose\" e \"The Lazy\". Nel maggio 2005 viene registrato, Night of the Speed Demons, primo live ufficiale, che uscir\u00e0 in uno split cd condiviso con i Cripple Bastards e i Woptime. Nell'ottobre 2005 ennesimo cambio di formazione: \"Lorenzo\" viene sostituito da \"Tadzio\", gi\u00e0 chitarrista di \"The End Of Six Thousand Years\".\nL'album, Night of the Speed Demons, venne pubblicato per la Tube Records nel gennaio del 2006, mentre nel febbraio si celebrarono i 10 anni della band con un grande festival a cui parteciparono nomi importanti della scena hardcore punk nazionale dalle sue origini ad oggi. Il tour prosegu\u00ec senza soste fino alla fine de luglio 2006, quando il gruppo decide di prendersi una pausa per preparare il nuovo album, \"Niente dietro niente davanti\", uscito il 18 gennaio 2008 e seguito da numerosi concerti.\nIl 14 maggio 2010 esce, \"La noche de la Santa Muerte\", live split album condiviso con \"Titor\" ed \"Heretica\", registrato il 18 aprile 2009 a Torino, pubblicato dalla High Voltage Records e pubblicato sotto licenza Creative Commons.\nDal 19 febbraio 2011 la band torna di nuovo dal vivo per celebrare i quindici anni di attivit\u00e0 con un tour di dieci date. Concluso il tour, gli Skruigners si presero una pausa da prove e concerti, senza alcuno specifico intento di riprendere l'attivit\u00e0. Contestualmente, anche per cambiare ambito e staccare dal gruppo, \"Carlame\" intraprende altre iniziative; crea il progetto, \"elettro-punk-trash\" Laforcah, collabora con la band \"Super Trutux\" alla realizzazione del video-album \"Trilogia dell'halibut\", e successivamente fonda il progetto \"DiscoMostro\", con cui torna a calcare i palchi, stavolta per\u00f2 nel ruolo di cantante."}
{"id": "310536", "revid": "460676", "url": "https://it.wikipedia.org/wiki?curid=310536", "title": "TMC 2", "text": "TMC 2 \u00e8 stata un'emittente televisiva privata italiana.\nNata il 1\u00ba giugno 1996 dalle ceneri di Videomusic, fu voluta dalla nuova propriet\u00e0 di Vittorio Cecchi Gori con l'obiettivo di dar vita a un \"terzo polo\" televisivo costituito dai canali TMC e TMC 2 e che prevedeva, tra le altre cose, l'inserimento nel palinsesto dei film del catalogo Cecchi Gori.\nStoria.\nLa nascita e la programmazione musicale.\nDurante i mesi iniziali, i loghi di Videomusic e TMC 2 coesistettero; dall'una di notte fino alle 18:00 erano presenti entrambi i loghi mentre dalle 18:00 all'1:00 invece appariva unicamente il logo di TMC 2.\nLa scelta editoriale del gruppo era quella di dar vita a una televisione generalista rivolta ad un target giovanile, dunque in diretta concorrenza con Italia 1, con telefilm francesi (\"Club Hawaii\" e \"Amori e baci\") e serie statunitensi (\"Hardball\" e \"Booker\"), strisce comiche (Mandi Mandi), game show interattivi (\"The Lion Trophy Show\", condotto da Adriana Volpe, proveniente da TMC e andato in onda per diversi anni, successivamente con il titolo \"Lion Network\" e con la conduzione di Eleonora Di Miele), dating-game (\"Dritti al cuore\" con Antonella Elia e Dario Cassini), sport (venivano trasmesse le partite principali del campionato di calcio spagnolo), talk show calcistici come \"Il processo di Biscardi\" e \"Goleada\" (trasmessi in un primo momento e poi entrambi migrati sulla rete ammiraglia del gruppo Cecchi Gori) e notiziari veloci (\"Flash - Telegiornale di TMC 2\").\nLa scarsa copertura del segnale e un mercato pubblicitario ad appannaggio delle reti Rai e Mediaset non consentirono al canale di acquisire abbastanza visibilit\u00e0 e profitti. Inoltre la discutibile linea editoriale che snatur\u00f2 l'identit\u00e0 dell'antesignana Videomusic, prima e, fino a quel momento, unica emittente televisiva interamente musicale presente in Italia divenuto molto amato da un numero notevole di telespettatori. Pur chiamandosi TMC 2, il canale non aveva quasi nessun legame con il Principato di Monaco (ad eccezione di un piccolo ufficio di rappresentanza a Monte Carlo, situato all'interno della storica sede centrale dell'emittente ammiraglia); tutto ci\u00f2, inoltre, non premi\u00f2 il canale in termini di fidelizzazione del pubblico all'emittente.\nLa programmazione generalista.\nNell'estate del 1997 la rete divenne a tutti gli effetti emittente generalista. Buona parte del palinsesto rimase comunque di tipo musicale, con programmi come \"Coloradio\" con vari VJ, fra cui Lucia Schillaci, Zap Mangusta e Karim De Martino, \"Caff\u00e8 Arcobaleno\", \"Tutto in una notte\" con Lorenzo Scoles, \"File\", \"Nightfile\" e \"Pool\" con Alex Braga, \"Arrivano i nostri\" con Marco e Gi\u00f2, \"Vertigine\" e \"4U\" con Cisco e \"Maraman\u00e0\" con Enrico Fornaro.\nNel 2000 si diffusero voci su un possibile ritorno al nome Videomusic: il marchio era scomparso da alcuni anni ma, in seguito alla decisione di chiusura della sede di trasmissione monegasca della rete ammiraglia, non vi era pi\u00f9 motivo di utilizzare un marchio come TMC 2, peraltro mai apprezzato dal pubblico. Tali voci non ebbero seguito poich\u00e9 il 6 agosto di quell'anno, a causa di sopraggiunte difficolt\u00e0 economiche, Cecchi Gori dovette cedere TMC e TMC 2 a Telecom Italia, che le acquis\u00ec tramite la controllata Seat Pagine Gialle. L'anno seguente i dirigenti di MTV Italia, dopo la separazione con Rete A (che per anni l'aveva ospitato nelle sue frequenze, raccogliendo di fatto l'eredit\u00e0 di Videomusic), trovarono un accordo con Telecom Italia per rilevare le frequenze di TMC 2.\nLa cessione a MTV Italia e la chiusura.\nIl marchio di Videomusic fece una breve riapparizione nella settimana dal 16 al 22 aprile 2001, appena due settimane prima che MTV prendesse il posto di TMC 2. Quella fu anche l'ultima settimana in cui andarono in onda i programmi di TMC 2: dalla mezzanotte del 22 aprile, infatti, il canale si trasform\u00f2 per tutto il resto del mese in una specie di \"TV fantasma\" in cui la programmazione era costituita prevalentemente da musica interrotta solo dal notiziario flash.\nIl 1\u00ba maggio 2001 TMC 2 inizi\u00f2 ad ospitare MTV Italia. Inizialmente i loghi di entrambi i canali apparvero sullo schermo: il logo di MTV era posizionato in alto a destra mentre quello di TMC 2, stavolta trasparente, in basso a destra; questa disposizione fu decisa per abituare gradualmente i telespettatori al nuovo marchio. Il logo di TMC 2 rimase in video fino alla mezzanotte del 9 settembre 2001 per poi scomparire definitivamente, lasciando visibile solo quello di MTV Italia."}
{"id": "310541", "revid": "1573940", "url": "https://it.wikipedia.org/wiki?curid=310541", "title": "Lingua peonia", "text": "Il peonio fu la lingua indoeuropea parlata dagli antichi Peoni, che in et\u00e0 classica abitavano la Peonia (la valle del fiume Axios, oggi Vardar, nella Repubblica di Macedonia). Scarsamente attestata, non viene generalmente assegnata ad alcuna sottofamiglia.\nStoria.\nIl periodo esatto in cui il peonio fu lingua viva non \u00e8 definito da fonti storiche dirette; \u00e8 tuttavia probabile che l'insediamento dei Peoni nella loro sede storica risalga all'et\u00e0 micenea (dal XV secolo a.C.) e che la loro lingua sia sopravvissuta almeno fino all'annessione della Peonia al Regno di Macedonia, nel III secolo a.C.\nClassificazione.\nLe conoscenze del peonio sono molto limitate, e si riducono ad alcune parole note dalle fonti classiche; \u00e8 tuttavia certo che si trattasse di una lingua indoeuropea, anche se il problema della sua classificazione resta aperto. Le fonti classiche solitamente considerano i Peoni distinti dai Traci o dagli Illiri, inclusa la loro lingua. Ateneo sembra che abbia collegato la lingua peonia a quella misa, anch'essa scarsamente attestata. Se ci\u00f2 fosse vero, ci\u00f2 significherebbe che il peonio era una lingua affine al daco. D'altra parte, i Peoni erano talvolta considerati discendenti dei Frigi, il che potrebbe mettere il peonio nello stesso ramo linguistico del frigio.\nI linguisti moderni sono incerti sulla classificazione del peonio, a causa dell'estrema scarsit\u00e0 di materiale che hanno su questa lingua: da una parte Wilhelm Tomaschek e Paul Kretschmer ritennero che appartenesse al gruppo illirico, dall'altra Dimiter De\u010dev lo ritenne un idioma affine al tracio. Sembra per\u00f2 che il peonio si differenzi sia dall'uno che dall'altro, in quanto diversamente da illirico e tracio, presenta '\"a/o\" distinte e non sembra essere una lingua \"sat\u0259m\" (come invece le altre due). Anche nel peonio, per\u00f2, le sonore aspirate indoeuropee (\"*bh\", \"*dh\", ecc.) diventano sonore (/b/, /d/, ecc.), come accade in illirico e in tracio (ma anche in gran parte delle lingue indoeuropee).\nLessico.\nLe fonti classiche riportano alcune parole peonie:\nSono attestati anche un certo numero di antroponimi (alcuni conosciuti solo tramite monete peonie: \"Agis\", \"Patraos\", \"Lycpeios\", \"Audoleon\", \"Eupolemos\", \"Ariston\"), alcuni teonimi (\"Dryalus\", \"Dyalus\", il Dioniso peonio), e diversi toponimi come \"Bylazora\" (odierna Veles), \"Astibos\" (odierna \u0160tip) e i seguenti:"}
{"id": "310543", "revid": "1666804", "url": "https://it.wikipedia.org/wiki?curid=310543", "title": "Publio Cornelio Lentulo Spintere", "text": "Biografia.\nFiglio di un Publio Cornelio Lentulo (a sua volta figlio di un Gneo Cornelio Lentulo, forse il console del 97), sembra che il soprannome sia stato dovuto ad un attore che gli somigliava. Era molto probabilmente fratello di Lentulo Crure.\nQuestore nel 74 a.C., edile nel 63 a.C. e pretore nel 60 a.C., fu proconsole in Spagna Citeriore.\nDivent\u00f2 console nel 57 a.C. supportato da Pompeo e Cesare, in coppia con Quinto Cecilio Metello Nepote minore che a sua volta, dopo essere stato pompeiano, si era allontanato dalla sua schiera di seguaci in seguito al divorzio di Pompeo, di ritorno dall'Oriente, dalla sua sorellastra Mucia Terzia. Divenuto console Lentulo Spintere si impegn\u00f2 subito per il ritorno a Roma di Cicerone, che era stato esiliato tramite una legge del tribuno della plebe Publio Clodio Pulcro. Nell'anno in cui Spintere fu console, Clodio, che era appoggiato dal fratello pretore Appio Claudio Pulcro e dall'altro console in carica, fece di tutto per ostacolare il ritorno di Cicerone, nonostante due tribuni della plebe, Tito Annio Milone e Quinto Fabrizio, sostenuti dallo stesso Lentulo Spintere e da alcuni pretori, avessero avanzato una rogazione in suo favore da votare il 23 gennaio. I filo-ciceroniani furono per\u00f2 dispersi e la loro proposta repressa nel sangue. Il ritorno di Cicerone avvenne solo quando il console Quinto Cecilio Metello Nepote minore, spinto proprio dal collega, dagli ottimati e da Pompeo, fu costretto a cambiare la propria opinione in merito. A quel punto il senato, proprio su proposta di Lentulo Spintere, accett\u00f2 il richiamo che fu poi confermato dal popolo.\nSuccessivamente si impegn\u00f2 per riportare al potere in Egitto il faraone Tolomeo XII Aulete, contro il quale si era mosso ancora una volta Clodio. Egli, infatti, negli stessi anni dell'esilio di Cicerone, per allontanare lo sgradito Marco Porcio Catone da Roma, gli affid\u00f2 il compito di occupare l'isola di Cipro, cacciandone per\u00f2 il re Tolomeo di Cipro (fratello di quel Tolomeo XII Aulete sopra citato). La mossa di Clodio ben si legava col desiderio degli affaristi romani di conquistare Cipro e, al tempo stesso, di capovolgere lo stato di pace che si era instaurato tra Roma e l'Egitto a partire dal 59 a.C.. Ad ogni modo, completata Catone la sua missione tra 57 a.C. e 56 a.C. e aggregata Cipro alla Cilicia, Lentulo Spintere fu invitato a recarsi in Oriente, questa volta in Cilicia. Intanto Cicerone, rientrato dall'esilio, sosteneva che il problema dell'Egitto potesse risolversi diplomaticamente e fu proprio lui a sostenere in senato l'idea che Pompeo non dovesse occuparsi della questione e che fosse invece affidato il compito a Lentulo Spintere, in procinto di partire per la Cilicia (nel 56 a.C.). Sarebbe toccato dunque a lui riaccompagnare Tolomeo XII in Egitto, bench\u00e9 quest'ultimo avrebbe preferito Pompeo in persona. Lo stesso Pompeo avrebbe voluto sostituirsi a lui, ma a intervenire contro il suo proposito furono gli oracoli sibillini che sconsigliavano di accompagnare il faraone con delle forze armate. Probabilmente il testo fu creato appositamente per impedire a Pompeo di partire, facendo leva sul carattere collettivo e politico della religione a Roma. Cos\u00ec, malgrado l'opposizione di Pompeo, fu la tesi ciceroniana a prevalere. Intanto, Lentulo Spintere divenne governatore della Cilicia negli anni 56-53 a.C., dove era presente almeno una legione (la XVIII). Nel 51 a.C. gli venne riconosciuto il trionfo in seguito ai suoi successi militari.\nAllo scoppio della guerra civile tra Cesare e Pompeo si schier\u00f2 con quest'ultimo. Come \u00e8 raccontato nei \"Commentarii de bello civili\" cerc\u00f2 inutilmente di difendere Corfinio insieme a Lucio Domizio Enobarbo. Catturato, gli fu risparmiata la vita. Egli infatti, durante l'assedio, chiese di poter avere un incontro con Cesare, che gli fu accordato. Al proconsole della Gallia chiese la grazia della vita, pregandolo di perdonarlo e ricordandogli l'antica amicizia e i benefici ricevuti da Cesare. Quest'ultimo interrompendone il discorso dice di non essere giunto:\nDopo essere stato rassicurato da queste parole, Lentulo ottenne di poter tornare in citt\u00e0, anche per confortare gli altri, poich\u00e9 risultando tanto spaventati potevano essere spinti a decisioni estreme sulla propria vita.\nTornato da Pompeo combatt\u00e9 nella Battaglia di Farsalo, dove trov\u00f2 la morte, ucciso durante la fuga dei pompeiani in seguito alla schiacciante sconfitta subita. La sua morte fu forse ordinata da Cesare stesso. In realt\u00e0, vi sono diverse perplessit\u00e0 intorno alla sua morte. La maggioranza delle fonti l'accertano al 48 a.C. a Farsalo, eppure permane il mistero del conio di una moneta a suo nome datato al 42 a.C.. L'esistenza di una moneta con l'incisione del nome di Lentulo Spintere dovrebbe essere sinonimo certo del fatto che fosse ancora in vita in quella data. Si pensa invece che il Lentulo Spintere autore del conio non sia Publio, bens\u00ec il figlio Lucio Cornelio Lentulo Spintere, e questo spiegherebbe l'incongruenza delle date."}
{"id": "310545", "revid": "1543377", "url": "https://it.wikipedia.org/wiki?curid=310545", "title": "Riparazione del DNA", "text": "La riparazione del DNA \u00e8 un processo che opera costantemente nelle cellule; essa \u00e8 essenziale alla sopravvivenza in quanto protegge il genoma da danni e mutazioni nocive. Nelle cellule umane, sia le normali attivit\u00e0 metaboliche che i fattori ambientali (quali i raggi UV) possono causare danno al DNA, determinando almeno 500000 singole lesioni molecolari per cellula al giorno. Tali lesioni provocano danno strutturale alla molecola di DNA, e possono alterare in maniera drammatica il modo in cui la cellula legge le informazioni contenute nei suoi geni. Di conseguenza, il processo di riparazione del DNA deve lavorare in continuazione, per correggere qualsiasi danno nella struttura del DNA.\nQuando la cellula invecchia, tuttavia, la velocit\u00e0 di riparazione del DNA decresce fino a che non pu\u00f2 tenere pi\u00f9 il passo con la creazione del danno al DNA. A quel punto la cellula va incontro ad uno dei tre possibili destini:\nLa maggior parte delle cellule del corpo diviene inizialmente senescente. Poi, dopo un danno irreparabile al DNA, va incontro ad apoptosi. In tal caso, l'apoptosi rappresenta un meccanismo di ultima istanza per prevenire la trasformazione carcinogenica di una cellula, pericolosa per l'organismo.\nQuando le cellule divengono senescenti, le alterazioni nella biosintesi e nel turnover determinano una minore efficienza nel loro funzionamento, causando inevitabilmente malattia. La capacit\u00e0 di riparazione del DNA in una cellula \u00e8 vitale per l'integrit\u00e0 del suo genoma e quindi per il normale funzionamento della cellula stessa e di tutto l'organismo. Molti geni, originariamente ritenuti capaci di influenzare la durata della vita, si sono dimostrati coinvolti nella riparazione e nella protezione dal danno al DNA.\nErrori nella correzione delle lesioni in cellule che producono gameti danno origine ad una progenie mutata e quindi possono influenzare la velocit\u00e0 di evoluzione.\n\u00abPer i loro studi sui meccanismi di riparazione del DNA\u00bb il Premio Nobel per la chimica del 2015 \u00e8 stato assegnato a Tomas Lindahl, Paul Modrich e Aziz Sancar.\nDanno del DNA.\nIl danno al DNA, causato da normali processi metabolici nella cellula, si verifica ad un tasso che varia da 1000 ad un milione di lesioni molecolari per cellula al giorno. Tuttavia, molte cause di danneggiamento possono incrementare questa velocit\u00e0. Sebbene ci\u00f2 costituisca solo lo 0.000165% dei tre miliardi di paia di basi del genoma umano, una singola lesione non riparata in un gene critico per il cancro pu\u00f2 avere conseguenze catastrofiche per un individuo.\nDanno al DNA mitocondriale contro danno al DNA cellulare.\nNelle cellule umane, ed in quelle eucariotiche in generale, il DNA \u00e8 localizzato in due differenti compartimenti - nel nucleo e nei mitocondri. Il DNA nucleare (nDNA) esiste in strutture aggregate su larga scala note come cromosomi, che sono composte da avvolgimenti di DNA intorno a proteine simili a perle denominate istoni. Quando una cellula deve esprimere l'informazione genetica codificata nel suo nDNA, la relativa regione cromosomica viene svolta, i geni localizzati all'interno di essa vengono espressi, e quindi la regione viene nuovamente condensata nella sua conformazione quiescente. Il DNA mitocondriale (mtDNA) \u00e8 situato nei mitocondri ed costituito da 5-10 molecole di DNA circolare privo di istoni contenenti un totale di 37 geni. Nei mitocondri, le specie reattive dell'ossigeno (ROS), e i radicali liberi, originati dalla continua produzione di adenosintrifosfato (ATP) mediante fosforilazione ossidativa, creano un ambiente altamente ossidativo in grado di danneggiare il mtDNA.\nCause di danno.\nIl danno al DNA pu\u00f2 essere classificato in due tipi principali:\nLa replicazione di DNA danneggiato prima di una divisione cellulare pu\u00f2 portare all'incorporazione di basi scorrette complementari alle basi danneggiate. Una volta che le basi scorrette sono state ereditate dalle cellule figlie, queste ultime diventano cellule mutate (cellule che portano mutazioni), e non vi \u00e8 pi\u00f9 modo di tornare indietro (tranne rarissimi processi di retromutazione e conversione genica).\nTipi di danno.\nIl danno endogeno coinvolge la struttura primaria piuttosto che la struttura secondaria della doppia elica. Esso pu\u00f2 essere suddiviso in quattro classi: \nMeccanismi di riparazione del DNA.\nLe cellule non possono tollerare un danno al DNA che comprometta l'integrit\u00e0 e l'accessibilit\u00e0 di informazioni essenziali nel genoma (tuttavia le cellule restano superficialmente funzionali quando i cosiddetti geni \"non essenziali\" mancano o sono danneggiati). Una variet\u00e0 di strategie di riparazione si \u00e8 evoluta per ripristinare l'informazione perduta, secondo il tipo di danno inflitto alla struttura a doppia elica del DNA. Le cellule utilizzano, come stampo per il ripristino, il filamento complementare non modificato di DNA, oppure il cromosoma fratello. In mancanza di un accesso all'informazione dello stampo, il riparo del DNA \u00e8 soggetto ad errori (ma ci\u00f2 pu\u00f2 essere anche una via standard: molte rotture del doppio filamento nelle cellule di mammifero, ad esempio, sono riparate senza assistenza da parte di uno stampo; vedi sotto).\nIl danno al DNA altera la configurazione spaziale dell'elica e tali alterazioni possono essere rilevate dalla cellula. Una volta che il danno \u00e8 stato localizzato, molecole specifiche di riparo del DNA sono reclutate e vanno a legarsi su o presso il sito di lesione, inducendo altre molecole a legarsi fino a formare un complesso che rende possibile il riparo. I tipi di molecole coinvolte ed il meccanismo di riparo che viene attivato dipendono:\nDanno al singolo filamento.\nQuando solo uno dei due filamenti di un cromosoma presenta un difetto, l'altro filamento pu\u00f2 essere usato come stampo per guidare la correzione del filamento danneggiato. Al fine di riparare il danno di una delle due eliche di DNA, ci sono numerosi meccanismi tramite i quali si pu\u00f2 realizzare la riparazione del DNA.\nQuesti includono:\nRiparazione associata alla trascrizione.\nNonostante il genoma sia sempre \"sorvegliato\" in tutta la sua struttura, esistono meccanismi atti a garantire che le zone di maggior rilevanza siano corrette prima. La priorit\u00e0 assoluta, ad esempio, \u00e8 data alla correzione delle sequenze che trascrivono per proteine che sono attivamente espresse dalla cellula. Ci\u00f2 avviene perch\u00e9 le RNA polimerasi son capaci di bloccarsi nei siti coinvolti da una lesione, dirigendo il macchinario di replicazione in questi siti. Questo porta ad una riparazione del DNA altamente specifica ed efficiente, che garantisce di riparare prima i danni pi\u00f9 gravi e solo dopo procedere a riparare i danni che han subito zone non significative per la vitalit\u00e0 della cellula.\nRotture del doppio filamento.\nUn tipo particolarmente pericoloso di danno al DNA (chiamato anche Double-Strand-Break, DSB) per le cellule in divisione \u00e8 la rottura di entrambi i filamenti della doppia elica. Esistono due meccanismi capaci di riparare questo danno. Essi sono generalmente conosciuti come 'Non-Homologous End-Joining' (saldatura delle estremit\u00e0 non omologhe) e 'riparazione per ricombinazione' (o riparazione assistita da stampo, o ricombinazione omologa).\nLa riparazione per ricombinazione richiede la presenza di una sequenza identica (o quasi) che possa essere usata come stampo per la riparazione di una rottura. Il macchinario enzimatico responsabile per questo processo \u00e8 praticamente identico al macchinario responsabile del crossingover nelle cellule germinali durante la meiosi. Il meccanismo di riparazione per ricombinazione \u00e8 usato in maniera predominante durante le fasi del ciclo cellulare in cui il DNA si sta replicando o ha completato la duplicazione. Ci\u00f2 permette ad un cromosoma danneggiato di essere riparato con l'impiego, come stampo, di un cromatide fratello neosintetizzato, come una copia identica che \u00e8, per di pi\u00f9, ordinatamente appaiata alla regione danneggiata. Molti geni nel genoma umano sono presenti in copie multiple fornendo diverse possibili fonti di sequenze identiche. Ma la riparazione per ricombinazione che si basa su queste copie come stampi reciproci \u00e8 problematico dal momento che porta a traslocazioni cromosomiche e ad altri tipi di riarrangiamento cromosomico.\nIl Non-Homologous End-Joining (NHEJ) riunisce le due estremit\u00e0 della rottura in assenza di una sequenza che possa fungere da stampo. Tuttavia pu\u00f2 esserci una perdita di sequenza durante questo processo e quindi tale riparo pu\u00f2 essere mutagenico. Nel NHEJ intervengono il complesso Ku70/Ku80 e la protein chinasi DNA-PK che interagiscono tra loro e riconoscono le estremit\u00e0 della rottura a doppio filamento. Le estremit\u00e0 possono essere processate, seppur in maniera limitata, dal complesso MRN che ha attivit\u00e0 esonucleasica. Il NHEJ pu\u00f2 verificarsi a tutti gli stadi del ciclo cellulare, ma nelle cellule di mammifero \u00e8 il principale meccanismo fino a quando la replicazione del DNA non rende possibile la riparazione per ricombinazione con impiego del cromatide fratello come stampo.\nDal momento che la grande maggioranza del genoma negli umani e negli altri organismi pluricellulari \u00e8 fatta di DNA che non contiene geni, il cosiddetto \"junk DNA\" o \"DNA spazzatura\", un NHEJ mutagenico \u00e8 probabilmente meno pericoloso di una riparazione assistita da stampo costituito da sequenze presenti in copia multipla, dato che in quest'ultimo caso si produrrebbero riarrangiamenti cromosomici indesiderati. Il macchinario enzimatico usato per il NHEJ \u00e8 anche utilizzato nelle cellule B per riunire rotture generate dalle proteine RAG durante la ricombinazione VDJ, passo cruciale nella produzione della diversit\u00e0 degli anticorpi da parte del sistema immunitario.\nRiparazione del DNA in corso di malattia o invecchiamento.\nUna deficienza dei meccanismi di riparazione del DNA causa patologie.\nQuando le cellule invecchiano, si accumula una somma di danni al DNA che supera la velocit\u00e0 di riparazione e determina una riduzione della sintesi proteica. Poich\u00e9 le proteine nella cellula svolgono numerose funzioni vitali, la cellula viene lentamente compromessa ed alla fine muore. Quando, in un organo, un numero sufficiente di cellule raggiunge un tale stato, l'organo stesso risulter\u00e0 compromesso e cominceranno a manifestarsi sintomi di malattia. Studi sperimentali sugli animali, in cui erano stati silenziati geni coinvolti nella riparazione del DNA, hanno evidenziato un accelerato invecchiamento, una manifestazione precoce di malattie connesse con l'et\u00e0 avanzata, ed aumentata suscettibilit\u00e0 al cancro. Alcuni studi, tuttavia, hanno anche confermato che il calo della durata della vita non sia esclusivamente imputabile all'accumulo di mutazioni sul DNA.\nLa velocit\u00e0 della riparazione del DNA \u00e8 variabile.\nSe la velocit\u00e0 del danneggiamento del DNA supera la capacit\u00e0 di riparazione della cellula, l'accumulo di errori pu\u00f2 sopraffare la cellula ed evolvere in senescenza, apoptosi, o cancro. Le patologie ereditarie associate con difetti nella riparazione del DNA determinano invecchiamento prematuro (come la sindrome di Werner) e una aumentata sensibilit\u00e0 ai carcinogeni (come lo Xeroderma Pigmentoso). Studi in animali, nei quali i geni per la riparazione del DNA sono stati inibiti, mostrano profili patologici simili.\nD'altro canto, organismi in cui i sistemi di riparazione del DNA sono esaltati, come ad esempio \"Deinococcus radiodurans\" (noto anche come \"Conan il batterio\", indicato nel Guinnes dei Primati come il batterio pi\u00f9 resistente del mondo), mostrano notevole resistenza alla radioattivit\u00e0, poich\u00e9 i loro enzimi di riparazione del DNA sono in grado di lavorare a velocit\u00e0 insolitamente elevate e di tenere il passo con il danno indotto dalle radiazioni, e poich\u00e9 contengono da 4 a 10 copie del genoma. In studi sugli esseri umani, \u00e8 stato riscontrato in giapponesi centenari un genotipo mitocondriale comune, che li predispone ad un ridotto danno al DNA dei mitocondri.\nStudi su fumatori hanno evidenziato che, negli individui portatori di una mutazione che causa una minore espressione del potente gene per la riparazione del DNA hOGG1, la loro suscettibilit\u00e0 al cancro dei polmoni e ad altri tipi di cancro correlati con il fumo \u00e8 aumentata. I polimorfismi di singolo nucleotide (Single Nucleotide Polymorphisms o SNP) associati a questa mutazione sono clinicamente rilevabili.\nDisordini ereditari nella riparazione del DNA.\nDifetti nei meccanismi NER sono responsabili di diversi disordini genetici, quali:\nUn ritardo mentale accompagna spesso gli ultimi due disordini, suggerendo un'aumentata vulnerabilit\u00e0 dei neuroni nello sviluppo.\nAltre patologia legate a difetti nella riparazioni del DNA comprendono:\nTutte le malattie sopra elencate sono spesso indicate come \"progerie segmentali\" (\"malattie da invecchiamento accelerato\"), dato che le persone che ne sono colpite appaiono anziane e sono affette da disturbi correlati all'invecchiamento ad un'et\u00e0 insolitamente giovane.\nAltre patologie associate ad una ridotta funzionalit\u00e0 nella riparazione del DNA comprendono l'anemia di Fanconi, il cancro ereditario della mammella, ed il cancro ereditario al colon.\nDisordini cronici nella riparazione del DNA.\nPatologie croniche possono essere associate ad un aumentato danno al DNA. Ad esempio, il fumo di sigaretta causa danno ossidativo al DNA e ad altre componenti delle cellule di cuore e polmoni, determinando la formazione di addotti del DNA (molecole che distruggono il DNA). \u00c8 stato dimostrato che il danno al DNA pu\u00f2 essere un fattore alla base di patologie che vanno dall'aterosclerosi alla malattia di Alzheimer, in cui i pazienti hanno una minore capacit\u00e0 di riparare il danno al DNA delle cellule cerebrali. Anche il danno al DNA mitocondriale \u00e8 stato messo in relazione con numerosi disordini.\nGeni della longevit\u00e0 e riparazione del DNA.\n\u00c8 noto che alcuni geni influenzano le variazioni nella durata della vita all'interno di una popolazione di organismi. Studi in organismi modello come lieviti, vermi, mosche e topi, hanno permesso di identificare singoli geni che, se modificati, sono in grado di raddoppiare la durata della vita (ad es. una mutazione nel gene age-1 del nematode \"Caenorhabditis elegans\"). Questi sono notoriamente messi in relazione con funzioni cellulari diverse dalla riparazione del DNA; tuttavia, seguendo le vie influenzate da tali geni fino al destino finale, \u00e8 stato osservato che essi mediano una di queste tre funzioni:\nQuindi, il modello comune a molti geni capaci di influenzare la durata della vita consiste, a valle, nell'effetto di alterare la velocit\u00e0 del danneggiamento del DNA.\nLa restrizione calorica incrementa la riparazione del DNA.\n\u00c8 stato dimostrato che la restrizione calorica (CR) accresce la durata della vita e diminuisce le patologie correlate all'et\u00e0, in tutti gli organismi in cui essa \u00e8 stata studiata, da forme di vita unicellulari come il lievito, fino a organismi pluricellulari quali vermi, mosche, topi, e primati. Il meccanismo mediante il quale la CR agisce \u00e8 connesso con un certo numero di geni correlati al rilevamento dei nutrienti, che mandano alla cellula il segnale per alterare l'attivit\u00e0 metabolica quando c'\u00e8 carenza di nutrienti, in particolare carboidrati. Quando la cellula rileva una diminuzione nella disponibilit\u00e0 di carboidrati, viene innescata l'attivazione dei geni DAF-2, AGE-1 e SIR-1 capaci di influenzare la longevit\u00e0.\n\u00c8 stato proposto che il motivo per cui una carenza di nutrienti induce in una cellula uno stato di aumentata riparazione del DNA ed un aumento della longevit\u00e0 \u00e8 associato al meccanismo evolutivamente conservato dell'ibernazione cellulare. Questa, essenzialmente, consente ad una cellula di mantenere uno stato di inattivit\u00e0 fino al sopraggiungere di condizioni pi\u00f9 favorevoli. Durante questo periodo, la cellula deve diminuire la sua usuale velocit\u00e0 metabolica, ed uno dei modi per ottenere questo risultato consiste nella riduzione dell'instabilit\u00e0 genomica. Cos\u00ec, la velocit\u00e0 di invecchiamento della cellula \u00e8 variabile, e pu\u00f2 essere influenzata da fattori ambientali quali la disponibilit\u00e0 di nutrienti, che mediano il loro effetto alterando la velocit\u00e0 di riparazione del DNA.\nRiparazione del DNA ed evoluzione.\nUn tipo di danno al DNA consiste nell'alterazione di un nucleotide (una mutazione), che altera l'informazione portata nella sequenza di DNA. Poich\u00e9 le mutazioni e la ricombinazione del DNA sono lo strumento principale attraverso il quale si realizza l'evoluzione, la velocit\u00e0 di riparazione del DNA influenza la velocit\u00e0 di evoluzione. Se la velocit\u00e0 di riparazione del DNA raggiunge un livello molto alto, la velocit\u00e0 di mutazione \u00e8 ridotta, determinando una corrispondente riduzione della velocit\u00e0 di evoluzione. Al contrario, un alto tasso di mutazione incrementa la velocit\u00e0 dell'evoluzione.\nI meccanismi di riparazione del DNA sono antichi.\nDa un punto di vista geocronologico, i meccanismi di riparazione del DNA si sono evoluti durante il Precambriano, non molto tempo dopo che la vita inizi\u00f2 ad usare gli acidi nucleici come strumenti per la codifica dell'informazione genetica.\nIn questo periodo l'ossigeno atmosferico iniziava ad aumentare costantemente per poi raggiungere, con l'esplosione delle piante fotosintetiche nel Cambriano, approssimativamente i livelli attuali. \nLa tossicit\u00e0 dell'ossigeno, dovuta alla formazione di radicali liberi, ha richiesto l'evoluzione di meccanismi in grado di ridurre e riparare tali danni. Attualmente possiamo osservare meccanismi altamente conservati di riparazione del DNA, che gli umani hanno in comune con specie tanto diverse come mosche e vermi: esistono in ogni caso meccanismi di riparazione estremamente conservati ed altri comuni solo agli organismi aventi un genoma pi\u00f9 complesso.\nMalattia, morte, ed evoluzione.\nLa velocit\u00e0 di riparazione del DNA gioca un ruolo vitale, a livello cellulare, nelle malattie (non infettive) e nell'invecchiamento, e, a livello di popolazioni, nell'evoluzione. Sono state individuate due importanti relazioni:\nPoich\u00e9 le mutazioni sono direttamente correlate con l'evoluzione, emerge un nuovo modo di guardare alla relazione tra evoluzione ed invecchiamento. Appare chiaro che il meccanismo delle mutazioni, se fornisce al genoma la plasticit\u00e0 per adattarsi, \u00e8 anche responsabile della destabilizzazione del genoma stesso, come pure della sua suscettibilit\u00e0 alle malattie ed all'invecchiamento. Gli organismi sono soggetti alle malattie ed all'invecchiamento essenzialmente perch\u00e9 le mutazioni sono il principale motore dell'evoluzione? La questione \u00e8 ancora aperta e sono state proposte numerose teorie.\nMedicina e modulazione della riparazione del DNA.\nSvariate prove legano il danno al DNA con la morte e la malattia. Secondo quanto indicato da recenti studi di iperespressione, l'aumento dell'attivit\u00e0 di alcuni enzimi di riparo del DNA potrebbe diminuire la velocit\u00e0 di invecchiamento e le malattie. Ci\u00f2 potrebbe consentire la messa a punto di interventi umani in grado di conferire anni di integrit\u00e0 e di salute ad una popolazione in via di invecchiamento. Tuttavia, non tutti gli enzimi di riparo che vengono sovraespressi hanno effetti benefici. Alcuni di essi possono introdurre nuove mutazioni in un DNA integro. Una ridotta specificit\u00e0 di substrato \u00e8 stata implicata in questi tipi di errori.\nTrattamento del cancro.\nProcedure come la chemioterapia e la radioterapia agiscono inficiando la capacit\u00e0 della cellula di riparare il danno al DNA e determinando la morte cellulare. Le cellule in attiva divisione, come quelle cancerose, ne sono colpite in maniera preferenziale. L'effetto collaterale \u00e8 che vengono colpite anche altre cellule, che non sono cancerose ma che hanno una simile tendenza a dividersi rapidamente, come le cellule staminali del midollo osseo. I moderni trattamenti contro il cancro cercano di limitare il danno del DNA esclusivamente a cellule e tessuti associati al cancro.\nTerapia genica.\nAl fine di impieghi terapeutici del riparo del DNA, la sfida consiste nello scoprire quali particolari enzimi di riparo mostrano la pi\u00f9 esatta specificit\u00e0 per i siti danneggiati, in modo che la loro sovraespressione possa portare ad una aumentata funzionalit\u00e0 nel riparo del DNA. Una volta che sono stati identificati i fattori di riparo appropriati, il prossimo passo \u00e8 di scegliere il modo appropriato per somministrarli alla cellula, per produrre trattamenti vitali per le malattie e l'invecchiamento. Lo sviluppo di geni \"smart\", capaci di alterare la quantit\u00e0 di proteina prodotta in base al mutare delle condizioni della cellula, si propone di incrementare l'efficacia dei trattamenti di ausilio al riparo del DNA.\nRiparo genico.\nA differenza di molteplici meccanismi di riparo per il DNA endogeno, il riparo genico (o correzione genetica) si riferisce ad una forma di terapia genica che individua e corregge mutazioni cromosomiche responsabili di un disordine, sostituendo la sequenza difettosa di DNA con la sequenza desiderata, mediante tecniche come la mutagenesi diretta da oligonucleotidi. Le mutazioni genetiche che necessitano di riparo generalmente vengono ereditate, ma possono anche essere indotte oppure acquisite (come nel cancro)."}
{"id": "310547", "revid": "47767", "url": "https://it.wikipedia.org/wiki?curid=310547", "title": "Grazia (nome)", "text": "Origine e diffusione.\nDeriva dal nome latino \"Gratia\" e significa per l'appunto \"grazia\", nel senso di \"leggiadria\", \"eleganza\", \"bellezza\". Anticamente era usato anche al maschile - un esempio \u00e8 Grazia d'Arezzo, un canonista del 1200. \u00c8 connesso etimologicamente al nome Graziano.\nIl nome si \u00e8 affermato nel Medioevo in riferimento alla grazia divina, e la sua diffusione attuale \u00e8 soprattutto riferibile al culto e alla devozione alla \"Madonna delle Grazie\". Dal punto di vista classico, pu\u00f2 anche riprendere le tre Grazie, figure della mitologia greca. Pu\u00f2 infine avere anche un'accezione laica e rappresentare un augurio che la propria figlia abbia grazia.\nLa forma inglese, \"Grace\", venne creata dai Puritani nel XVII secolo, assieme a molti altri nomi richiamanti virt\u00f9; verso il XVII secolo, essa veniva usata per \"tradurre\" in inglese il nome irlandese \"Gr\u00e1inne\". \nOnomastico.\nL'onomastico pu\u00f2 essere festeggiato a una qualsiasi delle date seguenti:\nPu\u00f2 inoltre essere festeggiato in occasione della ricorrenza della Madonna delle Grazie, la cui data pu\u00f2 variare di luogo in luogo."}
{"id": "310550", "revid": "6923", "url": "https://it.wikipedia.org/wiki?curid=310550", "title": "Bytom", "text": "Bytom (in slesiano \"Byt\u016fm\", in tedesco \"Beuthen\") \u00e8 una citt\u00e0 polacca, posta nel voivodato della Slesia ed inclusa nel GOP (\"G\u00f3rno\u015bl\u0105ski Okr\u0119g Przemys\u0142owy\"), vasta area industriale che fa capo alla citt\u00e0 di Katowice.\nStoria.\nNel medioevo Bytom fu capitale di uno dei ducati dei Piast, il Ducato di Bytom che comprendeva un territorio tra la Piccola Polonia e l'Alta Slesia. Il ducato fu uno dei primi ad entrare nell'area di influenza della corona di Boemia. In seguito divenne possedimento della monarchia asburgica e poi della Prussia."}
{"id": "310551", "revid": "2208340", "url": "https://it.wikipedia.org/wiki?curid=310551", "title": "Sak\u00e8", "text": "Il sak\u00e8 (pron. ; dal giapponese \u9152, \"bevanda alcolica\") \u00e8 una bevanda alcolica tipicamente giapponese ottenuta da un processo di fermentazione che coinvolge riso, acqua e spore koji. Per quanto venga spesso chiamato \"vino di riso\", il processo di produzione \u00e8 pi\u00f9 simile a quello della birra che a quello del vino, e si tratta a tutti gli effetti di una bevanda alcolica ottenuta per fermentazione.\nNella lingua giapponese, la parola \"sak\u00e8\" ha il generico significato di \"bevanda alcolica\", mentre il sak\u00e8 nell'accezione sopra descritta \u00e8 definito propriamente in giapponese.\nStoria.\nLa storia del sak\u00e8 non \u00e8 ben documentata e ci sono molteplici teorie su come possa essere stato inventato. Un'ipotesi sostiene che la pratica della fermentazione del riso abbia avuto origine in Cina, lungo il Chang Jiang, attorno al quinto millennio a.C., e sia stata successivamente esportata in Giappone. Un'altra ipotesi fa risalire la fermentazione del sake al Giappone del terzo secolo, con l'avvento della coltivazione del riso in umido. La combinazione di acqua e riso avrebbe portato a muffa e fermentazione. Il primo sake venne chiamato , o \"sak\u00e9 masticato in bocca\", ed era fatto con il riso di un intero villaggio, castagne, miglio, ghiande, e preparato sputando il miscuglio in un tino.\nGli enzimi della saliva permisero agli amidi di saccarificare (convertendosi in zucchero). In seguito a questo dolce miscuglio si aggiunse grano appena cotto e cos\u00ec pot\u00e9 fermentarsi in modo naturale. Presumibilmente il miglior sake prodotto in questo modo derivava da giovani ragazze vergini. Si annota per l'uso della masticazione che un comportamento analogo, per introdurre enzimi atti alla trasformazione del prodotto per lo stesso scopo, (anche in questo caso fatto da ragazze, o da vecchie), e usato da millenni per produrre la chicha (bevanda alcolica derivata dal mais) in Brasile, Bolivia, Per\u00f9 ed Ecuador. \u00c8 probabile che questa prima forma di sake avesse un basso contenuto alcolico e venisse consumata come porridge. Questo metodo \u00e8 stato adottato anche dai nativi americani; vedi il cauim, e il pulque. Il vino di miglio cinese, (\u5c0f\u7c73\u9152), prodotto allo stesso modo, \u00e8 nominato in alcune iscrizioni del XIV secolo, essendo stato offerto agli dei in rituali religiosi.\nPi\u00f9 tardi, approssimativamente dall'VIII secolo, il vino di riso, (\u7c73\u9152), divenne popolare in Cina con una formula quasi identica a quella del pi\u00f9 tardo sake giapponese. Secoli dopo, la masticatura divenne inutile con la scoperta del , una muffa i cui enzimi convertono l'amido presente nel riso in zucchero, che \u00e8 anche usato per fare amazake, miso, natt\u014d e salsa di soia. Il riso innestato con \"koji-kin\" \u00e8 chiamato , o riso di malto. Una miscela di lievito, o , \u00e8 quindi aggiunta per convertire gli zuccheri in etanolo. Questo sviluppo pu\u00f2 aumentare di molto il tasso di alcol del sake (18%-25% per vol.); come l'amido \u00e8 convertito in zucchero dal koji, gli zuccheri sono convertiti in alcol a partire dal lievito in un processo istantaneo. Il koji-kin \u00e8 stato scoperto pi\u00f9 probabilmente per caso. Le spore di koji e il lievito che fluttua nell'aria finirono in una densa mistura di riso e acqua rimasta fuori.\nLa fermentazione risultante cre\u00f2 un porridge di sake non diverso dal \"kuchikami no sake\" ma senza il problema della masticatura di un intero villaggio. Probabilmente questo porridge non aveva il miglior sapore ma l'ebbrezza era sufficiente per far s\u00ec che la gente continuasse a interessarsi a produrne. Un po' di questa miscela sarebbe stata mantenuta come punto di partenza per il gruppo seguente. \u00c8 da notare che l'azione congiunta di una muffa (\"Aspergillus\") e di un Saccaromicete specifico per il riso, (probabilmente \"Saccaromices orizae\") produce una rapida trasformazione degli amidi in zuccheri e quindi questi in alcool, lo stesso non accade con le fermentazioni comuni, ad esempio quelle sostenute da \"Saccaromices cerevisiae\" (birra, vino), dove la trasformazione da amidi in zuccheri quando necessaria, non ottenuta da muffe, \u00e8 difficoltosa e dove la gradazioni alcoliche massime possibili (senza distillazione) sono pi\u00f9 limitate, ad esempio per il vino d'uva la gradazione alcolica massima possibile \u00e8 circa 15% per vol.\nNel VII secolo a.C. esperimenti e tecniche venute dalla Cina diedero origine a un sake di maggior qualit\u00e0. Col tempo il sake divenne sufficientemente popolare che al palazzo imperiale di Ky\u014dto (poi capitale del Giappone) fu istituito un organismo per la sua preparazione. Questo ebbe come conseguenza la nascita dei birrai di sake a tempo pieno, e questi artigiani aprirono la via per molti sviluppi nella tecnica. Fu appunto durante l'era Heian (794-1185) che vennero aggiunte tre nuove fasi al processo di fermentazione (una tecnica per aumentare ancora il livello di alcol e ridurre le possibilit\u00e0 di inasprimento), esempio delle migliorie apportate in questo periodo. Nei successivi 500 anni la qualit\u00e0 e le tecniche usate nella produzione del sake migliorarono costantemente. Divenne usanza la preparazione di una miscela di partenza o \"moto\" per coltivare il maggior numero possibile di cellule di lievito prima della fabbricazione.\nI birrai avevano anche la capacit\u00e0 di isolare il koji per la prima volta, e perci\u00f2 seppero controllare con coerenza la saccarificazione (conversione dell'amido in zucchero) del riso. Attraverso osservazioni, esperimenti ed errori, si svilupp\u00f2 anche una forma di pastorizzazione. Partite di sake che iniziarono a inasprirsi a causa di batteri durante i mesi estivi furono versate dalle loro botti in serbatoi e riscaldate. Comunque, il risultante sake pastorizzato sarebbe poi tornato nelle botti infettate dai batteri. Di qui il sake avrebbe assunto un sapore pi\u00f9 acido, e quando fosse arrivato l'autunno sarebbe stato pessimo. Le ragioni per le quali avvenisse la pastorizzazione e come si potesse migliorare la qualit\u00e0 non sarebbero state comprese finch\u00e9 Louis Pasteur non avesse fatto la sua scoperta circa 500 anni pi\u00f9 tardi.\nDurante la Restaurazione Meiji furono scritte delle leggi che permisero a chiunque avesse capacit\u00e0 economica e conoscenze pratiche di mettere su e dirigere una fabbrica di sake. Nacquero cos\u00ec in un solo anno circa 30.000 fabbriche in tutto il Paese. Ad ogni modo, col passare degli anni il governo impose sempre pi\u00f9 tasse sull'industria del sake e lentamente il numero delle fabbriche si ridusse a 8.000. La maggior parte delle fabbriche che si svilupparono e sopravvissero a questo periodo appartenevano a ricchi proprietari terrieri. I latifondisti che possedevano raccolti di riso avrebbero avuto ancora del riso a fine stagione e, piuttosto che lasciare che queste scorte di riso rimanessero inutilizzate, le avrebbero trasportate alle loro fabbriche. La fabbrica di famiglia con maggiore successo fra queste \u00e8 attiva ancora oggi.\nNel Novecento la tecnologia di produzione del sake fece passi da gigante. Nel 1904 il governo apr\u00ec l'istituto per la ricerca nella produzione del sake, e nel 1907 si tenne il primo concorso di degustazione di sake. Furono isolate specifiche variet\u00e0 di lieviti selezionate per le loro propriet\u00e0 e arrivarono serbatoi in acciaio ricoperti di smalto. Il governo inizi\u00f2 ad acclamare l'uso di serbatoi smaltati perch\u00e9 facili da pulire, di durata eterna, e privi di problemi batterici (il governo consider\u00f2 le botti in legno \"anti-igieniche\" a causa dei potenziali batteri viventi dentro al legno). Sebbene tutto ci\u00f2 sia vero, il governo pretese anche pi\u00f9 tasse dai produttori perch\u00e9 il legno delle botti succhiava una quantit\u00e0 significativa di sake (attorno al 3%) che avrebbe dovuto essere tassata. Questa fu la fine dell'era delle botti di sake in legno, e il loro uso scomparve totalmente. Durante la guerra russo-giapponese del 1904-1905 il governo band\u00ec la produzione di sake in casa, che non era soggetta ad alcuna tassa, per far aumentare ancora di pi\u00f9 le entrate fiscali dovute al sake, che in quel periodo costituivano gi\u00e0 un sorprendente 30%.\nQuesta fu la fine del cosiddetto \"doboroku\" (sake fatto in casa): questa legge rimane infatti ancora oggi malgrado le vendite di sake costituiscano attualmente solo il 2% delle entrate del governo. Quando scoppi\u00f2 la seconda guerra mondiale l'industria del sake sub\u00ec un pesante colpo dopo che il governo pose un freno all'uso del riso per la produzione di alcolici. La maggior parte del riso cresciuto in questo periodo venne usato per le fatiche di guerra e questo, in unione con molti altri problemi, fu il destino di migliaia di aziende in tutto il Giappone. In precedenza era stato scoperto che piccole dosi di alcol potevano essere aggiunte al sake per migliorarne l'aroma e la struttura. Dal decreto del governo, alcol puro e glucosio venivano aggiunti a piccole quantit\u00e0 di miscela di riso, aumentando la resa di quattro volte tanto. Il 95% del sake di oggi \u00e8 prodotto usando questo tecnica, rimasta dagli anni della guerra. C'erano anche alcune fabbriche capaci di produrre sake senza riso. Naturalmente, in questo periodo ne risent\u00ec molto la qualit\u00e0.\nDopo la guerra le fabbriche di sake iniziarono a riformarsi poco alla volta, e la qualit\u00e0 del sake crebbe gradualmente. Ad ogni modo cominciarono a essere sempre pi\u00f9 popolari in Giappone la birra, il vino e i superalcolici, e negli anni 1960 per la prima volta il consumo di birra super\u00f2 quello di sake. Il consumo di sake continu\u00f2 a diminuire, ma in contrasto la qualit\u00e0 miglior\u00f2 notevolmente. Oggi la qualit\u00e0 del sake \u00e8 al suo apogeo, e questo alcolico \u00e8 diventato effettivamente una bevanda mondiale con la nascita di alcune fabbriche nel Sud-Est asiatico, in Sud America, Nord America, Cina e Australia. Inoltre sempre pi\u00f9 aziende stanno tornando ai vecchi metodi di produzione. Mentre il resto del mondo sta forse bevendo sempre pi\u00f9 sake, e la qualit\u00e0 \u00e8 aumentata, ci sono delle difficolt\u00e0 per l'industria del sake. In Giappone la vendita di sake sta ancora scendendo e non \u00e8 sicuro che l'esportazione del sake in altri Paesi possa salvare le aziende giapponesi. Infatti attualmente ci sono circa 1500 aziende in Giappone, laddove nel 1988 ce n'erano circa 2500.\nTipologie di sak\u00e8.\nEsistono due principali tipi di sake: il \"futsuu-shu\" (\u666e\u901a\u9152), ovvero il \"sake normale\", e il \"tokutei meishyoshyu\" (\u7279\u5b9a\u540d\u79f0\u9152), ossia il \"sake a designazione speciale\".\nIl \"futsuu-shu\" non possiede i requisiti per alcun livello di sake di designazione speciale. \u00c8 l'equivalente del nostro vino da tavola e rappresenta oltre il 75% di tutto il sake prodotto. D'altra parte il \"tokutei meishyoshyu\" \u00e8 contraddistinto dalla certificazione di raffinamento (macinatura) del riso ovvero della purezza (restrizione nell'aggiungere alcool distillato). Raffinare il riso \u00e8 importante in quanto la parte interna dei chicchi contiene l'amido (ci\u00f2 che fermenta) mentre la parte esterna contiene oli e proteine, che tendono a lasciare aromi strani o spiacevoli nel prodotto finito. Raffinare il riso rimuove la parte esterna del chicco, lasciando solamente il cuore d'amido."}
{"id": "310553", "revid": "47767", "url": "https://it.wikipedia.org/wiki?curid=310553", "title": "Gloria (nome)", "text": "Origine e diffusione.\n\u00c8 basato sul termine latino \"gloria\", che significa \"gloria\", \"fama\", \"lode universale\".\nIl nome si \u00e8 diffuso per varie ragioni; innanzitutto, in ambiti cristiani, \u00e8 principalmente un riferimento alla gloria divina (come citata in diversi inni liturgici, quali il \"Gloria in excelsis Deo\" e il \"Gloria al Padre\"), ma anche alla Madonna della Gloria (uno degli appellativi della Vergine Maria); vi \u00e8 poi l'accezione augurale, con la quale \u00e8 in uso dal Medioevo. Pi\u00f9 recenti sono le motivazioni laico-patriottiche, con riferimento ai fratelli Cairoli che, nel 1867, combatterono nello scontro di Villa Glori. \nIl nome venne usato nel romanzo di E. D. E. N. Southworth del 1891 \"Gloria\", seguito dall'opera di George Bernard Shaw del 1898 \"Non si sa mai\". Ulteriore spinta alla sua diffusione venne data, agli inizi del XX secolo, dalla notoriet\u00e0 dell'attrice Gloria Swanson.\nIn Italia \u00e8 usato quasi solamente nella forma \"Gloria\", anche se conta una manciata di rare varianti, anche maschili; \u00e8 maggiormente attestato al Nord, specie in Toscana. La forma inglese \"Gloriana\" \u00e8 un'elaborazione dell'originale, e venne usata da Edmund Spenser nella sua opera \"La regina delle fate\" per il personaggio basato sulla regina Elisabetta.\nOnomastico.\nSi tratta di un nome adespota, che cio\u00e8 non ha santa patrona: l'onomastico ricade pertanto il 1\u00ba novembre, festa di Ognissanti. In alcuni paesi sono presenti degli onomastici laici: ad esempio, in Polonia il 13 maggio "}
{"id": "310566", "revid": "767487", "url": "https://it.wikipedia.org/wiki?curid=310566", "title": "Galatea (nome)", "text": "Origine e diffusione.\nRiprende il nome greco antico \u0393\u03b1\u03bb\u03ac\u03c4\u03b5\u03b9\u03b1 (\"Galateia\"), latinizzato in \"Galatea\". \u00c8 basato sul termine \u03b3\u03ac\u03bb\u03b1 (\"gala\", \"latte\", qui forse riferito alla bianca spuma marina), e significa quindi \"bianca\", \"lattea\", \"bianca come il latte\".\n\u00c8 un nome di tradizione classica e letteraria; nella mitologia greca \u00e8 infatti portato da Galatea, una nereide amata da Aci e da Polifemo, dalla quale prendono il nome sia il satellite di Nettuno Galatea che l'asteroide 74 Galatea; Galatea si chiama anche, in alcune versioni del mito, la statua creata da Pigmalione, che prese vita per volere di Afrodite. In Italia il nome \u00e8 raro, disperso nel Nord.\nOnomastico.\nIl nome \u00e8 adespota, ovvero non esistono sante che lo portino, e l'onomastico pu\u00f2 essere festeggiato il 1\u00ba novembre, in occasione della festa di Ognissanti. Alcune fonti associano Galatea al nome Galata, e fissano quindi l'onomastico al 19 aprile, giorno in cui si fa memoria di san Galata, martire a Melitene."}
{"id": "310567", "revid": "47767", "url": "https://it.wikipedia.org/wiki?curid=310567", "title": "Galileo (nome)", "text": "Origine e diffusione.\nDeriva dal greco \u03b3\u03b1\u03bb\u03b9\u03bb\u03b1\u03af\u03bf\u03c2 (\"galilaios\"), un aggettivo che significa letteralmente \"proveniente dalla Galilea\", \"nativo della Galilea\" (la quale trae il suo nome dall'ebraico \"Haggalil\", \"il distretto\", \"la provincia\").\nCominci\u00f2 ad essere usato originariamente per motivi religiosi, riprendendo l'appellativo di \"galileo\" col quale era chiamato Ges\u00f9 Cristo (che occorre anche nella Bibbia, Mt ); in seguito si \u00e8 diffuso anche grazie alla fama dello scienziato e filosofo Galileo Galilei (specialmente in ambienti anarchici e anticlericali, dove Galileo Galilei era visto come vittima dell'oppressione della Chiesa cattolica). \u00c8 da notare che il cognome stesso di Galileo Galilei era dovuto ad un suo antenato che aveva lo stesso nome, Galileo Bonaiuti, un medico fiorentino del Cinquecento.\nIn Italia, secondo dati pubblicati negli anni 1970, era attestato dal Nord fino all'Abruzzo, con maggior compattezza in Toscana.\nOnomastico.\nIl nome \u00e8 adespota, ovvero \u00e8 privo di santo patrono: l'onomastico pu\u00f2 essere festeggiato il 1\u00ba novembre in occasione della festivit\u00e0 di Ognissanti."}
{"id": "310570", "revid": "2191572", "url": "https://it.wikipedia.org/wiki?curid=310570", "title": "Museo etnografico siciliano Giuseppe Pitr\u00e8", "text": "Il museo etnografico siciliano Giuseppe Pitr\u00e8, fondato nel 1909 dallo studioso siciliano Giuseppe Pitr\u00e8, \u00e8 un ente di diritto pubblico di propriet\u00e0 del comune di Palermo.\nHa due sedi: una in viale Duca degli Abruzzi, nel parco della Favorita, e l'altra in via delle Pergole nel palazzo Tarallo, nel quartiere dell'Albergheria.\nLe sedi.\nLa sede originaria consisteva in quattro sale all'interno di una vecchia costruzione scolastica di via Maqueda, il collegio dell'Assunta, dove per\u00f2 i reperti non poterono essere ordinati secondo quella che era l'idea di allestimento del suo fondatore. Dopo la morte del Pitr\u00e8 (1916), per anni le collezioni rimasero inaccessibili al pubblico, fino a quando, nel 1935, Giuseppe Cocchiara riorganizz\u00f2 e trasfer\u00ec il museo in una delle dipendenze della Casina Cinese nel parco della Favorita.\nIn questo luogo, le collezioni hanno trovato opportuna collocazione, con una nuova suddivisione dei reperti in sezioni, rispondenti a criteri di maggiore scientificit\u00e0, nel rispetto delle impostazioni a suo tempo desiderate - ma mai concretizzate - da Pitr\u00e8. Cocchiara offr\u00ec un largo resoconto di tale sistemazione nell'opera che ha per titolo: \"La vita e l'arte del popolo siciliano nel Museo Pitr\u00e8\". Al momento nel Museo sono in corso lavori di restauro di parte delle collezioni, pertanto alcune sale risultano chiuse ai visitatori.\nLa struttura \u00e8 composta da un edificio, antistante ad uno spiazzo, diviso da un piano terra che \u00e8 sede delle sale di esposizione ed un primo piano che \u00e8 sede degli uffici e dei depositi. All'interno sulla destra la biglietteria, riferimento anche per le informazioni e l'eventuale invio al personale addetto. Il Museo si trova all'interno di un ampio e curato giardino visitabile gratuitamente. Il Museo risulta cos\u00ec strutturato: un baglio al centro di un crocevia di cortili, costeggiato da una fuga di 30 sale.\nDal 2007 \u00e8 stata inaugurata la seconda sede del museo, nello storico palazzo Tarallo di Ferla - Cottone d'Altamira, nel quartiere dell'Albergheria.\nL'esposizione permanente, allestita nel piano nobile del palazzo, ospita portantine e mobili settecenteschi, il teatrino dell'Opera dei Pupi, la \"stanza della memoria\", dedicata a Giuseppe Pitr\u00e8, e parte dei volumi della biblioteca, in particolare i fondi riguardanti le tradizioni popolari, la storia e l'architettura siciliana.\nNel 2014 \u00e8 stato inaugurato il nuovo allestimento nella sede principale presso la Palazzina Cinese nel Parco della Favorita di Palermo.\nLa collezione.\nNelle sale del museo, articolate in 20 sezioni, trovano documentazione gli usi e i costumi del popolo siciliano, compresa la minoranza etnolinguistica albanese, e le credenze, i miti, le consuetudini, le tradizioni di Sicilia (la casa, filatura e tessitura, arredi e corredi, i costumi, le ceramiche, l'arte dei pastori, caccia e pesca, agricoltura e pastorizia, arti e mestieri, i veicoli, il carretto siciliano, i pupi, il carro del festino, le pitture su vetro, le confraternite, i presepi, tra i quali spicca l'opera dell'artista trapanese Matera, i giochi fanciulleschi, la magia, gli ex voto, pani e dolci festivi). Inoltre, in una sala troviamo la grande cucina dei Borbone che, a prescindere dalla superficie, ben rappresenta le cucine tradizionali siciliane.\nIl Museo abbraccia circa 4.000 oggetti provenienti da un nucleo originario costituito dal Pitr\u00e8 di circa 1.500 reperti, dalle collezioni etnografiche cedute dall'ex Museo nazionale di Palermo e da donazioni private.\nL'attuale ordinamento dei reperti rispecchia quella curata da Giuseppe Cocchiara, direttore del museo dal 1935 al 1965.\nI reperti sono esposti in vetrine tematiche e ciascuno \u00e8 accompagnato da didascalie che forniscono informazioni relative al nome del reperto, alla sua provenienza, all'epoca di appartenenza, al suo uso, al numero di inventario, ecc. Le vetrine, cos\u00ec allestite, sono concentrate nelle varie sale, dedicate ciascuna al tema generale di riferimento delle singole vetrine. L'illuminazione \u00e8 esterna alle bacheche. All'interno di ogni sala anche una locandina che descrive il tema rappresentato dai reperti l\u00ec contenuti. I grossi reperti sono esposti al di fuori dalle teche, cos\u00ec come le statuette del presepe sistemate in banchi sovrapposti, in una sala appositamente illuminata da faretti direzionali.\nIl percorso museale inizia con alcune rappresentazioni di abitazioni sia rurali che urbane. Fra questi, il pi\u00f9 remoto '\"u pagghiaru\", forma primitiva dell'architettura rustica siciliana. Gli altri archetipi di abitazione contadina sono dimostrazione della differente disposizione dello spazio domestico, in rapporto alle diverse possibilit\u00e0 di quel ceto. Perci\u00f2, le abitazioni pi\u00f9 povere erano caratterizzate da un unico ambiente nel quale si trovavano a convivere uomini e animali e all'interno del quale erano svolte tutte le attivit\u00e0 domestiche. Maggiore agiatezza si rivela invece nell'abitazione in due piani suddivisa da un rudimentale soppalco che fungeva da zona letto, talvolta suddiviso in due o tre locali minori. Gli archetipi sono completi anche delle miniature delle suppellettili necessarie: il giaciglio ('\"u jazzu\") nel pagliaio, il letto, formato da trispiti e tavole, nelle case in muratura, semplici sgabelli, sedie e tavoli, strumenti da lavoro ed il caratteristico settimino.\nTessitura e filatura.\nL'archetipo del telaio che i pastori dell'interno della Sicilia abbellivano per le loro donne, immettono nella sezione delle attivit\u00e0 tradizionali tipicamente femminili: la filatura e la tessitura. Tali attivit\u00e0, di antichissime origini, vengono ulteriormente rappresentate da altri tipici utensili, pettine, fusi, rocchie, nespi, conocchie e dall'evoluzione di questi segnata da filatoi a puleggia che, per cos\u00ec dire, accorparono la funzione dei singoli e pi\u00f9 rudimentali attrezzi. La memoria siciliana di ascendenza popolare ci ha lasciato splendidi esemplari di tessuti particolarmente resistenti, realizzati in cotone, lino, canapa, ma anche morbidi tessuti di lana, rallegrati dalle coloriture vegetali utilizzate per le frazzate, ossia le coperte e per le bisacce da mulo. Qui di ausilio probabilmente arabo sono i segreti della bachicoltura. Un vasto campionario delle stoffe tradizionali di Sicilia \u00e8 offerto in visione all'interno degli espositori. Le fattezze bizantine sono visibili e nella fastosa presenza dell'oro che lussuosamente decora l'abito tradizionale albanese di Piana degli Albanesi. Nel museo alcune delle eredit\u00e0, probabilmente araba, \u00e8 il termine \"tiraz\" sostituto del precedente \"ergast\u00e9rion\" bizantino, con cui si indicava il laboratorio ove le donne si dedicavano al ricamo, alla filatura, alla tessitura. Qui venivano prodotte vesti sfarzose, rese preziose dall'uso di filati pregiati e di perle. Il quartiere di Palermo Kalsa divenne sede esclusiva dove, fino alla met\u00e0 del '900, centinaia di ricamatrici realizzavano opere eccellenti dell'arte della tessitura.\nArredi e corredi.\nNel prosieguo del percorso si arriva alla sezione dedicata agli arredi e corredi. Tra questi ultimi domina il letto in ferro battuto del '600, tipica lavorazione siciliana che, nata nell'isola, si diffuse poi su tutto il territorio nazionale. Il corredo nuziale, frutto di esperto e paziente lavoro, rispondeva alle esigenze della nascente famiglia. La biancheria, finemente ricamata, era considerata bene familiare di massimo valore e, di effetto, anche il telaio era ritenuto elemento prezioso dei beni assegnati in dote alla fanciulla. Cos\u00ec anche il pettine da telaio, intriso di valore simbolico, diveniva elemento vicariante di pi\u00f9 chiare richieste di fidanzamento. La dote rappresentava ragione di vanto ma anche di inquietudine e preoccupazione per ogni famiglia, come se dal valore dei beni potesse in qualche modo derivare la qualit\u00e0 del matrimonio. Tra i corredi riservati al neonato, spicca la \"naca\", culla proveniente da Partanna (TP) realizzata in stoffa, che veniva appesa al soffitto e alla quale era legata una corda che la madre si annodava al polso o alla caviglia in modo da poter dondolare il piccolo senza trascurare le tantissime occupazioni casalinghe.\nI costumi.\nLa sezione inerente ai costumi si apre con gli abiti degli uomini. Il pi\u00f9 primitivo \u00e8 quello dei pastori costituito da una giubba (\"giubbini\") e dai calzoni (\"vrachi\") formati con pelli di capra. Di pelle d'animale anche la tasca, portata a tracolla, dove venivano collocati vino e cibo, e le tipiche calzature, i \"scarpi di pilu\". Vari i modelli di costume festivo di cui i calzoni (\"c\u00e0usi\"), il panciotto (\"'u cileccu\"), la giacca, il berretto (\"birritta\") sono alcuni degli elementi tipici. Il museo possiede diversi tipi di cappelli, legati alla vita di strada e dei campi, come ad esempio il \"cappeddu di curina\", lavorato con filamenti di paglia. Le camicie e le mutande fanno parte di un corredo pi\u00f9 recente. Di lino finissimo, la camicia \u00e8 ampia e larga, mentre le mutande sono sempre lunghe e bianche. La base di capi pi\u00f9 pesanti, tra cui lo \"scappularu\", il lungo mantello dotato di cappuccio, era costituita dall'orbace, una stoffa pesante di lana di lenta e impegnativa lavorazione, che in Sicilia veniva quasi sempre colorata in nero. Di orbace per esempio \u00e8 il costume tipico dei contadini di Modica.\nIn mostra nel museo si trovano disparati costumi femminili semplici per i tessuti e per il taglio, sontuosi per i broccati e per le fogge. Quelli delle contadine erano in genere composti da un busto di cotone (\"spenseri\"), dalla sottana (\"baschina\") e da un grembiule (\"falaro\").\nIn siddetti costumi, a volte, il busto si chiude con un colletto piuttosto alto mentre spesso, un pezzo di merletto arricchisce le scollature. Di grande bellezza e particolarit\u00e0 le applicazioni di macram\u00e8, cio\u00e8 una trina di fili annodati che copre la scollatura, lasciata dal busto di seta rossa, con ricami di vari colori. Realizzati ad ago, i merletti a reticella, in Sicilia, prendono il nome di \"cartillio\".\nIn un'atmosfera tutta particolare bisogna porre il costume tradizionale albanese delle donne di Piana degli Albanesi. Si tratta di un costume che ha profonda origine nelle fogge bizantine, infatti questo costume ha una derivazione e una datazione precisa: appartiene al mondo albanese rifugiatosi in Italia in seguito alle oppressioni turche, alla fine del XV secolo, e conserva il suo carattere orientale nelle forme, nelle caratteristiche, nei significati e nei colori. Vi sono varie tipologie del costume di Piana degli Albanesi: l'abito nuziale \u00e8 il pi\u00f9 ricco, e rileva la ricchezza e lo sfarzo dei vari indumenti che lo compongono. Le ragazze e le donne di Piana degli Albanesi hanno conservato nei secoli l'arte del ricamo, e impiegano interi anni per ricamare la gonna o la camicia, quando esse non le ricevono in dote dalla madre che le ebbe dalla nonna. Il costume delle donne albanesi di Sicilia si compone, innanzitutto, dalla \"nzilona\", una ricca veste rossa, verde o bianca, ricamata interamente in oro. Vien, poi, il \"Krash\u00ebt\u00eb\", un bustino ricamato di seta quasi sempre scura, e le \"m\u00ebng\u00ebt\u00eb\", cio\u00e8 le maniche, anch'esse ricamate. Il \"brezi\" \u00e8 una grande cintura d'argento che raffigura i santi patroni della chiesa bizantina di Piana degli Albanesi: SS. Odigitria, San Giorgio, San Demetrio Megalomartire, San Nicola o San Vito. Sono eloquenti esempi dell'inimitabile e fastosa arte tessile e orafa di Piana degli Albanesi, incentrata sulla tradizione del filo d'oro e dai gioielli del costume. Nel museo sono inoltre esposti esemplari di \"mandilina\", che sono fra i copricapi specifici dell'abbigliamento. I costumi, essendo molto antichi ed esposti perennemente, senza determinata protezione, si sono negli ultimi tempi consumati, e richiederebbero un restauro, che, sarebbe esclusivamente possibile dalla grande abilit\u00e0 artigianale delle ricamatrici arb\u00ebreshe di Piana degli Albanesi, che mantengono gelosamente questa tradizione.\nLe ceramiche.\nMolteplici sono le testimonianze relative all'evoluzione dell'arte della ceramica in Sicilia. Dalle prime produzioni realizzate in argilla seccata al sole e cotta in appositi forni, ai modelli invetriati, vale a dire stagnati, e arricchiti dei pi\u00f9 svariati motivi decorativi. Con l'invetriatura policroma sono rivestiti i \"vrichi\" e le \"cannate\". Il \"vricu\" \u00e8 un vaso che ha il becco posto in uno dei suoi lati, in alto. La \"cannata\" \u00e8 spezzettata da un cerchio formato da una serie di linee che si incrociano. Da Santo Stefano di Camastra provengono alcune zuppiere che, pur riagganciandosi a prototipi greci, tradiscono le forme sicule e conservano due manici e il coperchio campanulato e stralucido, come la scodella ansata di Caltagirone. Bellissimi sono anche i boccali e le \"burn\u00ece\" (usate per conservare l'estratto di pomodoro) con la loro splendida policromia, le bottiglie antropomorfe (di tradizione iconografica risalente ad et\u00e0 primitiva) e la curiosa cannata \"cu lu 'ngannu\" che sottolinea l'aspetto ludico del bere in compagnia. Caratteristica la collezione di lucerne: la \"lumera granni\" \u00e8 formata da un piano in cui sono poste numerose cannili. Si formano cos\u00ec le ninfe a diversi moccoli. Decorative sono anche le \"cannili cu li pedi\", provenienti da Caltagirone, nelle quali troviamo attaccati i manici, mentre il beccuccio \u00e8 diviso da due occhi. Tipiche le lucerne a figura umana con diverso concepimento del colore a seconda del paese di appartenenza. Esse rappresentano uomini e donne di diverse classi sociali nei loro costumi, nelle loro arti e nei loro mestieri, spesso sotto forma caricaturale. Ricca la collezione di acquesantiere la cui indispensabile presenza nelle case contadine rispondeva ad un'esigenza sia religiosa che apotropaica.\nLa biblioteca.\nAl museo si trova annessa una ricca biblioteca, che conserva oltre 30.000 volumi, numerosi libretti popolari che \u201cil popolino siciliano legge o si fa leggere\u201d; 1.500 tesi di laurea, le opere manoscritte di Giuseppe Pitr\u00e8 e 7.000 lettere autografe di diversi studiosi italiani e stranieri che con Pitr\u00e8, tra il 1870 e il 1915 intrattennero corrispondenza. Una notevole raccolta di stampe, incisioni, immaginette sacre, fotografie, (di particolare rilievo la serie concernente i briganti siciliani del secolo scorso e la documentazione relativa alla vecchia Palermo), completano il panorama riguardante il patrimonio della biblioteca, aperta giornalmente al pubblico."}
{"id": "310571", "revid": "226458", "url": "https://it.wikipedia.org/wiki?curid=310571", "title": "Geminiano (nome)", "text": "Origine e diffusione.\nContinua il gentilizio romano \"Geminianus\", un patronimico basato sul nome \"Geminus\" (l'odierno nome Gemino o Gemello); il suo significato \u00e8 quindi \"relativo a Gemino\", \"appartenente a Gemino\". Alcune fonto lo considerano comunque una semplice variante di Gemino, col suo stesso significato.\nOnomastico.\nL'onomastico si festeggia il 31 gennaio in ricordo di san Geminiano (o Gemignano o Gimignano), vescovo di Modena. Un altro santo con questo nome, martire a Roma sotto Diocleziano, \u00e8 ricordato il 16 settembre, mentre un san Gemiliano (o Emiliano o Emilio), vescovo di Cagliari e martire, \u00e8 commemorato il 28 maggio."}
{"id": "310573", "revid": "767487", "url": "https://it.wikipedia.org/wiki?curid=310573", "title": "La passione di Giovanna d'Arco", "text": "La passione di Giovanna d'Arco (\"La passion de Jeanne d'Arc\") \u00e8 un film muto del 1928 diretto da Carl Theodor Dreyer, tratto dal romanzo \"Vie de Jeanne d'Arc\" di Joseph Delteil e dagli atti del processo.\nTrama.\nIn una sola giornata, il 30 maggio 1431, a Rouen, la contadina analfabeta viene portata davanti al giudice Cauchon, ma le sue risposte non sono sufficienti a condannarla. L'inquisitore e i giudici tentano, invano, di strapparle una confessione.\nNella camera della tortura, Giovanna non scende a compromessi e sviene. Portata nel cimitero, la contadina, circondata dall'affetto popolare, cambia idea e decide di firmare l'abiura, atto che potrebbe salvarle la vita. Per\u00f2 quando le viene rasato il capo in segno d'infamia, si pente nuovamente e ritratta. Per lei \u00e8 previsto il rogo. Il popolo insorge invano.\nProduzione.\nQuesto film ha subito diverse vicissitudini. Il progetto originario del film prevedeva un'opera di genere storico, con attori in costume e la ricostruzione dell'ambiente dell'epoca tramite scenografie. Durante la produzione del film Dreyer cambi\u00f2 idea, tagliando e poi eliminando gran parte del girato.\nIl costo della costruzione di set e scenografie fu il pi\u00f9 alto dell'epoca in Europa. Sette milioni di franchi furono spesi solo per assecondare la volont\u00e0 di Dreyer di ricostruire fedelmente nella periferia parigina il Castello di Rouen, la fortezza dove avvenne il processo e il rogo e di cui oggi rimane una sola torre. Le pareti degli interni furono dipinte di rosa per ottenere il tono grigio sulla pellicola in bianco e nero. La prospettiva scorretta e la disposizione degli spazi sono ispirate ai codici miniati medioevali e ricordano le ambientazioni del cinema espressionista. Hermann Warm, scenografo de \"Il gabinetto del dottor Caligari\" (1920), costru\u00ec anche dettagliati modellini in miniatura dei luoghi. Con lo sgomento dei produttori, Dreyer per\u00f2 non mostr\u00f2 mai nella sua interezza l'apparato scenico (che appare solo a 50 minuti dall'inizio del film), perch\u00e9 decise di dare un'impronta stilistica al film attraverso inquadrature ravvicinate come primi e primissimi piani. L'accuratezza e la qualit\u00e0 della scenografia avevano per Dreyer la sola funzione di rendere l'ambiente adeguato all'immedesimazione degli attori. L'architettura \u00e8 \"ignorata, sfidata e decostruita\" attraverso un montaggio che rende lo spazio discontinuo e visivamente non percorribile.\nIl regista volle infatti creare una \"sinfonia\" di primi e primissimi piani dell'eroina, dei suoi accusatori e degli altri personaggi, prescindendo quasi completamente dal tempo e dal luogo della rappresentazione. Il risultato fu cos\u00ec un film senza tempo, dove il tema assoluto \u00e8 il dolore nelle sue diverse forme, uno dei migliori poemi cinematografici sulla sofferenza e sul volto umano.\nOltre al largo utilizzo di primi piani, Dreyer utilizza un movimento di macchina pendolare per scandagliare lo spazio a 180\u00b0 gradi.\nDistribuzione.\nIl film fu proiettato per la prima volta il 21 aprile 1928 al Cinema Palads Teatret di Copenaghen. \u00c8 l'unica volta che il film verr\u00e0 proiettato nella sua versione originale non censurata.\nLa distribuzione in Francia sub\u00ec dei ritardi a causa dell'ostruzionismo di alcuni nazionalisti che disapprovavano il fatto che Dreyer non fosse n\u00e9 cattolico n\u00e9 francese e che la martire sarebbe stata interpretata, secondo voci inaffidabili, da Lillian Gish, attrice americana musa di David W. Griffith. Inoltre molti tagli furono imposti dall'Arcivescovo di Parigi e dalla censura governativa senza che il regista potesse avere il controllo su queste decisioni. Dopo due proiezioni private, debutt\u00f2 finalmente il 25 ottobre 1928 al Cinema Marivaux di Parigi. Il critico L\u00e9on Moussinac scrisse che \u00abil pubblico non poteva sapere che era diventato un noioso film cattolico in cui il tribunale di Rouen \u00e8 quasi simpatetico nei confronti di Giovanna\u00bb.\nIl 6 dicembre 1928 il negativo originale and\u00f2 perduto in un incendio scoppiato agli UFA studios di Berlino. L'originale si trovava a Berlino perch\u00e9 era nei laboratori degli UFA studios che il direttore della fotografia Rudolph Mat\u00e9 si occup\u00f2 della pellicola. Dreyer riusc\u00ec a montare una nuova versione utilizzando scene alternative mai proiettate, ma anch'essa and\u00f2 distrutta in un incendio nel 1929 ai laboratori della G.M. a Boulogne-Billancourt. Per un quarantennio fu difficile trovare copie della versione originale e della seconda versione.\nNel 1933 il film fu nuovamente distribuito da Sherman S. Krellberg utilizzando una versione da 61 minuti priva di didascalie, accompagnata dalla narrazione del presentatore radiofonico David Ross.\nNel 1951 lo storico cinematografico Joseph-Marie Lo Duca trov\u00f2 una copia della seconda versione di Dreyer nei sotterranei dei Gaumont Studios e mont\u00f2 una versione della durata di 85 minuti, realizzando numerose modifiche, sostituendo alcune didascalie con dei sottotitoli e aggiungendo un accompagnamento musicale barocco con brani di Bach, Albinoni, Vivaldi e altri. Per molti anni questa versione, erroneamente considerata quella originale, fu l'unica disponibile, nonostante avesse attirato le critiche dello stesso Dreyer.\nUna successiva versione fu prodotta da Arnie Krogh del Danish Film Institute. Krogh attinse a diverse copie per ottenere un montaggio di scene con l'intento di avvicinarsi il pi\u00f9 possibile alla versione originale di Dreyer. Tra le copie utilizzate come fonte vi sono una copia della seconda versione (quella distrutta nel 1929) proveniente probabilmente dai Paesi Bassi e una copia conservata al National Film Archive di Londra, mancante di 190 inquadrature e 12 didascalie, eppure contenente diverse inquadrature d'ambientazione di cui altre copie sono prive.\nNel 1981 un impiegato dell'istituto psichiatrico Kikemark Sykehus nei pressi di Oslo trov\u00f2 in un armadio alcuni contenitori di pellicole cinematografiche con un'etichetta che li riconduceva al film. I contenitori furono quindi mandati al Norwegian Film Institute, ma non furono esaminati se non tre anni dopo. Si scopr\u00ec che si trattava di una copia del negativo originale con didascalie in danese andato perduto nell'incendio a Berlino, cio\u00e8 la prima versione non censurata. Insieme alla pellicola era presente la documentazione della censura. Harald Arnesen, il direttore dell'istituto, era un appassionato di storia e probabilmente ha voluto mostrare il film ai pazienti, come dimostra l'usura della pellicola.\nSebbene fosse la copia migliore disponibile in termini di qualit\u00e0 dell'immagine, le svariate proiezioni e la conservazione per oltre cinquant'anni in un ambiente non idoneo alla preservazione causarono diversi difetti alla pellicola (graffi, strappi, tracce di sporco, polvere e di agenti chimici, macchie di umidit\u00e0), che si aggiunsero a elementi estranei come loghi impressi nei fotogrammi. Di questo negativo ritrovato si diffusero delle copie pirata con una frequenza dei fotogrammi troppo lenta che fece allungare la durata complessiva del film a 120 minuti.\nIl negativo norvegese venne restaurato dalla Mathematical Techonologies, Inc. correggendo sui fotogrammi 20.320 singoli difetti. Con la collaborazione di Maurice Drouzy e Ib Monty, direttore del Danish Film Museum, la Cin\u00e9math\u00e8que fran\u00e7aise ha tradotto le didascalie dal danese al francese per ottenere l'edizione definitiva. Questa edizione restaurata a 24 fotogrammi al secondo (frequenza dei fotogrammi con cui venne proiettato all'epoca) \u00e8 distribuita in home video dalla Criterion Collection.\nColonna sonora.\nIl compositore statunitense Richard Einhorn ha composto appositamente la colonna sonora corale e orchestrale \"Voices of Light\", interpretata dal gruppo vocale Anonymous 4, il soprano Susan Narucki e il Radio Netherlands Philharmonic and Choir. \u00c8 stata eseguita per la prima volta in Italia al Meeting di Rimini il 19 agosto 2007.\nAnche il compositore francese Touve R. Ratovondrahety ha composto una nuova colonna sonora per il negativo del 1981, eseguita per la prima volta nel settembre 2012 alle Giornate del Cinema Muto a Pordenone. Una seconda esecuzione \u00e8 avvenuta nel corso delle Le Settimane Musicali di Stresa nell'agosto 2014.\nCritica.\nIl film \u00e8 il miglior frutto della riflessione sul volto umano e sul primo piano fiorita in quegli anni in Francia e chiamata teoria della fotogenia.\nDreyer compose un poema cinematografico usando soprattutto il primo e primissimo piano di protagonisti e oggetti di scena (come gli strumenti di tortura), ricorrendo a una vicinanza e una durata delle inquadrature insopportabile anche per lo spettatore moderno. Non fornisce invece allo spettatore sufficienti inquadrature di contesto per capire con esattezza la scena, in modo da conferire la massima potenza ai dettagli e un senso di smarrimento che trascina lo spettatore dentro i fatti e la sofferenza della protagonista. L'invisibile diventa altrettanto pauroso del visibile e forse anche di pi\u00f9: i luoghi nell'immaginazione si dilatano e la cinepresa insiste su situazioni immobili e fisse, negando l'essenza stessa del cinema che \u00e8 il movimento. Ecco che per\u00f2 allora le poche azioni acquistano una forza inaudita, come urla che esplodono nel silenzio.\nLa figura della Giovanna dreyeriana \u00e8 influenzata da quella tradizione iconografia cristiana in cui il santo, sia al momento del martirio sia in altri contesti, volge gli occhi al cielo in un'espressione di dolorosa sensualit\u00e0. Giovanna \u00e8 dunque santa prima del sacrificio compiuto, ma anche \"imago Christi\": molte sono, infatti, le sequenze che richiamano alla memoria la passione di Cristo cos\u00ec come tramandata dai Vangeli e dall'iconografia tradizionale: l'incoronazione di Giovanna e lo sbeffeggiamento da parte delle guardie carcerarie ricordano l'incoronazione di spine di Ges\u00f9 Cristo; tutta la scena finale - Giovanna condotta al rogo - si svolge sul modello della salita al Calvario, dall'anziana che porge da bere a una stremata Giovanna, alle donne, novelle pie donne, che piangono ai piedi della pira, al cartello su cui campeggiano le parole di \"idolatra spergiura\" che viene inchiodato nella sommit\u00e0 del palo della pira e che rimanda alla tabella affissa alla croce di Cristo.\nRen\u00e9e Falconetti, l'attrice protagonista, interpreta magistralmente un ruolo di profonda verit\u00e0 drammaturgica. La donna accett\u00f2 anche per contratto il taglio dei capelli e un vero salasso, che tuttavia non sub\u00ec, come testimonia la dichiarazione dello scenografo Hermann Warm: \nL'attrice usc\u00ec dall'esperienza del film devastata psicologicamente, e rester\u00e0 nell'immaginario collettivo come allucinata maschera di dolore, i cui occhi riescono a parlare, a urlare, a sorridere nonostante la totale assenza sonora.\nIl poeta e attore Antonin Artaud recit\u00f2 nel ruolo del confessore e dal film trasse ispirazione per creare il suo \"teatro della crudelt\u00e0\".\nRiconoscimenti.\nNel 1929 \u00e8 stato indicato tra i migliori film stranieri dell'anno dal National Board of Review of Motion Pictures."}
{"id": "310576", "revid": "119697346", "url": "https://it.wikipedia.org/wiki?curid=310576", "title": "Rosellina della landa", "text": "Rosellina del prato (in tedesco, Heidenr\u00f6slein) \u00e8 dal celebre scrittore Johann Wolfgang von Goethe nel 1771 e messa in musica come \"Lied\" dal compositore Franz Schubert nel 1815.\nIl \"Lied\" \u00e8 composto da tre stanze e racconta di un bambino che trova una rosa e la vuole cogliere nonostante lei gli dica che lo punger\u00e0; lui continua nel suo intento e si punge.\nLa dolce pena \u00e8 una delle caratteristiche principali dello Sturm und Drang del quale Goethe era un celebre esponente. \nCuriosit\u00e0.\nI Rammstein, gruppo industrial metal tedesco, hanno ripreso e modificato il testo di questo \"Lied\", che racconta in allegoria l'amore tra uomo e donna, per il loro singolo Rosenrot."}
{"id": "310579", "revid": "54253", "url": "https://it.wikipedia.org/wiki?curid=310579", "title": "Gentile (nome)", "text": "Origine e diffusione.\nDeriva dal tardo soprannome latino \"Gentilis\", basato su \"gens\" (\"stirpe\", \"popolo\"), che originariamente aveva il significato di \"appartenente alla stessa stirpe\" e poi di \"pagano\" (vedi Gentili). Nel Medioevo insorge come nome affettivo basato sull'italiano \"gentile\" (cio\u00e8 \"nobile\", \"cortese\"); l'uso corrente, pi\u00f9 comune al maschile ma ben attestato anche al femminile, si rif\u00e0 proprio a quest'ultima tradizione, ed \u00e8 sorretto anche dal culto verso i due beati cos\u00ec chiamati.\n\u00c8 diffuso in tutta Italia, con prevalenza nel nord. Le forme Gentilio e Gentilia sono tipicamente lombarde.\nOnomastico.\nL'onomastico pu\u00f2 essere festeggiato il 5 settembre, in ricordo del beato Gentile da Matelica, missionario francescano e martire probabilmente a Tabriz, o il 28 gennaio, in memoria della beata Gentile Giusti, madre e vedova."}
{"id": "310581", "revid": "47767", "url": "https://it.wikipedia.org/wiki?curid=310581", "title": "Gerlando", "text": "Origine e diffusione.\nDeriva, tramite la sua forma francese, dal nome medievale di origine germanica Gernando, che \u00e8 composto da \"gaira\" (\"lancia\") e \"nanths\" (\"valoroso\") e quindi ha il significato complessivo di \"valoroso con la lancia\". .\n\u00c8 tipico della Sicilia, in virt\u00f9 del culto locale di san Gerlando, patrono di varie citt\u00e0 dell'isola come Agrigento, Porto Empedocle e Lampedusa.\nOnomastico.\nL'onomastico viene festeggiato il 25 febbraio in memoria di San Gerlando, vescovo di Agrigento.\nCon questo nome si ricorda anche un altro santo (o beato), Gerlando d'Alemagna, cavaliere ospitaliere, commemorato il 18 giugno o 19 giugno."}
{"id": "310584", "revid": "47767", "url": "https://it.wikipedia.org/wiki?curid=310584", "title": "Getulio", "text": " \nOrigine e diffusione.\nDal latino \"Gaetulius\", in origine un etnonimo riferito alla Getulia, una zona dell'Africa settentrionale, o ai Getuli che l'abitavano (quindi \"della Getulia\" o \"dei Getuli\", in senso lato \"africano\"). Sebbene portato da un santo, il nome non ha mai veramente attecchito in Italia e adesso gode di scarsa diffusione, attestato perlopi\u00f9 in Nord Italia tranne che in Toscana. \nOnomastico.\nL'onomastico si festeggia il 10 giugno in ricordo di san Getulio, sposo di santa Sinforosa e padre dei sette martiri tiburtini, martire a Tivoli con altri compagni sotto Adriano."}
{"id": "310587", "revid": "122065155", "url": "https://it.wikipedia.org/wiki?curid=310587", "title": "MCmicrocomputer", "text": "MCmicrocomputer, per brevit\u00e0 \"MC\", \u00e8 stata una delle riviste storiche di informatica in Italia. Diretta prima da Paolo Nuti e poi da Marco Marinacci, fu edita da Technimedia (Roma) dal 1981 al 1999 e da Pluricom (Roma) dal 1999 al 2001.\nStoria.\nNacque, contemporaneamente alla rivista \"sorella\" \"AudioReview\", da una cerchia di collaboratori del Gruppo Editoriale Suono (Roma) come proseguimento dell'esperienza fatta nella testata \"Micro &amp; Personal Computer\", fondata da Paolo Nuti due anni prima. Il primo numero di MC fu pubblicato nel settembre del 1981.\nLa rivista \u00e8 stata per molti anni leader nel campo dell'informazione relativa all'IT.\nNel settembre 1986 venne attivato MC-Link, un servizio telematico di BBS e altre funzionalit\u00e0, estensione interattiva della rivista, al quale si poteva accedere via modem. In seguito \u00e8 evoluto in un Internet service provider e in una societ\u00e0 autonoma, chiamata appunto MC-link.\nL'ultimo numero, il 218, usc\u00ec nel giugno 2001, quando Pluricom cess\u00f2 l'attivit\u00e0 chiudendo le pubblicazioni. Fu prodotto anche un successivo numero, il 219 (luglio/agosto 2001), completamente impaginato e pronto per la tipografia, che per mancanza di fondi non and\u00f2 mai in stampa.\nArgomenti trattati.\n\"MCmicrocomputer\" dedicava spazio agli argomenti pi\u00f9 svariati: oltre alle recensioni approfondite di hardware e software e ai programmi scritti dai lettori o dai redattori, copriva infatti argomenti tecnici quali i linguaggi di programmazione, le architetture dei calcolatori, i cosiddetti \"giochi intelligenti\" con la rubrica \"Intelligiochi\", in cui si proponevano algoritmi e programmi per un approccio ludico alla matematica, alla crittografia, alla linguistica ed alla logica.\nAmpio spazio della Rivista era dedicato anche a rubriche come \"Informatica &amp; Diritto\", \"Cittadini &amp; Computer\", \"Grafica\", \"Desktop Publishing\", \"Computer e Video\", \"Digital Imaging\".\nTra gli aspetti pi\u00f9 originali della testata va ricordata la pubblicazione regolare di brevi racconti, spesso di fantascienza, in una rubrica curata da Elvezio Petrozzi prima e da Marco Calvo poi (un'idea questa poi ripresa da altre riviste tra cui \"Macworld Italia\" e \"Computer idea\")."}
{"id": "310590", "revid": "436907", "url": "https://it.wikipedia.org/wiki?curid=310590", "title": "Moonloop EP", "text": "Moonloop EP \u00e8 il terzo EP dei Porcupine Tree, pubblicato il 17 ottobre 1994 dalla Delerium.\nDescrizione.\nIl disco si compone di due brani e rappresenta la prima pubblicazione in studio in cui il frontman Steven Wilson non esegue alcuna parte di batteria, bens\u00ec lo affida a Chris Maitland, entrato in pianta stabile nella formazione del gruppo seppur gi\u00e0 presente nei concerti dal 1993."}
{"id": "310591", "revid": "1543377", "url": "https://it.wikipedia.org/wiki?curid=310591", "title": "Giano (nome)", "text": "Origine e diffusione.\nIl nome ha una duplice origine: da una parte rappresenta una ripresa del nome di Giano, divinit\u00e0 romana guardiana dei cancelli e dei passaggi, che deriva dal latino \"Janus\", \"Ianus\", significante \"portale ad arco\", \"passaggio a volta\". Sul nome di tale divinit\u00e0 sono basati il mese di gennaio (in latino \"Ianuarius\"; Giano era infatti il \"dio degli inizi\") e il nome Gennaro; per significato, \u00e8 affine al nome Pilade.\nSin dal Duecento, inoltre, \"Giano\" risulta, specie nell'area toscana, come ipocoristico di nomi e soprannomi quali Giuliano, Torrigiano, Montigiano, Bonciano, Luciano e Feliciano.\nOnomastico.\nIl nome \u00e8 adespota, non essendo portato da alcun santo. L'onomastico ricade quindi il 1\u00ba novembre, giorno di Ognissanti. Nei casi in cui costituisca un ipocoristico di altri nomi, si pu\u00f2 festeggiare il loro stesso giorno."}
{"id": "310595", "revid": "47767", "url": "https://it.wikipedia.org/wiki?curid=310595", "title": "Gino", "text": "Origine e diffusione.\n\u00c8 un ipocoristico di vari nomi terminanti in \"-gino\", quali Ambrogino, Luigino, Giorgino, Biagino, Igino e Remigino.\nSecondo fonti documentali veneziane deriva per\u00f2, nel'uso, dal clan Ji-no (o Je-no secondo esemplari custoditi nella biblioteca oxfordiana), il cui primo capostipite conosciuto \u00e8 Fuh(n) Je-no, arrivato in italia con Marco Polo. Il nome \u00e8 diffuso anche in Inghilterra, secondo tali trascrizioni, per una migrazione di una parte della famiglia sull'isola.\nOnomastico.\nIl nome \u00e8 adespota, ovvero non ha santo patrono. L'onomastico pu\u00f2 essere festeggiato in corrispondenza del nome di cui costituisce la forma abbreviata, oppure il 1\u00ba novembre per la festa di Ognissanti."}
{"id": "310596", "revid": "110157", "url": "https://it.wikipedia.org/wiki?curid=310596", "title": "Giocondo", "text": "Origine e diffusione.\nDeriva dai \"supernomina\" e poi \"praenomina\" latini imperiali \"Iucundus\" e \"Iucunda\", il cui significato \u00e8 letteralmente \"giocondo\", \"gioioso\", \"allegro\", \"gaio\". \nLa forma femminile, Gioconda, \u00e8 particolarmente nota per essere l'appellativo della \"Monna Lisa\" di Leonardo da Vinci (nel qual caso deriva per\u00f2 dal cognome del marito di Lisa Gherardini, \"del Giocondo\"); la fama del quadro potrebbe aver in parte aiutato la diffusione del nome.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "310597", "revid": "24944", "url": "https://it.wikipedia.org/wiki?curid=310597", "title": "McLink", "text": ""}
{"id": "310604", "revid": "24944", "url": "https://it.wikipedia.org/wiki?curid=310604", "title": "MC Microcomputer", "text": ""}
{"id": "310605", "revid": "120974730", "url": "https://it.wikipedia.org/wiki?curid=310605", "title": "Gioia (nome)", "text": "Origine e diffusione.\nSi tratta di un nome augurale e gratulario di epoca gi\u00e0 medievale, dal significato trasparente; riprende infatti il termine italiano \"gioia\", nel senso di \"felicit\u00e0\", \"allegria\", ma anche di \"gioiello\", \"pietra preziosa\". \u00c8 quindi accostabile a nomi quali Noemi, Eufrasia, Letizia e Leto, ma anche a Diamante, Rubina, Gemma e Perla. Analoga origine ha l'inglese \"Joy\", attestato gi\u00e0 a partire dal XII secolo, non sopravvisse al Medioevo, e venne ripreso regolarmente solo a partire dal tardo XIX secolo.\nEtimologicamente, il sostantivo italiano \"gioia\" e quello inglese \"joy\" derivano dal francese \"joie\", che a sua volta \u00e8 una trasformazione del latino \"gaudia\", plurale di \"gaudium\", \"gaudio\", \"felicit\u00e0\".\nIn Italia il nome \"Gioia\" \u00e8 accentrato, per oltre la met\u00e0 dei casi, in Toscana; la variante \"Zoia\" (che coincide, tra l'altro, con una forma slava del nome Zoe) \u00e8 propria del Nord-Est, mentre Gioiosa \u00e8 pi\u00f9 frequente nel Salento.\nOnomastico.\nL'onomastico ricorre il 1\u00ba novembre, festa di Ognissanti, poich\u00e9 non esistono sante con questo nome che \u00e8 quindi adespota."}
{"id": "310606", "revid": "47767", "url": "https://it.wikipedia.org/wiki?curid=310606", "title": "Giovenale (nome)", "text": "Origine e diffusione.\nDeriva dal cognomen latino \"Iuvenalis\", letteralmente \"giovanile\". Ha quindi significato affine ai nomi Ebe, Giunone ed Owen. In Italia \u00e8 pi\u00f9 diffuso in Piemonte.\nOnomastico.\nL'onomastico si festeggia il 3 maggio in memoria di san Giovenale di Narni, vescovo e confessore. Alternativamente, si pu\u00f2 festeggiare in ricordo di due martiri, uno, san Giovenale di Benevento, il 7 maggio e l'altro il 31 agosto, oppure in memoria del beato Giovanni Giovenale Ancina, vescovo, il 30 agosto."}
{"id": "310627", "revid": "1318658", "url": "https://it.wikipedia.org/wiki?curid=310627", "title": "Capote", "text": ""}
{"id": "310636", "revid": "834", "url": "https://it.wikipedia.org/wiki?curid=310636", "title": "Berit Kvello", "text": ""}
{"id": "310638", "revid": "892776", "url": "https://it.wikipedia.org/wiki?curid=310638", "title": "Giovanni Gabrieli", "text": "La vita.\nIl padre era Piero Fais, di professione lanaiolo, originario della Carnia, mentre la madre era sorella del compositore Andrea Gabrieli, di cui Giovanni assunse il cognome assai noto nell'ambiente musicale; secondo altre fonti, Gabrieli era invece un soprannome legato al padre. Negli anni '70 venne inviato a Monaco di Baviera, dove ebbe un periodo di apprendistato con Orlando di Lasso (che era stato anche maestro dello zio Andrea) e dove ebbe contatto, tra gli altri, con Gioseffo Guami. Il suo madrigale \"Quand'io ero giovinetto\" appare nella raccolta \"Il secondo libro de madrigali a cinque voci de floridi virtuosi\" del 1575, contenente tutte composizioni dei musicisti che si trovavano al servizio di Alberto V di Baviera. Gabrieli si ferm\u00f2 alcuni anni a Monaco e i registri di corte riportano che nel 1578 egli ricevette livrea e salario. \nNel 1584 si trovava a Venezia per rimpiazzare provvisoriamente Claudio Merulo come suonatore del primo organo della chiesa di San Marco, mentre il 1\u00ba gennaio dell'anno successivo vinse un concorso che rese il suo impiego permanente. Fino alla morte, intervenuta nel 1612, egli mantenne questo posto prestigioso. Di poco successiva, arriva la nomina di successore di Vincenzo Bellavere come organista presso la Scuola Grande di San Rocco, dove rimase fino al termine della sua attivit\u00e0.\nDopo la morte di Andrea, avvenuta nel 1585, Giovanni cur\u00f2 la pubblicazione di un ampio numero di composizioni dello zio, innanzitutto con la raccolta \"Concerti di Andrea, e di Gio: Gabrieli (...) contenenti musica di chiesa, madrigali, &amp; altro (...) libro primo\" (1587), una collezione di brani sacri, profani e strumentali di ampio organico, poi con il \"Terzo libro de madrigali a cinque voci\" (1589), le \"Intonationi d'organo (...) libro primo\" (1593) e i \"Ricercari (...) libro secondo\" (1595). In tutte queste raccolte, Giovanni aggiunse parecchie composizioni proprie.\nI doveri nella basilica palatina, i servizi frequenti a San Rocco e le numerose collaborazioni con altre chiese della citt\u00e0 dovevano rendere l'attivit\u00e0 del Gabrieli frenetica e probabilmente richiedevano ch'egli fosse sostituito in molte occasioni a San Marco, tuttavia determinano una produzione compositiva ampia e diversificata, che vede una prima pubblicazione nella raccolta \"Sacrae Symphoniae\" del 1597.\nL'opera venne ripubblicata immediatamente l'anno successivo da Kauffmann a Norimberga. Infatti, Gabrieli godeva di grande fama nei paesi di lingua tedesca, e questo \u00e8 confermato anche dal numero di musicisti inviati dai rispettivi patroni a Venezia per studiare con lui: Alessandro Tadei proveniente da Graz, rest\u00f2 presso Gabrieli dal 1604 per due anni e mezzo e al suo ritorno prese il posto di organista dell'Arciduca Ferdinando; Cristiano IV di Danimarca invi\u00f2 a proprie spese nel 1599 Morgens Peders\u00f8n, Hans Nielsen, l'organista Melchior Borchgrevinck, due cantori adulti e due ragazzi, nel 1602\u20134 un altro gruppo che comprendeva ancora Nielsen e Hans Brachrogge, e dal 1605 al 1609 di nuovo Peders\u00f8n; Johann Grabbe fu mandato dalla Vestfalia tra il 1607 ed il 1610; la corte di Sassonia invi\u00f2 Heinrich Sch\u00fctz, che rimase a Venezia dal 1609 fino a poco dopo la morte di Gabrieli ed aveva per compagno di discepolato Christoph Klemsee (o Clemsee).\nTra i suoi allievi italiani, si ricorda, tra gli altri, Alessandro Grandi.\nUn necrologio veneziano registra la sua morte, all'et\u00e0 di 55 anni, il 12 agosto 1612, a causa di calcoli renali. La sua tomba si trova all'interno della chiesa di Santo Stefano.\nLe opere capitali di Gabrieli sono i due libri delle \"Sacrae Symphoniae\", legato alla lezione di Andrea, dove sono indicati per la prima volta i segni di dinamica come le specifiche designazioni strumentali (un cornetto e tre tromboni per il primo coro, un violino e tre tromboni per il secondo). Ma con il secondo libro delle \"Sacrae Symphoniae\", Giovanni proceder\u00e0 ben oltre l'insegnamento di Andrea, creando una musica sinfonica vocale, dove gli strumenti non sono usati come semplice raddoppio delle voci, ma arricchiscono autonomamente l'ordito compositivo, ottenendo un'articolazione dei vari gruppi e delle diverse fonti sonore che tocca vertici di ardimentose concezioni strutturali. Tutti gli artifici della polifonia e della nuova concezione armonica sono sfruttati dal Gabrieli."}
{"id": "310648", "revid": "1543377", "url": "https://it.wikipedia.org/wiki?curid=310648", "title": "Manuel Elkin Patarroyo", "text": "Biografia.\nNato ad Ataco, citt\u00e0 colombiana del Dipartimento di Tolima, si laurea in Medicina e Chirurgia presso la \"Universidad Nacional de Colombia\" e si specializza in immunologia negli USA. \nNel 1984 fonda e dirige l\"'Instituto de Inmunolog\u00eda del Hospital San Juan de Dios\" di Bogot\u00e0.\nAttualmente \u00e8 professore della Universidad Nacional colombiana e professore associato presso la Rockfeller University di New York.\nEfficacia del vaccino SPf66.\nIl vaccino fu sviluppato nel 1987 fu valutato tramite studi clinici, voluti dall'Organizzazione mondiale della sanit\u00e0, svoltisi in Gambia, Tanzania e Thailandia con risultati contrastanti. Nel 2009 uno studio della Cochrane Collaboration ha stabilito un'efficacia nulla del vaccino in Africa e in Asia e una bassa ma significativa efficacia del 28% in Sud America. Al 2014, il vaccino SPf66 non viene raccomandato dall'OMS per la profilassi della malaria ed \u00e8 classificato come \"inattivo dopo valutazione clinica\".\nPatarroyo ha accusato l'OMS di sottostare a interessi delle multinazionali farmaceutiche e ha imputato il fallimento degli studi condotti in Africa alla troppo giovane et\u00e0 di vaccinazione, che in Sud America viene effettuata solo dopo il primo anno di vita.\nRiconoscimenti.\nNel 1994 Patarroyo ricevette il Premio Principe delle Asturie nella categoria \"Ricerca scientifica e tecnica\"."}
{"id": "310651", "revid": "1234826", "url": "https://it.wikipedia.org/wiki?curid=310651", "title": "Guerra anglo-zanzibariana", "text": "La guerra anglo-zanzibariana fu combattuta tra il Regno Unito e il Sultanato di Zanzibar il 27 agosto 1896. Il conflitto dur\u00f2 38 minuti ed \u00e8 considerato la guerra pi\u00f9 breve della storia.\nLa causa immediata della guerra fu la morte del sultano filo-britannico \u1e24amad bin Thuwayni il 25 agosto 1896 e la conseguente ascesa al trono del sultano Kh\u0101lid bin Barghash. Le autorit\u00e0 britanniche gli avrebbero invece preferito \u1e24am\u016bd bin Mu\u1e25ammed, poich\u00e9 era favorevole ai loro interessi. In conformit\u00e0 a un trattato firmato nel 1886, una condizione per ambire al trono del sultanato era che il candidato ottenesse il permesso del console britannico e Kh\u0101lid non aveva soddisfatto questo requisito.\nI britannici considerarono questo un \"casus belli\" ed inviarono un ultimatum a Kh\u0101lid, imponendogli di ordinare alle sue truppe di ritirarsi e abbandonare il palazzo reale. Kh\u0101lid convoc\u00f2 la sua guardia personale e si barric\u00f2 all'interno del palazzo. L'ultimatum scadde alle ore 09:00 del 27 agosto; i britannici avevano allestito un contingente di 5 navi e 1.050 uomini, tra Marines e marinai. Il sultano schier\u00f2 nella zona del porto circa 900 uomini. Il contingente della Royal Navy era posto sotto il comando del contrammiraglio Harry Rawson e dal generale di brigata Lloyd Mathews; l'esercito di Zanzibar era comandato dal sultano.\nIl palazzo reale di Zanzibar era difeso da 2800 uomini, la maggior parte dei quali era stata reclutata tra la popolazione civile, ma era anche inclusa la guardia del palazzo e diverse centinaia di servi e schiavi dell\"harem\". I difensori avevano diversi pezzi di artiglieria e mitragliatrici che erano stati posti davanti al palazzo dopo l'avvistamento delle navi britanniche. Alle 09:02 fu aperto un bombardamento che mand\u00f2 in fiamme il palazzo reale e neutralizz\u00f2 l'artiglieria di difesa.\nUna piccola azione navale ebbe luogo con l'affondamento da parte degli inglesi dello yacht reale del sultano e di due imbarcazioni pi\u00f9 piccole; alcuni colpi furono sparati inutilmente contro le truppe britanniche dall'esercito zanzibariano mentre i Marines si dirigevano verso il palazzo. La bandiera reale che sventolava sul palazzo fu abbattuta. Il fuoco cess\u00f2 alle 09:40. L'esercito del sultano sub\u00ec circa 500 vittime (tra morti e feriti), mentre solo un marinaio britannico rimase ferito.\nIl sultano Kh\u0101lid ricevette asilo dal consolato tedesco prima di fuggire nell'Africa Orientale Tedesca. Gli inglesi misero rapidamente \u1e24am\u016bd al potere, alla testa di un governo fantoccio. La guerra segn\u00f2 la fine dell'indipendenza di Zanzibar e l'inizio di un periodo di forte influenza britannica.\nContesto storico.\nZanzibar era uno stato insulare composto da due isole principali, Unguja e Pemba, e numerose isole minori, situato nell'Oceano Indiano, al largo delle coste del Tanganica, oggi parte della Tanzania.\nL'isola principale, Unguja, era sotto il controllo nominale dei sultani dell'Oman fin dal 1698, quando vennero cacciati i coloni portoghesi che dominavano l'isola fin dal 1499. Nel 1858 il Sultano Maj\u012bd bin Sa\u02bf\u012bd dichiar\u00f2 l'indipendenza dell'isola, dividendo il suo sultanato da quello dell'Oman. L'indipendenza fu riconosciuta dalla Gran Bretagna. Nel giugno del 1873 Barghash bin Sa'id di Zanzibar, il successivo sultano e padre di Khalid, fu costretto da un ultimatum britannico e da una minaccia di embargo ad abolire il commercio degli schiavi, anche se fu scoperto in seguito che le istruzioni di Londra proibivano si intraprendesse immediatamente un'azione aggressiva nel caso questo ultimatum fosse stato inizialmente respinto.\nI sultani successivi stabilirono la loro capitale e sede del governo a Stone Town, dove era stato edificato un complesso di palazzi di fronte al mare. Nel 1896, il palazzo reale era costituito da un corpo principale, dal Beit al-\u1e25ukm, un \"harem\" a questo collegato, e dal Beit al-Aj\u0101\u02beib o \"Casa delle Meraviglie\", un palazzo cerimoniale che fu il primo edificio in Africa orientale ad essere fornito di energia elettrica. Il complesso era stato costruito per lo pi\u00f9 con legno locale e non era stato progettato come struttura difensiva. Tutti gli edifici principali erano l'uno accanto all'altro, e collegati da gallerie, poste sopra il livello della strada, rivestite di legno.\nLa Gran Bretagna aveva avuto un lungo periodo di rapporti con Zanzibar ed aveva riconosciuto la sovranit\u00e0 dell'isola e il suo sultanato nel 1886. Di conseguenza aveva in generale mantenuto relazioni amichevoli con il paese e la sua dinastia di sultani. Tuttavia, anche la Germania era interessata all'Africa orientale, e alla fine del XIX secolo le due potenze si contendevano il controllo dei diritti commerciali su quel territorio.\nIl sultano Khal\u012bfa aveva concesso i diritti sulla terra del Kenya alla Gran Bretagna e quelli sul Tanganica alla Germania. Il provvedimento ebbe come diretta conseguenza l'abolizione della schiavit\u00f9 in quelle terre oltre che l'estromissione di gran parte della classe dirigente araba dal commercio dell'avorio. Il danno derivante a questi dall'interruzione di affari cos\u00ec redditizi scaten\u00f2 alcune rivolte. Inoltre, le autorit\u00e0 tedesche del Tanganica rifiutarono di far sventolare sugli edifici pubblici e militari la bandiera del sultanato di Zanzibar. Questo affronto port\u00f2 a scontri armati tra le truppe tedesche e la popolazione locale. I disordini provocarono la morte di 20 arabi.\nIl sultano Khal\u012bfa invi\u00f2 truppe guidate dal generale zanzibariano Lloyd Mathews, un britannico ex tenente della Royal Navy, per ristabilire l'ordine nel Tanganica. L'operazione riscosse notevole successo, ma i sentimenti antitedeschi tra la gente di Zanzibar rimasero forti. Inoltre altre ribellioni scoppiarono a Bagamoyo, dove furono uccisi dall'esercito tedesco 150 nativi, e a Ketwa dove furono assassinati funzionari tedeschi e diversi loro servitori.\nIn seguito, Khal\u012bfa concesse i diritti commerciali sulla regione alla Compagnia britannica dell'Africa Orientale (IBEAC) che, con l'aiuto tedesco, istitu\u00ec un blocco navale per fermare il commercio di schiavi. Dopo la morte di Khal\u012bfa, nel 1890, ascese al sultanato \u02bfAl\u012b bin Sa\u02bf\u012bd. Questi viet\u00f2 il commercio interno di schiavi (ma non la propriet\u00e0), proclam\u00f2 Zanzibar protettorato britannico e nomin\u00f2 Lloyd Mathews Primo ministro alla guida del suo gabinetto. Ai britannici venne inoltre garantito il diritto di veto sulla futura nomina dei sultani.\nL'anno dell'ascesa di Ali vide anche la firma del trattato di Helgoland-Zanzibar tra Gran Bretagna e Germania. Questo trattato delimit\u00f2 ufficialmente le sfere di influenza in Africa orientale con il passaggio dei diritti commerciali su Zanzibar dalla Germania al Regno Unito. Ci\u00f2 pose Zanzibar definitivamente sotto l'influenza del governo britannico che la utilizz\u00f2 per eradicare la schiavit\u00f9, un obiettivo che perseguiva gi\u00e0 dal 1804.\nNel 1893 \u1e24amad bin Thuwayn\u012b succedette ad \u02bfAl\u012b bin Sa\u02bf\u012bd. \u1e24amad mantenne stretti rapporti diplomatici con i britannici, ma tra i suoi sudditi serpeggiava il dissenso verso il crescente controllo economico e militare di Londra sul paese e per l'abolizione del prezioso commercio di schiavi. Al fine di prevenire e reprimere eventuali rivolte, le autorit\u00e0 di Sua Maest\u00e0 autorizzarono il sultano a creare una guardia del corpo, di 1.000 uomini, per il palazzo reale, ma queste truppe si trovarono presto coinvolte in scontri con la polizia britannica. Anche i residenti europei in citt\u00e0 di Zanzibar espressero diverse lamentele sulle attivit\u00e0 delle guardie del corpo del sultano.\nLa guerra.\n25 agosto.\nIl trentanovenne Sultano \u1e24amad mor\u00ec improvvisamente alle 11:40 EAT (08:40 UTC) del 25 agosto 1896. Il nipote Kh\u0101lid bin Bargash, di 29 anni, sospettato da alcuni di assassinio, si insedi\u00f2 nel complesso del palazzo di Stone Town senza l'approvazione britannica, violando il trattato siglato dal sultano Ali.\nInoltre, il governo britannico avrebbe preferito che fosse \u1e24am\u016bd bin Mu\u1e25ammed, altro membro della famiglia reale e favorevole al dominio britannico, a succedere al sultano \u1e24amad. Kh\u0101lid fu ammonito dal console e agente diplomatico di Zanzibar, Basil Cave e dal generale Mathews, che lo invitarono a riflettere attentamente sulle sue decisioni. Kh\u0101lid aveva peraltro ricevuto avvertimenti analoghi gi\u00e0 tre anni prima, quando aveva rivendicato il sultanato alla morte di \u02bfAl\u012b; allora, il console generale britannico, Rennell Rodd, lo aveva convinto dei pericoli derivanti da una tale azione.\nKhalid tuttavia ignor\u00f2 l'avvertimento di Cave e arruol\u00f2 una milizia posta sotto il comando di \u1e62\u0101le\u1e25, il comandante delle guardie del palazzo. Al termine della giornata erano stati reclutati 2800 uomini, armati per lo pi\u00f9 con fucili e moschetti antiquati. Gran parte della formazione era costituita da civili, sebbene lo stuolo includesse anche 700 \u00e0scari zanzibariani, che si erano schierati con Kh\u0101lid. Il sultano disponeva di un'artiglieria, composta da diverse mitragliatrici Maxim, una Gatling, un cannone in bronzo del XVII secolo e due cannoni da campo da 12 libbre, rivolti verso le navi britanniche alla fonda nel porto. Questi erano stati regalati al sultano da Guglielmo II, il Kaiser tedesco. Le truppe del sultano avevano anche preso possesso della marina zanzibariana che consisteva in uno sloop di legno, l'HHS \"Glasgow\", donato come panfilo reale al sultano nel 1878, riconvertendo la fregata britannica HMS \"Glasgow\".\nMathews e Cave iniziarono a radunare i propri uomini, gi\u00e0 consistenti in 900 \u00e0scari zanzibariani agli ordini del tenente Arthur Edward Harington Raikes del Reggimento di Wiltshire, che era stato assegnato all'esercito di Zanzibar e deteneva le funzioni di generale di brigata. 150 tra marinai e Marines furono sbarcati dall'incrociatore protetto della classe Pearl HMS \"Philomel\" e dalla cannoniera HMS \"Thrush\", che erano ancorati in porto. Il contingente navale, sotto il comando del capitano O'Callaghan, arriv\u00f2 a terra entro quindici minuti per essere pronto ad affrontare qualsiasi eventuale rivolta della popolazione locale. Un contingente pi\u00f9 piccolo di marinai, sotto il tenente Watson della \"Thrush\", fu sbarcato a terra per proteggere il consolato britannico, dove i cittadini britannici furono invitati a riunirsi per migliore protezione. La HMS \"Sparrow\", un'altra cannoniera, entr\u00f2 nel porto e fu ancorata di fronte al palazzo, in prossimit\u00e0 della \"Thrush\".\nI diplomatici britannici nutrivano in realt\u00e0 qualche preoccupazione riguardo l'affidabilit\u00e0 degli \u00e0scari di Raikes, nonostante tale corpo avesse mostrato costante disciplina in addestramento e affidabilit\u00e0 durante le numerose spedizioni in Africa orientale. Gli \u00e0scari sarebbero stati infatti le uniche truppe a terra esposte al fuoco dei difensori. Le truppe di Raikes erano armate con due mitragliatrici Maxim e un cannone da nove libbre ed erano di stanza presso il consolato britannico. Il sultano tent\u00f2 di ottenere protezione dal console statunitense, Richard Dorsey Mohun, chiedendogli di riconoscere la sua ascesa al trono ma al messaggero fu risposto che \u00abpoich\u00e9 che la sua ascesa non \u00e8 stata verificata dal governo di sua Maest\u00e0, \u00e8 impossibile rispondere\u00bb.\nCave continu\u00f2 ad inviare messaggi a Kh\u0101lid chiedendogli di dimettersi, sciogliere le sue truppe, lasciare il palazzo e tornare nella sua abitazione. Tali messaggi non sortirono l'effetto sperato e Khalid rispose che si sarebbe proclamato sultano alle ore 15:00. Cave gli comunic\u00f2 che ci\u00f2 sarebbe stato considerato un atto di ribellione, poich\u00e9 il sultanato di Kh\u0101lid non aveva ricevuto il permesso del governo britannico. Alle 14:30 il defunto Sultano \u1e24amad fu sepolto e, esattamente 30 minuti dopo, 21 salve di cannone dal palazzo del governo salutarono la proclamazione del sultanato di Kh\u0101lid. Cane non poteva aprire le ostilit\u00e0 senza l'approvazione esplicita del proprio governo e telegraf\u00f2 il seguente messaggio al Foreign Office del gabinetto di Lord Salisbury a Londra: \u00abSiamo autorizzati, in caso di fallimento di tutti i tentativi di una risoluzione pacifica, ad aprire il fuoco contro il palazzo con le men of war?\u00bb. Nel frattempo, Cave chiese a tutti i consoli stranieri di mantenere tutte le bandiere a mezz'asta in onore del defunto \u1e24amad. L'unica bandiera a garrire fu una grande bandiera rossa, dal palazzo di Khalid. Cave chiese inoltre ai vari consoli di non riconoscere Kh\u0101lid come sultano, cosa cui tutti accondiscesero.\n26 agosto.\nAlle 10:00 del 26 agosto arriv\u00f2 a Stone Town l'incrociatore di classe Archer \"Racoon\" che fu ancorato in linea con le cannoniere \"Thrush\" e \"Sparrow\". Alle 14:00 giunse in porto anche l'incrociatore di classe Edgar HMS \"St George\", ammiraglia della \"Cape and East Africa Station\". A bordo vi erano l'ammiraglio Harry Rawson e i marines britannici. Alla squadra si aggiungeva anche l'incrociatore di terza classe \"Philomel\", una nave con 8 cannoni da 120mm. Pi\u00f9 o meno contemporaneamente giunse un dispaccio telegrafico di Lord Salisbury, che autorizzava l'ammiraglio ad avvalersi di ogni risorsa a sua disposizione per rimuovere Khalid dal potere. Il dispaccio recitava: \u00abSiete autorizzati ad adottare tutte le misure che considererete necessarie, e la vostra operazione sar\u00e0 supportata dal govern\u00f2 di Sua maest\u00e0. Tuttavia, non intraprendete nessuna azione che non siate certi di realizzare con successo.\u00bb\nCave tent\u00f2 ulteriori negoziati con Kh\u0101lid ma fall\u00ec, e Rawson invi\u00f2 un ultimatum, richiedendo al neosultano di ammainare la sua bandiera e sgomberare il Palazzo entro le 09:00 del 27 agosto altrimenti sarebbe stato aperto il fuoco. Durante il pomeriggio, tutte le navi mercantili furono evacuate dal porto e le donne britanniche e i bambini imbarcati per la loro sicurezza sulla \"St George\" e su una nave della British India Steam Navigation Company. Quella notte, il console Mohun osserv\u00f2 che: \u00abIl silenzio che gravava su Zanzibar era spaventoso. Solitamente si udivano battiti di tamburi o pianti di neonati, ma quelle notte non c'era assolutamente nessun suono\u00bb.\n27 agosto.\nAlle 08:00 di mattina del 27 agosto Kh\u0101lid invi\u00f2 un messaggero con la richiesta di avviare una trattativa; il console replic\u00f2 che l'unico modo per scongiurare un intervento armato britannico era che egli accettasse i termini dell'ultimatum. Alle 08.30 venne inviato da Khalid un altro messaggero che dichiar\u00f2: \u00abNon abbiamo intenzione di ammainare la nostra bandiera e non crediamo che aprirete il fuoco contro di noi\u00bb; Cave rispose: \u00abNon vogliamo aprire il fuoco, ma se non farete come vi \u00e8 stato ordinato, lo apriremo certamente\u00bb. Alle 08:55, non avendo ricevuto ulteriori messaggi dal palazzo, a bordo della San Giorgio Rawson diede il segnale di \u00abprepararsi all'azione\u00bb.\nEsattamente alle 09:00, il generale Lloyd Mathews ordin\u00f2 alle navi inglesi di iniziare il bombardamento. Alle 09:02 la \"Racoon\", la \"Thrush\" e la \"Sparrow\" aprirono contemporaneamente il fuoco contro il palazzo. Il primo colpo della \"Thrush\" mise immediatamente fuori uso uno dei cannoni arabi da 12 libbre. Nel grande palazzo in legno erano presenti tremila difensori compresi i servitori e gli schiavi che, protetti da semplici barricate di casse, balle e gomma, patirono diverse vittime a causa dei proiettili ad alto potenziale esplosivo. Nonostante i primi rapporti avessero indicato che il sultano fosse stato catturato e il governo avesse ordinato che venisse esiliato in India, Kh\u0101lid riusc\u00ec a lasciare il palazzo.\nUn corrispondente della Reuters rifer\u00ec che \u00abil sultano \u00e8 fuggito al primo sparo con tutti i leader arabi, lasciando i propri schiavi e seguaci a portare avanti la lotta\u00bb, ma altre fonti riferirono che fosse rimasto nel palazzo pi\u00f9 a lungo. Il bombardamento cess\u00f2 intorno alle 09:40, quando ormai il palazzo e l'harem attiguo avevano preso fuoco, l'artiglieria del sultano era stata messa a tacere e la sua bandiera falciata.\nDurante il bombardamento avvenne un piccolo scontro navale quando alle 09:05 l'obsoleto \"Glasgow\", il panfilo reale, colp\u00ec col fuoco dei suoi 9 cannoni da 7 libbre e di una mitragliatrice Gatling l'incrociatore \"St. George\". Il fuoco in risposta caus\u00f2 l'affondamento della nave, ma la ridotta profondit\u00e0 del porto permise ai tre alberi della nave di affiorare dalle acque. Sul \"Glasgow\" venne issata una bandiera britannica in segno di resa e i soldati zanzibariani furono salvati dai marinai britannici con le lance. La \"Thrush\" affond\u00f2 anche due lance a vapore da cui gli equipaggi zanzibariani avevano sparato con i loro fucili.\nA terra avvenne solo una piccola scaramuccia, quando gli uomini di Kh\u0101lid spararono sugli \u00e0scari di Raikes, peraltro con scarsi risultati, mentre questi si avvicinavano al Palazzo. I combattimenti cessarono con la fine del bombardamento. La citt\u00e0 e il palazzo erano sotto il pieno controllo inglese. Nel pomeriggio Hamud bin Muhammed, fu nominato sultano, subendo per\u00f2 una notevole riduzione dei propri poteri. Le navi britanniche e i relativi equipaggi avevano sparato durante la battaglia circa 500 colpi di cannone, 4.100 colpi di mitragliatrice e 1.000 colpi di fucile.\nConseguenze.\nCirca 500 zanzibariani, tra uomini e donne, furono uccisi o feriti durante il bombardamento, anche se la maggior parte delle morti avvenne a causa dell'incendio che interess\u00f2 il palazzo. Non \u00e8 noto quante di queste vittime fossero combattenti; le truppe armate di Kh\u0101lid furono dichiarate \u00abdecimate\u00bb. I britannici non ebbero morti tra i propri uomini, ma un solo ferito grave: un \"petty officer\" della \"Thrush\", che in seguito si riprese.\nSebbene la maggior parte degli abitanti di Zanzibar si fosse schierata con i britannici, i quartieri indiani furono assaltati e depredati dagli sciacalli e circa venti abitanti persero la vita nel saccheggio. Per ripristinare l'ordine furono inviati 150 soldati britannici Sikh da Mombasa per pattugliare le strade. Squadre di marinai antincendio degli incrociatori \"St George\" e \"Philomel\" sbarcarono per contenere le fiamme che si stavano diffondendo dal palazzo ai vicini capannoni doganali. Ci fu anche una certa preoccupazione poich\u00e9 questi contenevano un notevole quantitativo di esplosivi, ma avvenne nessuna esplosione.\nDopo la fuga dal palazzo, il sultano Kh\u0101lid, il capitano \u1e62\u0101le\u1e25 e circa quaranta seguaci cercarono rifugio presso il consolato tedesco, dove furono sorvegliati da dieci marinai e marines tedeschi mentre Mathews posizion\u00f2 i suoi uomini fuori dalla dipendenza diplomatica in modo da arrestarli se avessero cercato di andarsene.\nNonostante le richieste di estradizione, il console tedesco si rifiut\u00f2 di consegnare Kh\u0101lid ai britannici, poich\u00e9 il trattato sull'estradizione stipulato col Regno Unito dal suo paese escludeva specificamente la consegna di prigionieri politici. Il console tedesco promise di trasferire Kh\u0101lid nell'Africa Orientale Tedesca, promettendo che egli \u00abnon avrebbe pi\u00f9 messo piede sul suolo di Zanzibar\u00bb. Alle 10:00 del 2 ottobre, la SMS \"Seeadler\" della Marina tedesca giunse nel porto; con l'alta marea, una delle lance della \"Seeadler\" arriv\u00f2 al cancello del giardino del consolato, dove prelev\u00f2 Khalid, direttamente da un territorio consolare a una nave da guerra tedesca, rendendolo immune dall'arresto. Il sultano decaduto fu trasferito a Dar es Salaam nell'Africa Orientale Tedesca. Khalid sarebbe stato catturato dalle forze britanniche nel 1916, durante la Campagna dell'Africa orientale ed esiliato prima alle Seychelles e poi a Sant'Elena. Fu successivamente autorizzato a tornare in Africa orientale e mor\u00ec a Mombasa nel 1927. I sostenitori di Khalid furono puniti e costretti a pagare risarcimenti per coprire il costo dei proiettili sparati e dei danni causati dal saccheggio. Tale cifra ammont\u00f2 a 300.000 rupie.\nIl sultano \u1e24am\u016bd si dimostr\u00f2 fedele ai britannici e ag\u00ec come un fantoccio nelle mani del governo britannico. Il sultanato venne mantenuto solo per evitare i costi connessi con la riduzione di Zanzibar a semplice colonia della corona. Diversi mesi dopo la guerra, \u1e24am\u016bd, spinto dai britannici, abol\u00ec la schiavit\u00f9 in tutte le sue forme. L'emancipazione degli schiavi richiedeva loro di presentarsi a un ufficio governativo, e si rivel\u00f2 un processo lento \u2014 dopo dieci anni solo 17.293 schiavi erano stati liberati su una popolazione stimata nel 1891 di 60.000.\nIl complesso del palazzo, gravemente danneggiato dai combattimenti, fu completamente rivoluzionato dopo la guerra. L\"harem\", il faro e il corpo centrale furono infatti demoliti in quanto i bombardamenti li avevano lasciati pericolanti. L'area del vecchio palazzo venne adibita a giardini, mentre un nuovo palazzo fu eretto sul sito dell\"harem\". La Casa delle Meraviglie era rimasta invece quasi intatta e sarebbe in seguito diventata la sede principale per le autorit\u00e0 governative britanniche. Nel 1897, durante i lavori di ristrutturazione della Casa delle Meraviglie, fu aggiunta una torre dell'orologio sulla facciata per sostituire il faro perduto durante il bombardamento. Il relitto del \"Glasgow\" rimase per anni semiaffondato nel porto davanti al palazzo, dove le acque poco profonde assicurarono che i suoi alberi rimanessero visibili per molti anni; fu recuperato e demolito solo nel 1912.\nPer la condotta e l'esito delle loro azioni, i protagonisti britannici della pur breve guerra ottennero solenni riconoscimenti dai governi di Londra e di Zanzibar, e molti furono ricompensati con cariche e onori. Il 24 settembre 1896 il generale Raikes, comandante degli \u00e0scari, fu nominato membro di Prima Classe (Secondo grado) dell'Ordine della Stella Brillante di Zanzibar, membro di prima classe dell'Ordine di Hamondieh il 25 agosto 1897 e successivamente promosso a comandante degli eserciti di Zanzibar. Il Generale Mathews, comandante dell'esercito di Zanzibar, fu nominato il 25 agosto 1897 membro del Grande Ordine di Hamondieh e divenne primo ministro e tesoriere del governo dell'isola. Il 1\u00ba gennaio 1897 Basil Cave, il console, fu nominato \"Companion of the Order of the Bath\" e promosso console generale il 9 giugno 1903.\nForse a causa dell'efficacia dimostrata dalla Royal Navy durante il bombardamento, non ci furono ulteriori ribellioni contro la dominazione britannica durante i rimanenti 67 anni del protettorato.\nDurata.\nLa guerra, durata circa 40 minuti, \u00e8 considerata il pi\u00f9 breve conflitto della storia mai registrato. Diverse cifre circa la sua durata ci sono fornite dalle fonti, tra cui 38, 40 e 45 minuti, anche se spesso si cita la durata di 38 minuti. La variazione \u00e8 dovuta all'interpretazione degli avvenimenti che costituiscono l'inizio e la fine della guerra. Alcune fonti fanno coincidere l'inizio della guerra con lo scadere dell'ultimatum alle 09:00 e alcuni con l'inizio del bombardamento effettivo alle 09.02. La fine del conflitto viene solitamente indicato con le 09:40 quando furono sparati gli ultimi colpi, ma secondo alcune fonti il cessate il fuoco avvenne alle 09:45. I giornali di bordo delle navi britanniche presentano versioni discordanti: la \"St George\" indica le 09:35, la \"Thresh\" le 09:40, la \"Racoon\" le 09:41, la \"Philomel\" e lo \"Sparrow\" le 09.45."}
{"id": "310652", "revid": "1543377", "url": "https://it.wikipedia.org/wiki?curid=310652", "title": "SPf66", "text": "SPf66 \u00e8 un vaccino contro la malaria sviluppato da Manuel Elkin Patarroyo.\nMeccanismo d'azione.\nSi tratta di un peptide sintetizzato e formato con idrossido d'alluminio, contenente diversi antigeni dei plasmodi della malaria, colpiti nei loro diversi stadi: lo stadio eritrocitario (che interessa i globuli rossi) e lo stadio sporozoitario (lo stadio \"all'origine\", inoculato dalla zanzara). Il vaccino, agendo allo stadio eritrocitario, impedisce la proliferazione dei plasmodi malarici.\nEfficacia.\nIl vaccino, sviluppato nel 1987, \u00e8 stato valutato tramite studi clinici, voluti dall'Organizzazione mondiale della sanit\u00e0, svoltisi in Gambia, Tanzania e Thailandia con risultati contrastanti.\nNel 2009 uno studio della Cochrane Collaboration ha stabilito un'efficacia nulla del vaccino in Africa e in Asia, e una bassa ma significativa efficacia del 28% in Sud America.\nAl 2014, il vaccino SPf66 non viene raccomandato dall'OMS per la profilassi della malaria ed \u00e8 classificato come \"inattivo dopo valutazione clinica\"."}
{"id": "310656", "revid": "125714293", "url": "https://it.wikipedia.org/wiki?curid=310656", "title": "Tabella della verit\u00e0", "text": "Le tabelle della verit\u00e0 (o \"tabelle logiche\") sono tabelle usate nella logica per determinare se, attribuiti i valori di verit\u00e0 alle proposizioni che la compongono; una determinata proposizione \u00e8 vera o falsa. La tabella di verit\u00e0 quindi si applica a qualsiasi operatore logico vero-funzionale, vale a dire in cui le condizioni di verit\u00e0 o falsit\u00e0 di qualunque enunciato che si ottiene applicando quell'operatore \u00e8 determinato interamente ed esclusivamente da quelle degli enunciati pi\u00f9 semplici a cui si applica.\nDescrizione.\nUtilizzate come principale rappresentazione di una funzione booleana, le espressioni possono essere costrutti formati da pi\u00f9 espressioni, in cui all'inizio compare una \"premessa\", ed alla fine una \"conclusione\".\nLa tabella di verit\u00e0 elenca sulle caselle delle righe corrispondenti alle colonne delle variabili della funzione tutte le possibili combinazioni di valori che possono assumere le variabili booleane ed il risultato della funzione nelle caselle delle righe corrispondenti all'ultima colonna a destra, per tale combinazione di valori.\nLe tabelle di verit\u00e0 furono introdotte da Gottlob Frege, Charles Peirce, Bertrand Russell e altri verso il 1880, ed assunsero la forma attuale nel 1922, con i lavori indipendenti di Emil Post e Ludwig Wittgenstein. Nel suo \"Tractatus Logico-Philosophicus\" Wittgenstein le usa per inquadrare le funzioni della verit\u00e0 all'interno di una serie. La vasta influenza esercitata da questa opera ha portato ad una larga diffusione delle tabelle di verit\u00e0.\nLe tabelle di verit\u00e0 sono usate per calcolare il valore di espressioni logico-funzionali. Le espressioni logico-funzionali possono essere sia \"atomiche\" (ad esempio, variabili proposizionali o semplici \"segnaposto\") oppure funzioni proposizionali costituite da formule atomiche e operatori logici (come AND, OR e NOT). Le intestazioni di colonna delle tabelle della verit\u00e0 mostrano (i) le funzioni e/o le variabili proposizionali, e (ii) le espressioni di verit\u00e0 risultanti dalle combinazioni di quelle funzioni e variabili proposizionali. Nelle righe sono riportati tutti i possibili valori calcolati di V = vero o F = falso assegnati a (i) e (ii). In altre parole: ogni riga \u00e8 una diversa interpretazione di (i) e (ii).\nLe tabelle di verit\u00e0 applicate alla logica classica (cio\u00e8 a quella \"binaria\") sono limitate alla logica booleana, dove sono ammessi soltanto due valori, vero (indicato anche con \"1\") e falso (indicato con \"0\").\nAd esempio la seguente tabella rappresenta la funzione booleana V = XY + XZ + YZ = X AND Y OR X AND Z OR Y AND Z esprimibile anche come formula_1\nOperatori logici.\nOperatore logico \"negazione\" NOT.\nLa relazione di negazione NOT (\u00a0\u00a0) \u00e8 un connettivo logico, attraverso il quale, a partire da una proposizione \"A\" si forma una nuova proposizione chiamata \"negazione di A\" formula_2 la quale \u00e8 vera quando \"A\" \u00e8 falsa, ed \u00e8 falsa quando \"A\" \u00e8 vera.\nLa relazione \u00e8 cos\u00ec definita:\nOperatore logico \"congiunzione\" AND.\nPrendiamo due variabili proposizionali, formula_3 e formula_4, e l'operatore logico \"AND\" (\u2227), ottenendo la congiunzione logica \"A e B\" o, pi\u00f9 correttamente, formula_5.\nIn parole povere, se sia A che B sono vere, allora la congiunzione formula_5 \u00e8 vera; ogni diversa assegnazione di valori di verit\u00e0 rende formula_5 falsa.\nLa relazione \u00e8 cos\u00ec definita:\nOperatore logico \"disgiunzione\" OR.\nPrendiamo due variabili proposizionali, A e B, e l'operatore logico OR (V), ottenendo la congiunzione logica \"A OR B\", se sia A che B sono vere, allora la congiunzione A V B \u00e8 vera; se sono false A V B \u00e8 falsa; se A \u00e8 falsa e B \u00e8 vera allora A V B \u00e8 vera e viceversa se B \u00e8 vera ed A \u00e8 falsa allora A V B \u00e8 vera. \nLa relazione \u00e8 cos\u00ec definita:\nOperatore NAND (congiunzione negata).\nEspressioni composte possono essere costruite usando le parentesi per indicare la precedenza negli operatori.\nLa negazione della congiunzione\nformula_8, \ne la disgiunzione della negazione \u00acformula_3 v \u00ac formula_4 risultano nella seguente:\nOperatore NOR.\nLe tabelle di verit\u00e0 possono essere usate per verificare equivalenze logiche.\nLa negazione della disgiunzione \u00ac (formula_3 \u2228 formula_4) \u2261 formula_3\u2228 formula_4, e l'unione delle congiunzioni \u00ac formula_3 \u2227 \u00ac formula_4 risultano cos\u00ec di seguito equivalenti:\nAnalizzando e confrontando le due tabelle di verit\u00e0, dal momento che tutti i valori di stato possibili per formula_3 e formula_4 portano allo stesso stato per pari condizioni di formula_3 \u2227 formula_4 e \u00ac formula_3 \u2228 \u00ac formula_4; e per formula_3 \u2228 formula_4 e \u00ac formula_3 \u2227 \u00ac formula_4, risultando uguali tra loro e alternativamente utilizzabili.\nQuesta equivalenza \u00e8 conosciuta come legge di De Morgan.\nTabelle di verit\u00e0 per gli operatori logici pi\u00f9 comuni.\nEcco le tabelle di verit\u00e0 per gli operatori logici pi\u00f9 comuni:\nLegenda:\nI diagrammi di Johnston, simili ai diagrammi di Eulero-Venn, forniscono un metodo di visualizzazione della tabella della verit\u00e0. \nTabelle di verit\u00e0 condensate per operatori binari.\nUna forma condensata della tabella di verit\u00e0 \u00e8 usata per gli operatori binari; in questa, i titoli delle righe e colonne indicano gli operandi, e gli elementi della matrice il risultato. L'algebra di Boole, ad esempio, usa questa notazione condensata della tabella della verit\u00e0:\nQuesta notazione \u00e8 utile specialmente se gli operatori sono commutativi, bench\u00e9 si possano specificare le righe come primo operando e le colonne come secondo. La notazione abbreviata \u00e8 particolarmente utile quando si trattano valori logici multipli, dato che rallenta il vertiginoso aumento di righe che sarebbe altrimenti necessario usare. Fornisce anche una \"forma\" caratteristica e prontamente riconoscibile della distribuzione dei valori nella tabella, permettendo al lettore una pi\u00f9 rapida comprensione.\nInferenza logica spaziale.\nWittgenstein (1921) e P\u00f3lya (1940) coi loro lavori posero le basi della nozione di spazio logico e di ipercubo. Ogni proposizione atomica (con la sua negazione) forma un asse di un sistema di coordinate cartesiane, in un punto del quale assume un valore booleano (+1 se vera; -1 se falsa, essendo lo zero gi\u00e0 usato per l'origine degli assi) a seconda del suo valore di verit\u00e0.\nPer ogni punto di un ipercubo, pu\u00f2 essere identificato un sub-spazio logico fra questo punto e l'origine degli assi. Su ogni spazio logico possono operare gli operatori booleani di unione, intersezione e negazione.\nAd esempio per due proposizioni \"p\" e \"q\" (di cui si considerano anche le rispettive negazioni) avremo 2 assi divisi in quattro quadranti in grado di rappresentare tutte le possibili combinazioni dei valori di verit\u00e0 di \"p\" e \"q\", ovvero la loro tavola di verit\u00e0 con qualsiasi operatore booleano. Se consideriamo l'operatore di congiunzione, avremo un punto (indicante il valore di verit\u00e0 dell'operatore) soltanto nel primo quadrante alle coordinate (\"p\"= +1;\"q\"= +1).\nPer formula_27 proposizioni connesse da molteplici operatori, si possono in questo modo stabilire inferenze logiche \"per via grafica\", notando le relazioni spaziali."}
{"id": "310658", "revid": "307923", "url": "https://it.wikipedia.org/wiki?curid=310658", "title": "Teorema di \u010ceby\u0161\u00ebv", "text": "In matematica, vi sono diversi risultati noti come teorema di \u010ceby\u0161\u00ebv, in onore del matematico russo Pafnutij L'vovi\u010d \u010ceby\u0161\u00ebv:"}
{"id": "310661", "revid": "1893", "url": "https://it.wikipedia.org/wiki?curid=310661", "title": "Manegold von Lautenbach", "text": ""}
{"id": "310666", "revid": "834", "url": "https://it.wikipedia.org/wiki?curid=310666", "title": "Campionato italiano (hockey su ghiaccio)", "text": ""}
{"id": "310668", "revid": "339392", "url": "https://it.wikipedia.org/wiki?curid=310668", "title": "Concorso internazionale Fr\u00e9d\u00e9ric Chopin", "text": ""}
{"id": "310670", "revid": "466539", "url": "https://it.wikipedia.org/wiki?curid=310670", "title": "Luc Besson", "text": "Biografia.\nLuc Besson nasce il 18 marzo del 1959 a Parigi; i genitori sono istruttori subacquei del Club Med, e Luc li segue nei loro giri intorno al mondo. Nell'isola greca di Io, sviluppa il desiderio di diventare un biologo marino specializzato nello studio dei delfini.\nQuando il piccolo Luc ha solo 10 anni, i genitori divorziano dopo una violenta lite, che vede la madre ricoverata in ospedale per gravi contusioni. In un'intervista dichiara di essersi sentito come un inutile ricordo di una relazione che non aveva funzionato, e che da questo deriva la sua rabbia e il desiderio di morte.\n\u00c8 un pessimo studente, ma si appassiona al fumetto \"Val\u00e9rian et Laureline\" e alla fotografia.\nSvolge vari lavori come assistente alla regia per poi dirigere un primo lungometraggio di fantascienza: \"Le Dernier Combat\" (1983), che gli permette di siglare un contratto con la Gaumont per realizzare \"Subway\" (1985). Forte di questo successo, comincia la realizzazione di un film a cui tiene: \"Le Grand Bleu\", non ben accolto al festival di Cannes 1988 ma che diviene un fenomeno sociale e l'oggetto di numerose analisi per tentare di spiegare il successo che ottiene presso i giovani. Il suo stile vicino all'universo della pubblicit\u00e0 crea un fossato tra lui e il mondo della critica.\nIl pubblico continua ad apprezzare i suoi film, tra i quali \"Nikita\" (1990) e \"L\u00e9on\" (1994). Nel 1997 si lancia con la Gaumont in un ambizioso progetto di fantascienza, pensato esplicitamente per il mercato americano, con protagonista Bruce Willis: \"Il quinto elemento\" \u00e8 uno dei pi\u00f9 grandi successi commerciali di un film francese negli Stati Uniti (il record \u00e8 stato poi battuto dal film \"La marcia dei pinguini\" di Luc Jacquet).\nNel 2000 fonda la sua societ\u00e0 di produzione e distribuzione EuropaCorp, che tenta di sviluppare una nuova corrente cinematografica per il grande pubblico puntando su film di successo come \"Taxxi\" (1998), \"Taxxi 2\" (2000), \"Taxxi 3\" (2003), \"Yamakasi - I nuovi samurai\" (2001), \"The Transporter\" (2002). \u00c8 spesso il regista dei film che produce, privilegiando l'intrattenimento e l'azione. Quest'atteggiamento gli vale una disaffezione della critica e di una parte della stampa, addirittura uno spregio al punto da dover denunciare per diffamazione alcuni articoli.\nCercando di imporsi sul mercato internazionale, quindi statunitense, Besson cerca tuttavia di conservare il controllo e la nazionalit\u00e0 francese dei suoi film sia da un punto di vista giuridico sia fiscale. All'inizio del 2000, fonda la Citt\u00e0 del cinema a Saint-Denis, nella banlieue nord di Parigi. Nel segreto pi\u00f9 assoluto gira il film \"Angel-A\", durante l'estate del 2005, interpretato da Jamel Debbouze e Rie Rasmussen.\nIl 6 luglio 2005, giorno di scelta della citt\u00e0 organizzatrice, ha presentato a Singapore di un film didattico e pubblicitario che puntava a presentare la candidatura di Parigi ai giochi del 2012 ai membri del Comitato Olimpico Internazionale. Il film aveva un budget di 6 milioni di euro.\nNel 2010 ha presentato a Roma il film \"Ad\u00e8le e l'enigma del Faraone\"..\nVita privata.\nNel 1986 sposa l'attrice Anne Parillaud, dalla quale ha una figlia, Juliette. Lui le offre un ruolo in \"Nikita\" (1990), un successo mondiale per il quale lei otterr\u00e0 il Premio C\u00e9sar per la migliore attrice nel 1991. Durante questa cerimonia incontra la giovane Ma\u00efwenn, all'epoca sedicenne, che sposa nel 1992 e dalla quale ha una figlia, Shanna, nata pochi mesi dopo il loro matrimonio. Luc Besson d\u00e0 a Ma\u00efwenn un piccolo ruolo in \"L\u00e9on\" (1994) e in \"Il quinto elemento\" (1997). Durante le riprese di questo film si innamora di Milla Jovovich, la sposa nel 1998 e la sceglie per il ruolo di Giovanna d'Arco nell'omonimo film del 1999, anno in cui la coppia divorzia.\nDal 29 agosto 2004 \u00e8 sposato con la produttrice Virginie Silla, dalla quale ha tre figli: Thalia, Satine e Mao. Nel maggio del 2018 viene denunciato da un'attrice ventisettenne francese per stupro: Besson l'avrebbe narcotizzata per poi violentarla. Il regista francese respinge prontamente le accuse, definendole \"fantasiose\".\nStile professionale.\nSino agli anni 2010, Luc Besson \u00e8 rimasto uno dei registi e produttori pi\u00f9 fedeli al sistema di ripresa su pellicola 35 mm. Alcuni tra i pi\u00f9 importanti cineasti ancora disposti a catturare i loro film con tale formato sono ad esempio Steven Spielberg, J. J. Abrams, Quentin Tarantino e Christopher Nolan."}
{"id": "310681", "revid": "31886", "url": "https://it.wikipedia.org/wiki?curid=310681", "title": "Pok\u00e9mon Adventures", "text": "Pok\u00e9mon Adventures, pubblicato in Giappone come , \u00e8 un manga scritto da Hidenori Kusaka e illustrato da Mato nei primi nove volumi e da Satoshi Yamamoto per i successivi. L'opera \u00e8 pubblicata dal 1997 dalla casa editrice Shogakukan. \u00c8 stata pubblicata per la prima volta in italiano da Panini Comics nel 2002 con il titolo \"Pok\u00e9mon Adventures\", tuttavia quest'edizione \u00e8 stata sospesa dopo soli otto numeri. Una nuova edizione a cura di J-Pop intitolata Pok\u00e9mon \u2013 La grande avventura \u00e8 in corso dal 2016.\n\"Pok\u00e9mon Adventures\" \u00e8 diviso in vari archi narrativi, che riprendono storie, personaggi e ambientazioni della serie di videogiochi \"Pok\u00e9mon\". Il creatore della serie Satoshi Tajiri ha affermato che il manga si avvicina pi\u00f9 di ogni altra opera della serie al mondo che si era immaginato.\nTrama.\nLa storia \u00e8 suddivisa in archi narrativi, i quali sono caratterizzati da cambi di ambientazione e di personaggi che rispecchiano i titoli della serie principale di videogiochi \"Pok\u00e9mon\". La divisione e i titoli non sono ufficiali, ma sono largamente diffusi su siti specializzati, inoltre anche l'editore italiano vi fa riferimento nella pubblicazione della serie.\n\"Rosso, Blu e Giallo\".\nRosso \u00e8 un giovane allenatore di Kanto che inizia la sua avventura ricevendo un Bulbasaur dal Professor Oak. In seguito incontra Blu, nipote di Oak e possessore di un Charmander, e da quel momento inizia la loro rivalit\u00e0. Successivamente Rosso incontra anche Verde, una bella ragazza ladra che gli vende strumenti Pok\u00e9mon falsi e ha sottratto uno Squirtle dal laboratorio di Oak. Nel corso dell'avventura i tre contrastano il Team Rocket, organizzazione criminale che ha intenzione di catturare Mewtwo e che ha tra i suoi alleati anche i tre capipalestra Lt. Surge, Koga e Sabrina. Questi ultimi vengono in possesso dei tre Pok\u00e9mon leggendari Articuno, Zapdos e Moltres, che tuttavia vengono sconfitti. Dopo questa battaglia Rosso affronta Giovanni riuscendo a vincere. Rosso, Blu e Verde infine partecipano al campionato della Lega Pok\u00e9mon, durante la quale Verde si scusa per il furto di Squirtle dopo essere battuta dal misterioso Mr O, che altri non \u00e8 che il Professor Oak, il quale dona alla ragazza il terzo Pok\u00e9dex, e Rosso diventa il Campione della Lega sconfiggendo in finale Blu.\nDopo la vittoria alla Lega Pok\u00e9mon, Rosso sparisce misteriosamente e il suo Pikachu finisce nel laboratorio del Professor Oak. Stringendo amicizia con esso, Giallo, una giovane bambina che si finge un maschio su suggerimento di Verde, si mette in viaggio attraverso la regione per trovare Rosso. I Superquattro rivestono il ruolo dei principali antagonisti. Il loro scopo \u00e8 infatti quello di creare un mondo di utopia, abitato da soli Pok\u00e9mon.\n\"Oro, Argento e Cristallo\".\nOro, un giovane ragazzo proveniente da Borgo Foglianova che sfrutta una stecca da biliardo per lanciare le Pok\u00e9 Ball, comincia il suo cammino per Johto, inizialmente solo per riacciuffare i delinquenti che lo hanno privato del proprio zaino. In questa \"caccia ai delinquenti\", il giovane scopre che dietro all'aspetto di semplici ladruncoli si nascondono persone molto malvagie con scopi misteriosi, che altri non sono che il Team Rocket. Al suo viaggio si uniscono anche Argento, un ragazzo misterioso e di poche parole, legato in qualche modo al Team Rocket che Oro aveva visto mentre rubava un Totodile dal laboratorio del Professor Elm, e Cristallo, una giovane ragazza con un talento innato nella cattura dei Pok\u00e9mon.\nProprio questa sua abilit\u00e0 aiuta il Professor Oak al completamento del Pok\u00e9dex. I viaggi dei tre all'inizio non sono congiunti: Argento e Oro, dopo diverse peripezie, si ritrovano a viaggiare insieme cercando di sconfiggere la \"Maschera di Ghiaccio\", nuovo capo del Team Rocket dopo la pausa di Giovanni; Cristallo invece \u00e8 appunto sotto una missione speciale: completare il Pok\u00e9dex. In questo viaggio incontra Giallo e, dopo il risveglio di Lugia per colpa del Team Rocket, anche Oro e Argento.\nTra varie peripezie, anche Rosso, Blu e Verde affiancano gli altri quattro per combattere la \"Maschera di Ghiaccio\", che altri non \u00e8 se non il capopalestra di Mogania, Alfredo. In questa battaglia il ruolo dei tre cani leggendari Raikou, Suicune ed Entei sar\u00e0 fondamentale. Nel tentativo di fermare Alfredo, Oro rimane bloccato in un varco temporale con Alfredo ed il suo Pichu, che ha fatto schiudere dall'uovo del Pikachu di Rosso e del Pikachu di Giallo, ma il Pok\u00e9mon leggendario Celebi, che Alfredo aveva catturato per il suo scopo di evitare la morte di due suoi amatissimi Lapras, lo riporta nella realt\u00e0. Nel finale Rosso allena Oro sul Monte Argento, e Cristallo \u00e8 diventata l'assistente del Professor Oak.\n\"Rubino e Zaffiro\".\nRubino, giovane allenatore appena trasferitosi da Johto, e pi\u00f9 precisamente da Fiordoropoli, scappa di casa per viaggiare nella regione di Hoenn con lo scopo di vincere tutte le Gare Pok\u00e9mon, in quanto il padre Norman, Capopalestra a Hoenn, vorrebbe che il figlio partecipasse alle lotte in palestra. Viene attaccato, insieme al Professor Birch da cui ottiene il Pok\u00e9dex, da dei Pok\u00e9mon selvatici, ma \u00e8 salvato da una ragazza di nome Zaffiro, la quale vuole conquistare tutte le medaglie delle Palestre Pok\u00e9mon ed \u00e8 figlia del Professor Birch. I due ragazzi fanno una scommessa per la quale entrambi devono conseguire i loro scopi entro ottanta giorni. Dopo di che Zaffiro sviene per delle ferite che si \u00e8 procurata mentre salvava Rubino, per ripagare il favore le cura la ferite e le confeziona dei vestiti per sostituire i suoi abiti fatti di foglie. Nel corso delle loro avventure, in cui si incontrano pi\u00f9 volte, sia Rubino che Zaffiro devono vedersela con il Team Magma e il Team Idro, che riescono a risvegliare Groudon e Kyogre, i quali ingaggiano una titanica lotta. Al fine di fermarli, Rubino e Zaffiro, anche perch\u00e9 hanno ottenuto la Sfera Rossa e la Sfera Blu e per questo sono i prescelti per riuscire a fermare i due Pok\u00e9mon leggendari, vengono allenati sull'Isola Miraggio da Rodolfo, Tell e Pat.\nAnalogamente, Norman e Lino, amico di Rubino che ha in custodia il Ralts del ragazzo, risvegliano Rayquaza per riuscire a fermare Groudon e Kyogre. Terminato l'allenamento, Rubino e Zaffiro si dirigono al luogo dello scontro, ma poco prima di lasciare l'Isola Miraggio si rendono conto di conoscersi fin da piccoli e di avere un debole l'uno per l'altra. Rubino viene accompagnato al campo della battaglia finale da Rossella, Magmatenente pentitasi di aver fatto del male inutilmente. Purtroppo i due non riescono a tenere testa ai due leggendari, e Rossella muore a causa di grandi massi che le provocano lesioni gravissime: prima di soccombere per\u00f2, Rossella riesce a dare a Rubino il suo Corno del ricordo, con cui Rubino capisce che suo padre ha ottenuto il controllo di Rayquaza, appena giunto sul luogo.\nNel frattempo, Adriano libera Zaffiro e si dirigono da Rubino, che \u00e8 stato attaccato da Max e Ivan, i capi del Team Magma e del Team Idro. Appena arrivati, Zaffiro va a prestare soccorso a Rubino, mentre Adriano dimostra di meritare il titolo di Campione, sconfiggendo facilmente i due capi. Purtroppo la furia vendicativa del Campione \u00e8 costretta a fermarsi in quanto i malvagi hanno catturato Alice, capopalestra di Forestopoli, e la tengono in ostaggio e costringono Adriano a far rientrare i suoi Pok\u00e9mon, lui ubbidisce per non sacrificare Alice avendone un debole. Adriano e Alice vengono gravemente feriti da Ivan, ed ora tocca a Rubino e Zaffiro: l'intervento del Feebas di Rubino, fuggito dal suo allenatore perch\u00e9 lo detestava, purtroppo non serve a niente. Rubino si pente di aver detto male del suo Pok\u00e9mon ed Adriano, con le sue ultime forze, d\u00e0 a Rubino il Fiocco di Bellezza livello Master, grazie al quale Feebas si evolve in Milotic, riuscendo a fermare i due malfattori. Groudon e Kyogre nel frattempo sono tornati a dormire per merito di Rayquaza, che per\u00f2 ha tolto forza vitale a Norman. Anche Rocco soccombe non riuscendo a controllare Regirock, Regice e Registeel, risvegliati per trattenere la forza distruttiva dei Pok\u00e9mon leggendari.\nMax e Ivan sembrano riuscire a fuggire, ma un campo elettrico generato dai Plusle e Minun di Rubino e Zaffiro sta per farli fuori, ma Rubino non vuole pi\u00f9 persone morte, e utilizza il suo Celebi per impedire il collasso totale. Celebi, avendo capito la frustrazione di Rubino per le vittime costate alla battaglia, fa tornare tutto normale, ridando vita ai personaggi che sono morti. Siamo ormai all'ottantesimo giorno: sia Zaffiro che Rubino ce l'hanno fatta e, felicemente soddisfatti, ritornano insieme ad Albanova.\n\"Rosso Fuoco, Verde Foglia e Smeraldo\".\nRosso e Blu devono salvare il Professor Oak, che \u00e8 stato rapito da un tenente del Team Rocket e portato nel Settipelago; Verde deve salvare i suoi genitori, che sono stati inghiottiti da un buco nero generato da un Deoxys; mentre Argento, accompagnato da Giallo, cerca di scoprire di pi\u00f9 sulle sue origini. Ad aiutare Rosso, Blu e Verde nella loro ricerca ci sono anche Lorelei e il Pok\u00e9mon leggendario Mewtwo. Il combattimento finale avviene tra Giovanni, capo del Team Rocket, e il suo Deoxys e Rosso e il suo Mewtwo. Il vincitore dello scontro \u00e8 Rosso, ma l'aereo viene incendiato e mandato a schiantarsi contro Smeraldopoli. Argento scopre che suo padre \u00e8 Giovanni e ne trae uno shock emotivo all'inizio, ma dopo che Giovanni lo salva da un incendio, preferendo morire che vedere il proprio figlio soccombere, e in seguito alle parole rassicuranti di Verde e Blu, Argento lo riconosce come padre, e lo aiuta a riprendersi ordinando al suo Ursaring di portare via Giovanni fino al suo ritorno.\nNel frattempo Rosso, con l'aiuto di tutti i suoi Pok\u00e9mon, di Mewtwo, di Deoxys e (anche se in disparte) di Mew, impedisce lo schianto dell'aereo. Tutto sembra risolto, ma una tenente del Team Rocket, di nome Sird, sopravvissuta allo schianto, usa Darkrai per tramutare i cinqueRosso, Blu, Verde, Giallo e Argento in pietra e sparisce poi nel nulla.\nSmeraldo, un bambino molto basso che utilizza attrezzature grottesche per sembrare pi\u00f9 alto, viene inviato al Parco Lotta da Cristallo e dal Professor Oak per cercare di prendere Jirachi, Pok\u00e9mon leggendario che si sveglia solo ogni mille anni: Smeraldo ha solo una settimana di tempo in quanto \u00e8 il periodo durante il quale il leggendario rimane sveglio. Smeraldo coglie l'occasione per sfidare gli Assi del Parco Lotta, e proprio al Parco Lotta conosce Todd Snap, un ragazzo con un gran talento fotografico che lo accompagna durante l'avventura. Durante il giorno di apertura del Parco Lotta, Smeraldo viene sfidato dagli Assi del Parco e lancia la sua sfida di sconfiggerli tutti in una settimana. Dopo la vittoria con Savino, Asso della Fabbrica Lotta, Smeraldo ruba uno dei Pok\u00e9mon usati nella sfida, Sceptile, e un certo Guile Hideout, ruba tutti i Pok\u00e9mon della Fabbrica Lotta, stordendo Savino.\nSmeraldo viene accusato del furto dagli Assi stessi, eccetto Baldo, che crede nella non-colpevolezza del ragazzo, che deve comunque essere confermata. Smeraldo riesce a provare la sua innocenza dato che Guile usa i Pok\u00e9mon rubati per portare il caos nel Parco Lotta, ma fallisce nel catturare Jirachi. Nel frattempo, Rubino e Zaffiro vengono in aiuto di Smeraldo, anche se quest'ultimo non lo desidera. La situazione declina del tutto: Guile cattura Jirachi ed esprime il desiderio di far apparire una bestia energetica con le sembianze di Kyogre, ma molto pi\u00f9 grande e potente. L'arrivo di Oro e Cristallo fa volgere la battaglia in favore dei tre.\nRubino, Zaffiro e Smeraldo fanno imparare ai loro Pok\u00e9mon iniziali le tecniche supreme Radicalbero, Incendio e Idrocannone, ed Smeraldo rivela a Rubino e Zaffiro il perch\u00e9 del suo atteggiamento arrogante: Smeraldo \u00e8 sempre stato deriso per la sua bassa statura e le apparecchiature che porta servono a risolvere il suo problema, ma non ha mai potuto avere una figura in cui confidare, finch\u00e9 non conobbe Cristallo. Smeraldo esprime a Jirachi il desiderio di far tornare i possessori di Pok\u00e9dex pietrificati, che sono stati portati al Parco Lotta, alla normalit\u00e0, ma Jirachi gli nega il desiderio perch\u00e9 Smeraldo non mostra la verit\u00e0, ma grazie agli incoraggiamenti di Oro, Smeraldo dice di amare i Pok\u00e9mon e non le lotte Pok\u00e9mon: Jirachi, allora, gli concede il desiderio. I nove possessori di Pok\u00e9dex riuniti usano un triplice Incendio, un triplice Radicalbero e un triplice Idrocannone pi\u00f9 il triplice Locomovolt dei Pikachu di Rosso e Giallo e del Pichu di Oro, contro la bestia di energia che viene distrutta. Guile, che in realt\u00e0 era Ivan, ex-capo del Team Idro, scompare insieme alla bestia e a Jirachi, che torna a dormire per altri mille anni. Smeraldo ha ottenuto sei simboli su sette e gli manca quello della Cupola Lotta, e Rosso propone un torneo tra di loro, il vincitore otterr\u00e0 il simbolo.\n\"Diamante e Perla\".\nDiamante, un ragazzo dall'aria perennemente assonnata e con una grande passione per il cibo, e Perla, un giovane ragazzo iperattivo, suo amico di infanzia, viaggiano per la regione di Sinnoh puntando al Monte Corona. Intanto anche Lady Berlitz punta al Monte Corona per seguire una tradizione di famiglia. Per una strana coincidenza Lady Berlitz scambia Diamante e Perla per le sue guardie del corpo, convincendoli che avranno un premio se la accompagneranno. Il Team Galassia intanto tenta di perseguire i propri scopi.\n\"Platino\".\nQuesto arco narrativo vede come protagonista Platino Berlitz, partecipante al Parco Lotta di Sinnoh, e si concentra anche sulle indagini di Looker riguardanti il Mondo Distorto. Intanto Diamante e Perla, sotto ordine del Professor Rowan, iniziano una ricerca sui Pok\u00e9mon leggendari di Sinnoh, grazie a un taccuino che avevano trovato alla fine dell'arco precedente.\n\"Oro HeartGold e Argento SoulSilver\".\nQuesto arco narrativo vede il ritorno dei protagonisti della terza saga, tra cui Oro che ha un look leggermente differente e possiede un Ambipom, evoluzione del suo Aipom e Cristallo che indossa i vestiti di Cetra. \u00c8 di nuovo presente il Team Rocket e i Pok\u00e9mon leggendari Dialga, Palkia, Giratina e Arceus. Torna Carr uno dei tre comandanti del Team Rocket che si era dato per disperso nella quinta saga, Lance, ex-nemico della seconda saga e aiutante di Argento nella terza, e Alfredo, salvato da Celebi e riportato nel mondo normale.\n\"Nero e Bianco\".\nI protagonisti sono Nero e Bianca con i rivali Komor e Belle. Nero \u00e8 un allenatore di Pok\u00e9mon che sogna di vincere la Lega Pok\u00e9mon di Unima, e che, in seguito alla finalissima del torneo della Lega contro Cheren, diventa Campione anche se non ufficialmente a causa dell'intromissione del Team Plasma. Bianca \u00e8 invece una ragazza che ha come obiettivo quello di diventare la migliore di Unima nell'ambito del Pok\u00e9mon Musical. Nero che viene intrappolato nel chiarolite da Ghecis e Bianca lo supplica di tornare indietro.\n\"Nero 2 e Bianco 2\".\nLa saga ruota intorno a Hugh e due nuovi personaggi, Lack-two, membro della polizia internazionale e superiore di Bellocchio, e Whi-two, ragazzina ex-membro del Team Plasma.\n\"X e Y\".\nDopo la distruzione della loro citt\u00e0 nella lotta tra Xerneas e Yveltal, X, Y e i loro amici cominciano a viaggiare nella regione di Kalos e combattono contro il Team Flare.\n\"Rubino Omega e Zaffiro Alpha\".\nQuesta saga vede il ritorno di Rubino, Zaffiro e Smeraldo che cercano di apprendere i segreti della megaevoluzione per impedire al loro pianeta di essere distrutto da un meteorite.\n\"Sole e Luna\".\nI protagonisti di questa saga sono Sole, un ragazzo ambizioso, accompagnato da Litten e Meowth forma di Alola, il cui scopo \u00e8 guadagnare cento milioni di yen per riacquistare un'isola che apparteneva al suo bisnonno, e Luna, una ragazza da poco arrivata nella tropicale regione di Alola, affiancata da Rotom.\nPubblicazione.\n\"Pok\u00e9mon Adventures\" \u00e8 scritto da Hidenori Kusaka e illustrato da Mato nei primi nove volumi e da Satoshi Yamamoto per i successivi. \u00c8 pubblicato da Shogakukan sulla rivista \"CoroCoro Ichiban!\" da marzo 1997.\nL'edizione italiana ha debuttato nel 2002 ad opera di Panini Comics all'interno della collana \"Pok\u00e9mon: Le grandi storie a fumetti\", ma dopo appena otto volumi la casa editrice ha sospeso la serie e ha proceduto alla pubblicazione di un manga \"sh\u014djo\" dal titolo \"Il magico viaggio dei Pok\u00e9mon\", anch'esso sospeso dopo due volumi. Dal 30 settembre 2014 al 29 giugno 2016 sono stati pubblicati 20 volumi corrispondenti ai numeri 43-51, l'arco di \"Nero e Bianco\", da GP Manga.\nIl 16 novembre 2016, la J-Pop ha pubblicato tre volumi contenenti i primi 90 capitoli (numeri 1-7 originali) del manga per la prima volta in italiano con il titolo \"Pok\u00e9mon \u2013 La Grande Avventura\". Il 15 novembre 2017 la stessa casa editrice ha pubblicato altri tre volumi equivalenti ai numeri 8-14 (in aggiunta al primo capitolo presente nel 15 in quanto conclude la trama dell'arco narrativo). Il 24 ottobre 2018 sono usciti tre ulteriori volumi corrispondenti ai numeri 15-22 (con l'esclusione degli ultimi due capitoli in quanto parte dell'arco narrativo successivo). Il 5 giugno 2019 sono stati pubblicati quattro volumi, i quali sono i corrispondenti ai numeri 23-29 (con l'inserimento degli ultimi due capitoli presenti nel volume 22 in quanto fungono da inizio del primo arco narrativo presentato). Il 6 novembre 2019 sono stati pubblicati quattro ulteriori volumi, corrispondenti ai numeri 30-38. Il 28 ottobre 2020 sono usciti due volumi, equivalenti ai numeri 39-43 (con l'esclusione degli ultimi quattro capitoli presenti nel volume 43 in quanto parte dell'arco narrativo successivo).\nAccoglienza.\nI volumi giapponesi della serie sono stati inclusi pi\u00f9 volte nella classifica dei fumetti giapponesi. L'edizione del primo volume di Viz tratta dal manga, \"The Best of Pok\u00e9mon Adventures\", \u00e8 apparsa nella classifica Top 20 Graphic Novel di ICv2 dall'aprile 2008. Ha anche vinto il primo Nickelodeon Magazine Comics Awards nella categoria \"Favorite Manga Series\". I lettori della rivista \"Da Vinci Denshi Navi\" di Media Factory hanno votato la serie come il terzo manga che volevano avere un adattamento animato.\nNick Smith di ICv2 ha assegnato al primo volume 3,5 stelle su 5, commentando che molte delle parti della storia del manga lo rendono pi\u00f9 interessante dell'anime, come le apparizioni del Team Rocket o la personalit\u00e0 ribelle di Pikachu. Sebbene avesse ancora notato che c'era pi\u00f9 violenza nel manga che nell'anime, lo raccomandava comunque ai lettori di tutte le et\u00e0. Un'opinione simile \u00e8 stata data da Scott Campbell di Active Anime a cui \u00e8 piaciuto quanto il personaggio di Rosso fosse diverso da Ash Ketchum per via delle loro differenze di personalit\u00e0 e abilit\u00e0, rendendo il primo personaggio pi\u00f9 interessante per i lettori. Lo stile di disegno \u00e8 stato descritto come \"abbastanza simpatico e divertente, ma comunque di altissima qualit\u00e0\" mentre i combattimenti hanno ricevuto critiche positive per via dei movimenti dei Pok\u00e9mon.\nIl volume 14 si \u00e8 posizionato al decimo posto nella lista dei best seller dei Manga del \"New York Times\" nella settimana terminata con il 6 agosto 2011.\nTsunekazu Ishihara, CEO di The Pok\u00e9mon Company, ha dichiarato: \"Voglio che tutti i fan di Pok\u00e9mon leggano questo fumetto!\".\nUn recensore di AnimeClick.it ha trattato l'arco narrativo dedicato a \"Nero e Bianco\", definendolo un manga intenso, allegro e ricco di carattere, che ben equilibrava i toni leggeri e le tematiche serie e anche drammatiche, sapeva regalare grandi momenti di epicit\u00e0 come di serenit\u00e0, sapeva gestire bene la sua trama ed era accompagnato da disegni carismatici e belli da vedersi sotto ogni punto di vista. Se non fosse stato per la questione secondaria lasciate aperta nel finale della storia, difetto che comunque poteva essere sanato se fosse stato pubblicato anche il sequel in Italia, la valutazione finale sarebbe stata sicuramente pi\u00f9 alta, ma per ogni fan dei Pok\u00e9mon la lettura del manga era un'esperienza da fare, nell'attesa che anche le altre serie sarebbe uscite nel territorio italiano."}
{"id": "310684", "revid": "599013", "url": "https://it.wikipedia.org/wiki?curid=310684", "title": "Lutezia", "text": "Lutezia () \u00e8 il nome usato in italiano per designare una citt\u00e0 della Gallia romana e preromana. La citt\u00e0 fu rifondata dai Merovingi ed \u00e8 l'antenata dell'attuale Parigi.\nEtimologia.\nTra gli autori antichi il nome della citt\u00e0 viene citato da Strabone (\u039b\u03bf\u03c5\u03ba\u03bf\u03c4\u03bf\u03ba\u03af\u03b1), Tolomeo (\u039b\u03b5\u03c5\u03ba\u03bf\u03c4\u03b5\u03ba\u03af\u03b1) e Cesare (Lutetia). Potrebbe contenere la radice celtica \"luto- luteo-\" (\"palude\"), presente in altri toponimi come Lutudarum (Derbyshire, Inghilterra); Lod\u00e8ve (Luteua), Ludesse (Francia); Lutitia (Germania).\nOrigine gallica.\nIn quest'area c'era l'insediamento principale dei Galli Parisii, risalente al III secolo. Tuttavia, studi dendrocronologici su resti legnosi nello strato archeologico pi\u00f9 basso dell'asse stradale romano nord-sud ne spostano la datazione dopo il 4 d.C., pi\u00f9 di cinquant'anni dopo la conquista romana della regione.\nLa Lutezia romana fu fondata a monte della confluenza tra il torrente Bi\u00e8vre e la Senna, sui pendii della collina poi dedicata a Sainte Genevi\u00e8ve, sulla riva sinistra della Senna (attuale Quartiere latino). Erano presenti insediamenti anche sull'isola al centro della confluenza, l'\u00cele de la Cit\u00e9, centro prima della merovingica e poi dell'attuale Parigi.\nUrbanizzazione.\nLa citt\u00e0 era caratterizzata da una pianta a scacchiera, tipica degli insediamenti romani. All'interno della cerchia muraria furono costruiti monumenti pubblici a partire dal II secolo. L'asse nord-sud fu concepito per attraversare le rive paludose con il tragitto pi\u00f9 breve. Gli edifici si trovavano tutti sul pendio nord della collina di Sainte Genevi\u00e8ve. La scoperta di antiche strade lastricate, il perimetro dei principali monumenti, persino il tracciato di alcune strade medievali mostrano che la citt\u00e0 fu progettata con isolati di 300 piedi romani. Sulla riva sinistra la rue Saint Jacques e sulla riva destra la rue Saint Martin ricalcano ancora il \"cardo maximus\".\nUn acquedotto lungo e con una portata di al giorno forniva l'acqua alla citt\u00e0, raccolta da varie sorgenti. La valle del Bi\u00e8vre era collegata ad Arcueil-Cachan con un ponte.\nL'anfiteatro, costruito sul versante della collina esterno alla citt\u00e0, \u00e8 noto come Les Arenes de Lutece.\nStoria.\nLa citt\u00e0 fu conquistata da Giulio Cesare nel 52 a.C., durante le guerre galliche.\nI Luteziani supportarono la ribellione di Vercingetorige, rinforzando il suo esercito con uomini. La citt\u00e0 era presidiata da Camulogenus, luogotentente di Vercingetorige, il cui esercito era acquartierato sul Mons Lutetius (dove ora sorge il Pantheon). I Romani sconfissero i ribelli presso Melun e presero il controllo di Lutezia.\nSotto il dominio romano Lutezia fu completamente romanizzata con l'insediamento di circa persone. Non aveva una grande importanza politica - la capitale della provincia in cui si trovava, Lugdunensis Senona, era Agendicum (l'attuale Sens). Fu cristianizzata nel III secolo, quando tradizionalmente san Dionigi divenne il primo vescovo della citt\u00e0. Intorno al 250 san Dionigi fu arrestato e decapitato con due compagni sulla collina detta \"Mons Mercurius\", noto in seguito come \"Mons Martyrum\" (Montmartre).\nLutetia cambi\u00f2 nome in Parigi nel 360, dal nome dei Galli Parisii che abitavano anticamente la regione. Circa nello stesso periodo il quartiere posto sulla riva sinistra della Senna, che comprendeva le terme, i teatri e l'anfiteatro, fu gradualmente abbandonato e la popolazione si concentr\u00f2 sull'isola, dotandola di fortificazioni. Il teatro romano fu smantellato a partire dal IV secolo.\nRovine attuali della citt\u00e0 antica.\n\u00c8 rimasto molto poco della citt\u00e0 antica. In un piccolo parco del Quartiere latino si possono notare le rovine dell'anfiteatro del I secolo. Alcuni resti sono conservati al Mus\u00e9e de Cluny, le cui omonime terme sono le uniche ancora in parte visibili. Le prime catacombe cristiane sono localizzate sotto il sagrato della Cattedrale di Notre-Dame, ora Place Jean-Paul II.\nLutezia nell'universo dei fumetti.\nLa citt\u00e0 di Lutezia viene, inoltre, citata particolarmente negli albi a fumetti di Asterix creati dalla coppia Ren\u00e9 Goscinny e Albert Uderzo."}
{"id": "310687", "revid": "1026699", "url": "https://it.wikipedia.org/wiki?curid=310687", "title": "Giuseppe de Felice Giuffrida", "text": "Biografia.\nD'ispirazione socialista si mantenne inizialmente indipendente dal partito ufficiale, fu sindacalista e direttore del giornale democratico \u00ab\"L'Unione\"\u00bb. Laureatosi in giurisprudenza all'Universit\u00e0 di Catania, venne eletto deputato nel 1892, e fu uno dei principali organizzatori dei Fasci dei lavoratori in Sicilia. Sub\u00ec la repressione del governo Crispi, arrestato venne condannato a 18 anni di carcere dal tribunale militare di Palermo. Trascorse in carcere due anni, ed usufruendo dell'amnistia torn\u00f2 libero ed alla fine ader\u00ec al Partito Socialista Italiano.\nIn seguito sostenne i socialriformisti di Ivanoe Bonomi e Leonida Bissolati. Nel giugno 1902 fu eletto prosindaco di Catania e guid\u00f2 la prima amministrazione di sinistra della citt\u00e0, venendo ricordato per aver istituito i forni municipali nel tentativo di sostenere i bisogni essenziali delle classi popolari. Eletto Presidente del Consiglio Provinciale il 10 agosto 1914, vi rimase sino alla morte. Negli anni della prima guerra mondiale, si mostr\u00f2 interventista, al contrario del resto del PSI, da cui usc\u00ec per aderire al movimento socialista riformista, organizzatosi nel Partito Socialista Riformista Italiano di Bissolati e Bonomi. Fu tumulato al cimitero di Catania.\nIl profilo della sua persona \u00e8 alquanto complesso: alcuni lo considerarono un maestro, tanto che la sua corrente politica chiamata per l'appunto \"defeliciana\" ottenne il governo della citt\u00e0 di Catania e della provincia, incidendo a fondo nella vita politica d'inizio Novecento; da altri verr\u00e0 considerato populista e persino demagogo."}
{"id": "310692", "revid": "712828", "url": "https://it.wikipedia.org/wiki?curid=310692", "title": "Sylvar", "text": ""}
{"id": "310693", "revid": "712828", "url": "https://it.wikipedia.org/wiki?curid=310693", "title": "Armata della Luce", "text": ""}
{"id": "310695", "revid": "6340", "url": "https://it.wikipedia.org/wiki?curid=310695", "title": "Regina (scacchi)", "text": ""}
{"id": "310697", "revid": "1005847", "url": "https://it.wikipedia.org/wiki?curid=310697", "title": "Parisii", "text": "Con Parisii le fonti si riferiscono a:"}
{"id": "310705", "revid": "21079", "url": "https://it.wikipedia.org/wiki?curid=310705", "title": "Propriet\u00e0 riflessiva", "text": ""}
{"id": "310708", "revid": "21079", "url": "https://it.wikipedia.org/wiki?curid=310708", "title": "Relazione antiriflessiva", "text": ""}
{"id": "310716", "revid": "121490192", "url": "https://it.wikipedia.org/wiki?curid=310716", "title": "Adolfo Kind", "text": "Biografia.\nLa giovinezza, gli studi e i primi successi professionali.\nFiglio di un pastore protestante svizzero, Adolf Kind nacque nel 1848 a Coira, capoluogo del Canton Grigioni. Dopo gli studi di chimica, si laure\u00f2 ingegnere a Basilea, per poi trasferirsi in Italia come direttore della fabbrica di sapone e candele Mira, presso Venezia, esperienza che tuttavia dur\u00f2 poco e termin\u00f2 con un brusco licenziamento. \nDopo il 1890, Kind si trasfer\u00ec con moglie e figli a Torino, dove fond\u00f2 un'industria di stoppini per candele, destinate a illuminare chiese e dimore nobiliari e nel 1904 and\u00f2 ad abitare in un pregevole chalet liberty in stile nordico che fece progettare dall'architetto Michele Frapolli, poco distante dal castello del Valentino e oggi denominata \"Villino Kind\".\nMa ben presto fu chiaro che la vocazione di Kind doveva essere, in realt\u00e0, un'altra.\nI primi passi dello \"ski\".\nNel novembre del 1896, Adolf Kind si fece spedire due paia di \"assi\" in legno di frassino. Erano i cosiddetti \"ski\" norvegesi, presentati anni prima nel libro di Fridtjof Nansen \"Attraverso la Groenlandia con gli ski\". \nLa rivoluzione nordica dei cosiddetti \"pattini da neve\" aveva riscosso le prime conferme con la fondazione degli \"ski club\" a Monaco (1891) e a Grenoble (1896), molto pi\u00f9 comodi rispetto alle racchette, si diceva. Eppure, sulle Alpi italiane l'invenzione tardava a prender piede. Fu proprio Kind che, oltre a essere ingegnere, era appassionato di caccia e e di alpinismo, a dare la prima lezione. \nLe prime dimostrazioni di utilizzo degli \"ski\" avvennero proprio nel salotto del suo chalet liberty e poi nel suo giardino antistante. Qui l'ingegnere invit\u00f2 alcuni fidati amici, presentando loro le due paia di rudimentali sci che si era fatto spedire dalla ditta Jakober di Glarona, in Svizzera. \nNello stupore generale, i presenti calzarono gli arnesi sui tappeti di casa, tentando abbozzi di \"voltate\", come allora venivano chiamate le curve. \nIn quel novembre 1896, a Torino, contemporaneamente all'esordio del cinema in Italia, nasceva uno sport destinato a cambiare volto ed economia di molte valli montane piemontesi che, dopo 110 anni, ospitarono i XX Giochi olimpici invernali di Torino 2006.\nIl debutto sulla neve.\nDopo gli esperimenti al Parco del Valentino e sui pendii collinari torinesi vicino al Monte dei Cappuccini, il gruppo di dodici pionieri capitanato da Kind sal\u00ec a Giaveno in tram, e da l\u00ec raggiunse le frazioni pi\u00f9 alte, passando per Pr\u00e0 Fieul fino alla cima del Monte Cugno dell'Alpet (2.072\u00a0m), poco ad est della oggi pi\u00f9 nota Punta dell'Aquila. Nel 1899 fu la volta dei 3000 metri: il monte Tomba, sopra il lago del Moncenisio. \nNel 1901, all'interno del Club Alpino Italiano (CAI) nacque lo Ski Club Torino, primo in Italia, allo scopo di allenarsi nel pattinaggio e nelle escursioni con gli sci. La rosa dei ventinove soci fondatori contava quasi tutti gli alpinisti pi\u00f9 esperti d'inizio secolo: Adolfo Hess, Giacomo Dumontel, Ubaldo Valbusa, Ettore Canzio e lo stesso Kind. La quota era di lire 5 all'anno.\nIl 3 gennaio 1902, durante la seconda adunata dell'associazione, Adolfo Kind venne nominato direttore dello \"Ski Club\", ruolo che manterr\u00e0 fino alla morte, nel 1907. \nPr\u00e0 Fieul, su cui era stata costruita una \"grangia\" completa di stufa e coperte, assolse per molti anni alla funzione di Stazione Sociale del Club. Col passare del tempo, per\u00f2, si dimostr\u00f2 limitata: localit\u00e0 troppo bassa, spesso carente di neve e con spazi troppo stretti per le ambizioni del gruppo.\nNel gennaio del 1906 venne inaugurata la \"prima stazione alpina italiana\" a Oulx, in Alta Valsusa, e nel mese di febbraio dello stesso anno, a Sauze d'Oulx, si organizz\u00f2 il primo corso di sci: vi parteciparono, insieme agli iscritti del Club, alcuni ufficiali dei reggimenti alpini. Fu chiamato a dirigerlo il campione norvegese Harald Smith. Proprio a Sauze, peraltro, Adolfo Kind costru\u00ec un rifugio, tuttora esistente sotto il nome di Capanna Kind, nel comprensorio sciistico di Sportinia. \nAccanto alla crescente adesione di pubblico alle gare, cui furono abbinati anche premi in denaro, emblematica \u00e8 la nascita \"ex novo\" di Sestriere. Figlia di un nuovo approccio alla montagna, legato a fini turistici e speculativi secondo l'intuizione di Giovanni Agnelli, venne terminata nel 1933, ufficializzando il connubio tutto torinese fra lo sci e l'onnipresente industria automobilistica. Da notare che la figlia di Adolfo, Adelaide (Ady), sposer\u00e0 nel 1905 Claudio Fogolin, uno dei pionieri del ciclismo professionistico di fine Ottocento e cofondatore nel 1906 della Lancia &amp; C automobili.\nLo sci e la guerra.\nTra i fedeli compagni di Adolfo Kind durante le prime escursioni era, oltre al figlio Paolo, il tenente d'artiglieria Luciano Roiti. I tre percorsero insieme, nel 1897, il tragitto da Balme al Pian della Mussa, in val d'Ala nelle valli di Lanzo. \nIl 24 gennaio, inoltre, effettuarono la pi\u00f9 difficile traversata da Borgone (Valsusa) a Giaveno (Val Sangone), valicando il Monte Salancia: cinque ore e mezza per quasi 1700 metri in salita. \nProprio il tenente Roiti raccont\u00f2 l'impresa nell'articolo \"Delle marce sulla neve\", pubblicato il 12 marzo 1897 sulla rivista \"L'esercito italiano\". Le potenzialit\u00e0 militari degli sci, accanto ai gesti sportivi promossi da Kind, stavano emergendo, tuttavia lo \"ski\" rimase un passatempo elitario fino alla Grande Guerra, quando gli alti comandi militari organizzeranno corsi nelle valli torinesi per colmare il divario con l'esercito austriaco, contro cui truppe di alpini-sciatori vennero coinvolti in battaglie disperate, sull'Adamello e sul Cevedale, a oltre tremila metri d'altezza. \nFinita la guerra, toccher\u00e0 proprio ai reduci di quelle imprese dare l'avvio allo sviluppo di massa dello \"ski\", in qualit\u00e0 di istruttori.\nLa scomparsa.\nAdolfo Kind non sopravvisse abbastanza per veder tutto questo e decollare lo sport che aveva contribuito a far nascere. Mor\u00ec nel 1907 ad appena 59 anni durante un'ascensione estiva, senza i suoi amati sci, sul Bernina, nella nat\u00eca Svizzera. \nA proseguire la sua opera fu il figlio Paolo Kind, che il 7 novembre 1908 fond\u00f2 l\"Unione Ski Club Italiani\", Kind fond\u00f2 a Torino e fu il primo presidente (1908-1913) dell'Unione Ski Club Italiani (USCI) e che poi conflu\u00ec nella \"Federazione Italiana dello Ski\" (1913) e infine nella Federazione Italiana dello Sci nel 1920 (ridenominata nel 1933 come Federazione Italiana Sport Invernali - FISI).\nEgli nel 1908 realizz\u00f2, insieme al saltatore norvegese Harald Smith, il primo trampolino di salto con gli sci a Bardonecchia, che venne completato e inaugurato nel 1909 con la prima edizione del campionato italiano di salto con gli sci, in cui conquist\u00f2 il primo titolo. Sullo stesso trampolino, in occasione del concorso internazionale di sci di Bardonecchia, Harald Smith riusc\u00ec a conquistare il record del mondo dell'epoca, con un salto di 43 metri."}
{"id": "310719", "revid": "205250", "url": "https://it.wikipedia.org/wiki?curid=310719", "title": "Albert S\u00e1nchez Pi\u00f1ol", "text": "Nel 2000 ha pubblicato il saggio \"Pallassos i monstres\". Nello stesso anno, insieme a Marcello Fois, il libro \"Compagnie difficili\" (edito in Italia). E nel 2001, \"Les edats d'or\", un libro di racconti.\nMa \u00e8 stato il romanzo \"La pell freda\" (2002) a fargli guadagnare la notoriet\u00e0. Di questo suo primo romanzo sono state pubblicate 26 edizioni nella lingua catalana originale (maggio 2006), il che equivale a circa 100.000 copie vendute. \u00c8 stato inoltre tradotto in 24 lingue.\nNel 2005 \u00e8 uscito \"Pandora al Congo\", il secondo romanzo della trilogia progettata, iniziata con \"La pelle fredda\".\nNel 2012 \u00e8 uscito il romanzo storico \"Victus\" che narra la Guerra di successione spagnola e l'assedio di Barcellona del 1714 che portarono alla perdita dell'indipendenza della Catalogna."}
{"id": "310724", "revid": "21079", "url": "https://it.wikipedia.org/wiki?curid=310724", "title": "Relazione di ordine stretto", "text": ""}
{"id": "310725", "revid": "1529788", "url": "https://it.wikipedia.org/wiki?curid=310725", "title": "Falso in bilancio", "text": "Il falso in bilancio, nel diritto societario, \u00e8 la compilazione di false comunicazioni sociali ovvero un rendiconto non veritiero e corretto dei fatti accaduti e degli indicatori di rilievo che dovrebbero essere espressi nel bilancio d'esercizio di un'impresa.\nAtteso che il bilancio di un'azienda \u00e8 un documento che appositamente si redige perch\u00e9 i soci e i terzi possano reperirvi quelle informazioni sulla base delle quali assumere delle decisioni (in genere commerciali, comunque d'ordine economico) riguardanti l'azienda medesima, e considerato che il bilancio non si rivolge solo al capitale investitore, ma anche alle classi lavoratrici e alla collettivit\u00e0, la retta compilazione \u00e8 considerata obbligatoria e inderogabile presso la quasi totalit\u00e0 degli ordinamenti del mondo in quanto garanzia di tutela della \"fede pubblica\" che al bilancio deve concedersi.\nLa scorretta compilazione, necessariamente implicante la falsit\u00e0 di rappresentazione della situazione aziendale, \u00e8 pertanto in genere considerata una frode e diffusamente gestita come reato in quasi tutti gli ordinamenti. Non di rado si tratta di un reato specificamente riferito a quel tipo di documento, talora \u00e8 invece riguardato come forma del falso ideologico o alla falsit\u00e0 in atti genericamente intesa a seconda della qualificazione di \"atto\" che possa attribuirsi alla scritturazione contabile. In genere \u00e8 contemplato almeno indirettamente nelle normazioni sul diritto societario.\nCaratteristiche generali.\nIl bilancio di un'azienda \u00e8 in genere composto di dati cosiddetti \"oggettivi\", riferibili cio\u00e8 a valori numerici pressoch\u00e9 assoluti desumibili dalla fattualit\u00e0, e da dati detti \"di stima\".\nQuesti ultimi riguardano i valori che \u00e8 in pratica l'azienda stessa ad attribuire a quelle voci di bilancio che devono essere aggiornate annualmente secondo le intervenute variazioni dei rispettivi mercati di interesse. Ad esempio fra le immobilizzazioni, \u00e8 chiaro che il valore di un bene immobile da iscrivere dipende da una stima la cui rispondenza alla reale situazione di mercato, per il momento di riferimento, sta tutta alla corretta valutazione del perito, divenendo quindi un dato di fonte \"soggettiva\" pur nella condizione professionale dell'estimatore. Deperimenti e avarie, deprezzamenti e svalutazioni dei beni componenti il patrimonio dell'azienda sono elementi la cui definizione in bilancio comporta un intervento di valutazione non oggettiva, almeno in senso stretto. Ne discende che \"orientare\" l'apprezzamento di questi valori in senso ottimistico o pessimistico \u00e8 gi\u00e0 una manipolazione che attenta al requisito di veridicit\u00e0 del redigendo documento.\nMa anche sui dati oggettivi si effettuano manipolazioni che si innestano su atti e azioni di dettaglio gi\u00e0 provvisti di loro autonoma falsit\u00e0. Frequentemente l'illecito \u00e8 operato infatti mediante interventi truffaldini, che nel caso in cui si voglia - ad esempio - sottorappresentare gli utili reali dell'impresa, ne sminuiscono gli utili con occultamento di ricavi (con l'omessa o fraudolenta emissione di ricevuta fiscale - o con altri mezzi) e accusando costi non davvero sostenuti (tipicamente mediante la falsa fatturazione da parte di terzi). E analogamente nel caso contrario in cui si intenda sovrarappresentare l'azienda, occultando stavolta i costi e magnificando i ricavi.\nSi hanno quindi tipi di falso materiale e di falso \"in valutando\". Ci sono poi altre classificazioni che aggiungono alle ipotesi precedenti anche il falso qualitativo e il falso per induzione. Ad esempio per lo Zigiotti il falso qualitativo si esplica in alterazioni non incidenti sul risultato economico o sull'entit\u00e0 complessiva del capitale, ma solo sulla rappresentazione che ne viene fornita; e - per lo stesso autore - si ha falso per induzione quando un bilancio altrimenti regolare viene reso non pi\u00f9 veritiero dall'inclusione di dati mendaci provenienti da bilanci di altre societ\u00e0, caso che si verifica ad esempio nei gruppi.\nVi sono infatti una serie di pratiche che si verificano nei gruppi societari, mediante le quali gi\u00e0 il semplice spostamento di determinate partite da una societ\u00e0 all'altra del medesimo gruppo, altera la veridicit\u00e0 dei singoli rispettivi bilanci, ad esempio creando artificiosi conti di credito e debito fra una societ\u00e0 e l'altra, facendovi cos\u00ec entrare in campo fantasiosi interessi e intenzionali more e penali. E anche il bilancio di una capogruppo non pu\u00f2 non risentire del riverberarsi in esso delle irregolarit\u00e0 eventualmente insite nei rispettivi bilanci delle controllate.\nConseguenze.\nCon la falsa rappresentazione dei dati contabili si persegue in genere l'interesse di intervenire artatamente sulla reputazione commerciale dell'azienda, influendo quindi sul credito che potrebbe ottenere presso i finanziatori. Non solo l'ammontare del credito attribuibile, ma anche le garanzie eventualmente da richiedere per la sua erogazione possono essere pesantemente influenzate dalla rappresentazione dell'azienda risultante da dati contraffatti o comunque mendaci; ci\u00f2 non riguarda solo le banche e gli istituti di credito in senso stretto (fra cui in particolare le \"merchant bank\"), ma anche il semplice fornitore che deve valutare le condizioni di pagamento.\nUn altro effetto importante riguarda gli investimenti di terzi, sia nell'allestimento di forme di cooperazione commerciale (ed accordi e alleanze di qualsiasi genere) con un'azienda falsamente rappresentata, sia per quanto attiene al mercato delle quote di propriet\u00e0 dell'azienda stessa, con particolare riferimento al mercato borsistico.\nIl falso in bilancio ha effetti sulla distribuzione dei dividendi, provocando perci\u00f2 effetti monetari diretti a indebito vantaggio o danno dei soci o degli azionisti.\nInoltre, la falsificazione contabile \u00e8 stata frequentemente riscontrata come strumento utilizzato per la creazione di liquidit\u00e0 parallela e illecita (dunque \"non ufficiale\") dell'azienda, i cosiddetti \"fondi neri\" funzionalizzati alla commissione di alcuni reati come ad esempio la corruzione o il riciclaggio di denaro sporco, oltre naturalmente all'evasione fiscale e all'indebito arricchimento dei soggetti in grado di appropriarsi delle somme occultate.\nIl falso in bilancio \u00e8 talora uno dei passaggi centrali delle pratiche di \"creative accounting\", con le quali si oltrepassa allegramente la scolastica \"sacralit\u00e0\" del documento in favore di pi\u00f9 nervosi interessi materiali dell'azienda o di taluno fra i soggetti che vi operano.\nIl falso in bilancio implica infine la responsabilit\u00e0 dei soggetti chiamati a controllare proprio la veridicit\u00e0 del documento; i revisori contabili, in particolare, possono non cassare un bilancio contraffatto solo nei casi di cattiva qualit\u00e0 dei controlli disposti ovvero di complicit\u00e0 o favoreggiamento degli amministratori che lo hanno redatto.\nRilievo nel diritto penale.\nIn alcuni ordinamenti si sanziona la frode contabile gi\u00e0 come \"reato di pericolo\", punibile anche quando non cagioni danno patrimoniale, per l'elevato rischio che questa condotta potrebbe ingannare i soggetti economici interessati a interagire con l'azienda truffaldinamente rappresentata. Quando invece l'inganno si compie e produce malevolo effetto, si ha tipico \"reato di danno\".\nIl pericolo insito nell'azione della falsificazione non \u00e8 in genere, quindi, traguardato come tentativo di cui il danno evidenzi una consumazione, non individuandosi nella mera alterazione dei dati un contenuto sufficientemente capace di produrre l'ingiusto profitto giacch\u00e9 non \u00e8 individuabile una specifica potenziale vittima in un illecito che si compie \"erga omnes\"; spesso per\u00f2 in dottrina si parla di \"plurioffensivit\u00e0\" del reato.\nIn sede dottrinale, in ambiti di diritto latino si suole implicare nella verificazione della fattispecie quattro principali caratteristiche soggettive dell'agente, a seconda degli ordinamenti ritenute necessarie o meno per la configurabilit\u00e0 dell'illecito:\nRelativamente al documento di bilancio in particolare, un principio di consistente condivisione esclude che l'approvazione del bilancio possa avere influenza sulla persistenza dell'ipotesi criminosa e del grado del suo dolo, che resta tal quale indipendentemente dalla \"validazione\" che potrebbe presumersi nella delibera di approvazione, prestandosi semmai all'addizione - ove applicabile - di eventuali ipotesi di concorso o favoreggiamento da parte dei soggetti chiamati all'approvazione del bilancio stesso, soggetti costitutivamente distinti dall'eventuale autore del reato.\nNell'ordinamento civile italiano.\nNell'ordinamento civile italiano il falso in bilancio \u00e8 regolato da quattro articoli del codice civile: l'articolo 2621 (\"false comunicazioni sociali\"), l'articolo 2621-bis (\"fatti di lieve entit\u00e0\"), l'articolo 2621-ter (\"non punibilit\u00e0 per particolare tenuit\u00e0 del fatto\") e l'articolo 2622 (\"false comunicazioni sociali nelle societ\u00e0 quotate\")\nStoria.\nIl testo originario.\nNel codice civile italiano il falso in bilancio era inizialmente contemplato solo dall'articolo 2621 del codice civile, che denominava il reato come \"false comunicazioni ed illegale ripartizione di utili\" e lo sanzionava con la reclusione da 1 a 5 anni e con la multa da 10\u00a0000 a 100\u00a0000 lire.\nLa riforma del 1986.\nIl Decreto del Presidente della Repubblica 30/1986 ha ribattezzato il reato \" False comunicazioni ed illegale ripartizione di utili o di acconti sui dividenti\", e lo ha in parte modificato. Il nuovo reato veniva sanzionato con la reclusione da 1 a 5 anni e la multa da due milioni a venti milioni di lire.\nLa \"depenalizzazione\" del 2002.\nIl 26 maggio 2000 il Governo Amato II approv\u00f2 e trasmise al parlamento un disegno di legge recante delega al governo per la riforma del diritto societario. La delega, che portava la firma del Ministro della Giustizia Piero Fassino, non fu tuttavia approvata entro la fine della XIII legislatura.\nSubito dopo il suo insediamento, il Governo Berlusconi II recuper\u00f2 il disegno di legge delega, che venne pesantemente modificato dal parlamento fino a stravolgerne il contenuto e poi approvato (legge 366/2001).\nTre mesi dopo il Governo Berlusconi var\u00f2 in attuazione della delega il decreto legislativo 61/2002, che depenalizz\u00f2 di fatto il reato di falso in bilancio:\nIl decreto sdoppi\u00f2 il reato in due differenti fattispecie, regolate da due differenti articoli del codice civile: \nIn entrambi i casi il reato non era punibile nei casi in cui:\nLe modifiche introdotte dal decreto attuativo causarono, di fatto, la depenalizzazione della gran parte dei casi di falso in bilancio.\nLe lievi modifiche del 2005.\nLa legge 262/2005, approvata durante il Governo Berlusconi III, modific\u00f2 lievemente il primo tipo di falso in bilancio (quello previsto dall'articolo 2621) aumentando la pena da 1 anno e 6 mesi a 2 anni di arresto e prevedendo per esso delle lievi sanzioni amministrative e l'interdizione dagli uffici da 6 mesi a 3 anni.\nLa riforma del 2015.\nLa legge 69/2015, approvata durante il Governo Renzi, ha riscritto totalmente il reato di falso in bilancio, eliminando la depenalizzazione del 2002 e riportandolo sotto l'ambito del penale.\nLa legge ha diviso il reato in due fattispecie:\nLa legge 69/2015 ha inoltre inserito nel codice civile due nuovi articoli:\nLa legge ha eliminato le soglie di non punibilit\u00e0 introdotte dal decreto legislativo 62/2002 e ha abolito per il reato di falso in bilancio la procedibilit\u00e0 a querela, tranne che per le societ\u00e0 non soggette alla legge fallimentare.\nNorme vigenti.\nIl falso in bilancio delle societ\u00e0 non quotate in borsa \u00e8 regolato dall'articolo 2621 del codice civile italiano, il quale recita:\nVi \u00e8 poi l'articolo 2621-\"bis\" del codice civile, che regola i fatti di lieve entit\u00e0, e che recita:\nSegue poi l'articolo 2621-\"ter\" del codice civile, che regola i casi di non punibilit\u00e0 per particolare tenuit\u00e0 del fatto, e che recita:\nInfine il falso in bilancio delle societ\u00e0 quotate in borsa \u00e8 regolato dall'articolo 2622 del codice civile italiano, il quale recita:"}
{"id": "310729", "revid": "1543377", "url": "https://it.wikipedia.org/wiki?curid=310729", "title": "Tupolev Tu-144", "text": "Il Tupolev Tu-144 (), nome in codice NATO \"Charger\", \u00e8 un aereo quadrireattore supersonico sovietico da trasporto commerciale progettato da OKB, sviluppato da Tupolev e costruito da VASO negli anni sessanta.\nImpiegato dall'Aeroflot, rimase operativo dal 1968 al 1998 e fu a servizio di URSS, Russia e, per un breve periodo, anche della NASA come laboratorio volante negli ultimi anni di servizio.\nI giornali occidentali soprannominarono l'aereo \"Concordski\" (o \"Konkordski\"), per sottolineare la forte somiglianza fra il Tu-144 e il Concorde anglo-francese (gli unici due aerei di linea supersonici mai costruiti).\nUn prototipo del Tupolev vol\u00f2 il 31 dicembre 1968 nei pressi di Mosca due mesi prima del Concorde.\nIl Tu-144 super\u00f2 il muro del suono per la prima volta il 5 giugno 1969 e il 15 luglio successivo divenne il primo mezzo commerciale a superare la velocit\u00e0 di Mach 2.\nEsso detiene il record mondiale di velocit\u00e0 (Mach 2,50) per un aereo civile.\nStoria del progetto.\nGli originali Tu-144 e Tu-144S con i motori Kuznetsov NK-144 non potevano viaggiare a Mach 2 senza l'uso dei postbruciatori. La velocit\u00e0 massima possibile era di Mach 1,6 ma fu limitata a Mach 1.\nCi fu anche un ulteriore veicolo costruito per le prove a terra e per le verifiche statiche, in parallelo con lo sviluppo del prototipo funzionante. Il Tu-144S montava motori turbofan Kuznetsov NK-144A, mentre i successivi modelli Tu-144D erano dotati dei pi\u00f9 potenti motori Kole\u0161ov RD-36-51, con migliore efficienza energetica durante il viaggio ad alta velocit\u00e0, in grado di operare senza postbruciatori e su distanze maggiori. Fu anche uno degli ultimi aerei commerciali dotati di freni a paracadute, insieme con il Tupolev Tu-134.\nAl Salone internazionale dell'aeronautica e dello spazio di Parigi-Le Bourget del 3 giugno 1973, lo sviluppo del programma sub\u00ec un gravissimo colpo poich\u00e9 il primo Tu-144S di serie (n. 77102) sub\u00ec un tragico incidente. Durante una manovra il velivolo fu costretto a effettuare una rapida picchiata: cercando di richiamare, il pilota sforz\u00f2 troppo la carlinga e l'aereo si spezz\u00f2 in volo, distruggendo 15 case, provocando la morte delle sei persone di equipaggio e di otto persone al suolo. Le cause dell'incidente sono ancora controverse. Una teoria \u00e8 che il Tupolev fu costretto a quella manovra per evitare un caccia Mirage III francese che stava tentando di avvicinarsi per scattare delle foto ai canard, molto avanzati per allora. Di recente \u00e8 stata ammessa la presenza dell'aereo, ma non il suo ruolo nell'incidente. Un'altra teoria afferma che la scatola nera venne recuperata dai russi e decodificata, dimostrando che l'incidente potrebbe essere stato causato da cambiamenti fatti dal \"team\" di controllo a terra sui comandi degli stabilizzatori durante il primo giorno di prove. Questi cambiamenti di assetto avrebbero dovuto permettere al Tu-144 di superare il Concorde sul circuito di prova. Sfortunatamente errori nel cablaggio avrebbero portato a un angolo di salita eccessivo, allo stallo e alla rottura. Questo incidente rovin\u00f2 la reputazione del Tu-144.\nSebbene l'ultimo volo commerciale sia avvenuto nel 1978, la produzione continu\u00f2 fino a sei anni dopo, nel 1984, quando fu sospesa la costruzione del Tu-144D \"n. 77116\", parzialmente completo.\nTecnica.\nNell'insieme la somiglianza tra il Tu-144 e l'aereo franco-inglese era molto evidente, ma vi erano notevoli differenze nei comandi, nella navigazione e nei motori. Cos\u00ec come il Buran fu sviluppato in risposta al programma \"Space Shuttle\", anche se risult\u00f2 piuttosto diverso, il Tu-144 era per molti punti pi\u00f9 avanzato tecnologicamente rispetto al concorrente. Nel valutare le somiglianze del TU-144 con il Concorde, non si pu\u00f2 prescindere dallo studio del bombardiere sperimentale sovietico Sukhoi T-4, il cui sviluppo incominci\u00f2 nel 1961. Sensibili progressi furono fatti grazie al prototipo (numero di serie 68001).\nAlla Tupolev hanno continuato a lavorare per migliorare il Tu-144. Molti aggiornamenti sostanziali e modifiche sono stati apportati sul prototipo Tu-144 (numero 68001). Sebbene sia il Concorde sia il prototipo del Tupolev Tu-144 avessero ali a delta ogivale, le ali del Tu-144 non avevano la curvatura conica del Concorde. Sui Tu-144 di produzione venne sostituita quest'ala con un'ala a doppio delta con curvatura conica, e venne aggiunto un ulteriore dispositivo, semplice ma pratico: due piccole superfici canard a scomparsa, una su entrambi i lati della sezione anteriore del velivolo, per aumentare la portanza a bassa velocit\u00e0. Tale accorgimento permette una velocit\u00e0 in decollo e atterraggio inferiore del 15% rispetto al Concorde, con un'effettiva riduzione dello spazio necessario per queste manovre.\nAlcune tecnologie rimasero a uno stadio di sviluppo assai pi\u00f9 primitivo. L'aereo fu tra gli ultimi ad adoperare un paracadute frenante. Il complicato sistema di raffreddamento del Concorde, che sfruttava il circuito del carburante, fu ignorato a favore della normale aria condizionata e di un sistema di scudo termico alimentato da quest'ultima: il rumore a bordo era altissimo, e la necessit\u00e0 dei postbruciatori per la supercrociera costringeva i passeggeri a comunicare passandosi bigliettini scritti a mano.\nCaratteristica era la visuale offerta dal muso reclinabile in posizione di volo (cio\u00e8 alzato): completamente cieca frontalmente e limitata lateralmente.\n\u00c8 da notare che i sovietici effettuarono una grande quantit\u00e0 di richieste tecniche e tecnologiche alle industrie occidentali. Nel 1977 fu inoltrata formale richiesta di ausilio nello sviluppo alle Lucas Industries, i creatori dei sistemi elettronici che gestivano i motori del Concorde; nello stesso anno, fu richiesta assistenza alla BAC-A\u00e9rospatiale nella progettazione delle prese d'aria dei motori (il Concorde adottava un complesso sistema a geometria variabile, i cui parametri erano stati testati fino allo sfinimento, che gli permetteva di ottenere una grande efficienza nei consumi).\nAlla fine del 1978 l'URSS tent\u00f2 direttamente di acquistare tutte le tecnologie che non riusciva a perfezionare, uno spettro oltretutto molto ampio: vennero richiesti sistemi di decongelamento delle prese d'aria motori, tubazioni del carburante e sistemi per aumentarne la durata, valvole di svuotamento serbatoi, vernici ignifughe, sistemi di pilotaggio e navigazione, tecnologie e sistemi per il carico acustico (il Tupolev era famoso per il baccano interno, con punte di 95 dB). Le richieste furono negate, in quanto il governo britannico rifiut\u00f2 di cedere tecnologie di possibile interesse militare.\nImpiego operativo.\nIl Tu-144S entr\u00f2 in servizio con l'Aeroflot il 26 dicembre 1975 portando posta e merci tra Mosca e Alma-Ata in preparazione al servizio passeggeri, che ebbe inizio nel novembre del 1977.\nDurante la consegna dei velivoli in preparazione al servizio, il primo Tu-144D \"77111\" ebbe un guasto in volo durante una prova prima della consegna ufficiale e si schiant\u00f2, provocando la morte dei membri dell'equipaggio: era il 23 maggio 1978. Il volo Aeroflot del 1\u00ba giugno 1978 fu il 55\u00ba e ultimo volo passeggeri del Tu-144.\nLo sviluppo frettoloso non permise di sistemare gli inevitabili difetti di un aereo cos\u00ec innovativo. In particolare il pilota Alexsandr Larin raccont\u00f2 di un volo problematico, il 25 gennaio 1978.\nVentidue sistemi di bordo su ventiquattro si rivelarono malfunzionanti: di questi, sette o otto lo erano gi\u00e0 prima del decollo, ma cancellare un volo pieno di dignitari e giornalisti stranieri era inaccettabile. Subito dopo il decollo una sirena d'allarme inizi\u00f2 a suonare, e l'unico modo per silenziarla fu \"imbottirla\" con un cuscino. Durante la supercrociera, gli ingegneri della Tupolev iniziarono a sospettare che all'arrivo l'unico carrello ad aprirsi sarebbe stato quello posteriore destro, su cui l'aereo sarebbe atterrato a pi\u00f9 di 300 chilometri orari: la preoccupazione fu tale da avvertire il Premier Breznev. Fortunatamente, il problema previsto non si verific\u00f2.\nUna rotta merci venne programmata usando la nuova variante Tu-144D a partire dal 23 giugno 1979, anche con tratte pi\u00f9 lunghe tra Mosca e Chabarovsk, grazie ai pi\u00f9 efficienti motori Kole\u0161ov RD-36-51. Inclusi i 55 voli passeggeri, ci furono in tutto 102 voli prima del ritiro dal servizio.\n\u00c8 risaputo che l'Aeroflot continu\u00f2 a far volare i Tu-144D anche dopo la fine ufficiale del servizio, almeno fino agli anni ottanta.\nDurante gli anni ottanta gli ultimi due aerei prodotti furono usati come laboratori volanti per studi sul buco nell'ozono. Questi velivoli sono ricoverati nella fabbrica a \u017dukovskij e i loro numeri di serie sono \"77114\" e \"77115\".\nNel 1990 la Tupolev offr\u00ec alla NASA un Tu-144 come aereo di sviluppo per il suo programma di Alta Velocit\u00e0 Commerciale, per la progettazione di un aereo supersonico di seconda generazione. Nel 1995, il Tu-144D n. 77114, costruito nel 1981 ma con sole 82 ore e 40 minuti di volo all'attivo, fu recuperato dal magazzino e dopo vaste modifiche, tra cui l'installazione dei motori Kuznetsov NK-321, venne ribattezzato come Tu-144LL (\u041b\u0435\u0442\u0430\u044e\u0449\u0430\u044f \u041b\u0430\u0431\u043e\u0440\u0430\u0442\u043e\u0440\u0438\u044f, \"letaju\u0161\u010daja laboratorija\", laboratorio volante). La NASA invest\u00ec nel progetto 350 milioni di dollari. Tra il 1996 e il 1997 effettu\u00f2 27 voli, poi nel 1999, il progetto venne cancellato.\nAlla fine del 2003, con il ritiro del Concorde, ci fu un rinnovato interesse verso il Tu-144LL per abbreviare la durata della traversata atlantica; tuttavia non fu possibile perseguire questa strada a causa degli alti costi di preparazione, anche se le autorit\u00e0 militari avessero consentito l'uso dei motori Kuznetsov NK-321 fuori dallo spazio aereo russo.\nEsemplari.\nIn tutto furono costruiti 16 Tu-144 funzionanti:\ne 2 Tu-144 non funzionanti:\nIl Tu-144LL fu dichiarato venduto nel giugno 2001 per 11 milioni di dollari tramite un'asta online, ma l'aereo non venne ceduto: nel settembre 2003 Tejavia riport\u00f2 che l'accordo alla fine non venne firmato. I motori installati per i test, i Kuznetsov NK-321 usati sul bombardiere Tupolev Tu-160, sono prodotti militari e il governo russo non ne avrebbe permesso l'esportazione.\nNel 2005 il fondatore di \"Tejavia\", Randall Stephens, scopr\u00ec i motori Kuznetsov NK-321 in esposizione, e la carcassa del Tu-144LL abbandonata alla base Tupolev del Gromov Flight Research Institute a Zhukovsky.\nNel marzo 2006 si scopr\u00ec che gli ultimi due Tu-144, n. \"77114\" e \"77115\", che si trovavano presso la base di \u017dukovskij, erano stati venduti per essere smantellati.\nIn seguito, entrambi gli aerei sono stati \"salvati\", il Tu-144LL n. \"77114\" probabilmente sar\u00e0 esposto a Mosca e il Tu-144D n. \"77115\" nell'agosto del 2007 \u00e8 stato esposto al MAKS Airshow 2007 a Mosca e poi sar\u00e0 esibito a \u017dukovskij.\nDei sedici aerei prodotti, otto sono andati distrutti, cinque sono custoditi in universit\u00e0 e istituti di ricerca in Russia e tre sono esposti in musei, due in Russia e uno in Germania (esposto insieme con un Concorde)."}
{"id": "310730", "revid": "124199481", "url": "https://it.wikipedia.org/wiki?curid=310730", "title": "Nozem", "text": "Nozem fu una delle prime subculture olandesi moderne, nata e sviluppata a cavallo degli cinquanta-sessanta, collegata al movimento dei Teddy Boy nel Regno Unito e seguita da quella dei Provos tedeschi.\nI Nozem erano giovani che vestivano in jeans e pelle, ascoltavano Rock'n'Roll, e si riunivano vicino ai bar sui loro motocicli.\nL'invenzione del nominativo \"nozem\" \u00e8 attribuita al produttore cinematografico Jan Vrijman.\nIl termine \"nozem\", nell'olandese moderno, viene ormai usato per indicare dei \"cattivi ragazzi\" in senso lato. Viene anche usato come nome per gli animali da compagnia."}
{"id": "310731", "revid": "466539", "url": "https://it.wikipedia.org/wiki?curid=310731", "title": "PJ Harvey", "text": "Biografia.\nHa registrato dischi da solista sotto il nome di P.J. Harvey, ma ha cominciato la sua carriera come parte di un trio (con il batterista Rob Ellis e il bassista Steve Vaughan) anch'esso chiamato PJ Harvey.\nOrigini.\nFiglia di un artigiano e di una scultrice, Harvey \u00e8 cresciuta in una piccola fattoria nel Dorset. In giovane et\u00e0 i genitori l'hanno introdotta al blues, jazz e all'art-rock music, che pi\u00f9 tardi influenzeranno il suo stile musicale: \"\u00abSono cresciuta ascoltando John Lee Hooker, Howlin' Wolf, Robert Johnson, e molto di Jimi Hendrix e Captain Beefheart. Sono stata esposta a tutti questi musicisti molto compassionevoli in tenera et\u00e0... e questo \u00e8 sempre rimasto in me e sembra essere tornato in superficie a un'et\u00e0 molto pi\u00f9 adulta. Penso che il modo in cui siamo quando cresciamo sia il risultato di quello che abbiamo conosciuto da piccoli\u00bb\", ha dichiarato a \"Rolling Stone\" nel 1995. Ha passato anche una fase di ribellione durante l'adolescenza, in cui ha ascoltato artisti pi\u00f9 pop come U2, The Police, Soft Cell, Duran Duran e Spandau Ballet, e pi\u00f9 tardi nella sua adolescenza \u00e8 diventata una grande fan delle band indie statunitensi Pixies, Television e Slint, ma non, come molto critici hanno sospettato, di Patti Smith (un frequente paragone che viene fatto e che la Harvey liquida come \"giornalismo pigro\") anche se ne ha sempre stimato l'energia e il magnetismo sul palco. Pi\u00f9 recentemente la Harvey ha detto di essere stata ispirata dalla musica folk russa, dal compositore italiano Ennio Morricone e da compositori classici come Arvo P\u00e4rt, Samuel Barber e Henryk G\u00f3recki e di apprezzare molto Siouxsie Sioux per la sua presenza scenica.\nDa adolescente Harvey ha iniziato a studiare sassofono e come sassofonista, corista e chitarrista ha fatto parte dei gruppi Bologne, Polekats, Stoned Weaklings e Automatic Dlamini, attivi nel Dorset. All'et\u00e0 di 17 anni ha cominciato a scrivere le sue canzoni e nel gennaio 1991 ha formato il trio originale chiamato PJ Harvey (lei stessa alla chitarra e voce, l'ex-Automatic Dlamini Rob Ellis alla batteria e Ian Olliver al basso, presto sostituito da Steve Vaughan). Il debutto, nella pista di \"skittle\" dello Sherborne's Antelope Hotel, fu cos\u00ec disastroso che il proprietario dovette pregare la band di smettere di suonare perch\u00e9 quasi tutti i clienti avevano lasciato il posto. A questo punto la Harvey aveva anche completato un corso di arte allo Yeovil Art College e stava studiando scultura al Central Saint Martins College of Art &amp; Design di Londra, ancora indecisa sulla sua futura carriera.\nAnni 90.\nPJ Harvey ha pubblicato il suo singolo di debutto \"Dress\" per l'etichetta indipendente Too Pure nell'ottobre del 1991. Fu votato come singolo della settimana su Melody Maker da John Peel, che ammirava \"\u00abil modo in cui Polly Jean sembra investita dal peso delle sue stesse canzoni e arrangiamenti, come se l'aria fosse letteralmente risucchiata da questi... ammirevole, anche se non sempre piacevole\u00bb\". La primavera successiva ha pubblicato un altrettanto acclamato secondo singolo \"Sheela Na Gig\", e il suo primo LP \"Dry\" nel 1992. Un'edizione limitata con un doppio LP contenente \"Dry\" e i demo per \"Dry\", chiamato \"Dryer/Demonstration\" fu pubblicata nello stesso momento. La musica del trio, grezza, hard rock con mischiati elementi di punk, blues e grunge, conquist\u00f2 velocemente le riviste e un forte culto in entrambi i lati dell'Atlantico. \"Rolling Stone\" nomin\u00f2 la ventiduenne PJ Harvey miglior autrice e miglior cantante donna dell'anno.\nInfiamm\u00f2 gli animi quando nell'aprile del 1992 apparve in topless sulla copertina del magazine britannico \"New Musical Express\"; prima di quel momento la Harvey era stata etichettata come certamente femminista. In proposito la Harvey dichiar\u00f2 al magazine \"Vox\" che \"\u00abNon mi definirei femminista perch\u00e9 non capisco il termine o il bagaglio che si porta dietro. Penso che dovrei tornare indietro e studiarne la storia per associarlo davvero a me, e non sento il bisogno di farlo. Preferisco decisamente andare avanti a fare le cose nel modo in cui le ho sempre fatte\u00bb\". Pi\u00f9 recentemente ha dichiarato al magazine Bust: \"\u00abNon penso mai al femminismo, voglio dire non mi sfiora mai la mente. Certamente non penso in termini di genere quando scrivo canzoni, e non ho mai avuto problemi che non potessi superare per il fatto di essere una donna. Forse non sono grata per le cose che sono avvenute prima di me. Ma non credo ci sia nessun bisogno di essere consapevoli di essere una donna in questo campo. Mi sembra solo una perdita di tempo. Non offro un supporto specifico alle donne. Offro supporto alle persone che scrivono musica, molte delle quali sono uomini\u00bb\".\nNel 1993, sotto l'etichetta Island Records, escono due album in rapida successione, il rumoroso, intenso e fieramente senza compromessi \"Rid of Me\" con il trio originale, e il lavoro solista \"4-Track Demos\", che conteneva gli otto 4-track demo fatti in casa che sarebbero diventati \"Rid of Me\", insieme a sei tracce inedite.\nDopo l'allontanamento da Ellis e Vaughan nell'agosto del 1993, PJ Harvey si imbarca in una carriera solista esplorando collaborazioni con altri musicisti. \"To Bring You My Love\" (1995, prodotto da Mark Ellis, anche conosciuto come Flood) divenne subito una pietra miliare del rock alternativo. \"To Bring You My Love\" fu un grande successo mondiale con oltre un milione di copie vendute. Registrazione pi\u00f9 blues della precedente, vide PJ Harvey ampliare la sua tavolozza musicale, includendo archi, organi e effetti sonori elettronici. Gener\u00f2 inoltre una hit a sorpresa con il singolo \"Down by the Water\". Il giudizio della critica fu pi\u00f9 che favorevole e fin\u00ec per essere eletto album dell'anno da The Village Voice, Rolling Stone, USA Today, People, New York Times e Los Angeles Times; PJ Harvey \u00e8 stata anche votata come artista dell'anno da Rolling Stone e SPIN. Durante questo periodo cominci\u00f2 anche a sperimentare con la sua immagine adottando uno stile elaborato, teatrale nei suoi show: mentre prima usava apparire nei concerti con semplici magliette nere, pantaloni mimetici e Doc Martens, struccata e coi capelli spettinati, adesso appariva con gonne a pallone, parrucche e appariscente make-up da vamp (compreso ciglia e unghie finte), usando i sostegni di scena come scope e un microfono illuminato in stile Ziggy Stardust. Neg\u00f2 ogni citazione alle drag queens nella sua immagine, che defin\u00ec alla \u201cJoan Crawford in acido\u201d, ma ammise al magazine SPIN, \"\u00ab\u00e8 questa combinazione di essere elegante e divertente e rivoltante tutto allo stesso tempo che mi affascina. Veramente trovo questo modo di portare il make-up, tutto sbavato, sia estremamente bello. Forse ho solo un senso della bellezza un po' distorto\u00bb\". Tuttavia pi\u00f9 tardi dichiar\u00f2 a \"Dazed &amp; Confused\" che \"\u00abera una sorta di maschera. Ero persa come persona a quel punto. Non mi era rimasto pi\u00f9 senso di me stessa\u00bb\" e non ha pi\u00f9 ripetuto lo stile teatrale del \"To Bring You My Love\" tour.\nNel 1998 pubblica \"Is This Desire\", un ambizioso e sperimentale album che incontr\u00f2 pareri discordanti nella critica, ma che PJ Harvey cita come suo preferito. In questo album la chitarra \u00e8 lasciata in disparte per lasciare spazio alla costruzione dei pezzi intorno all'elettronica, le tastiere, il piano e il basso.\nAnni 2000.\nIl nuovo millennio vede PJ Harvey riunire intorno a s\u00e9 l'ex componente del gruppo Rob Ellis e il musicista Mick Harvey per l'album \"Stories from the City, Stories from the Sea\" (2000). Scritto fra il Dorset, Parigi e New York, il nuovo lavoro \u00e8 un enorme successo di critica e di vendite, con pi\u00f9 di un milione di copie vendute in tutto il mondo e vince il prestigoso Mercury Music Prize l'anno successivo. L'album mischia suoni lussurreggianti, melodici, pop-rock con la grossolana, frustante energia punk delle prime registrazioni, e sembra significare per Polly un cambio di umore, come se avesse ritrovato felicit\u00e0 nella vita. Nel 2001 viene classificata prima nella classifica delle 100 pi\u00f9 grandi donne della musica rock stilata dei lettori del magazine \"Q\".\nIl 31 maggio del 2004 esce \"Uh Huh Her\". Per la prima volta dopo \"4-Track Demos\", PJ Harvey produce tutto il lavoro da sola e ne suona tutti gli strumenti, eccetto la batteria. L'album ha ottenuto un generale positivo riscontro da critica e fans.\nNel 2006 si unisce alla band di Moris Tepper, storico chitarrista della Magic Band di Captain Beefheart, suonando il basso nel corso della sua tourn\u00e8e.\nIl 23 ottobre 2006 pubblica \"The Peel Sessions 1991-2004\", raccolta del materiale registrato per lo show radiofonico del dj della BBC John Peel.\nL'album successivo, \"White Chalk\", uscito in Europa il 24 settembre 2007, \u00e8 stato prodotto da Flood, John Parish e Eric Drew Feldman, e segna una radicale svolta nel suo stile, essendo prevalentemente composto di ballate pianistiche.\nNel 2009 esce \"A Woman a Man Walked By\", in coppia con John Parish.\nAnni 2010.\nIl suo ottavo album solista, \"Let England Shake\", dopo tre anni di concepimento viene registrato in soli due mesi, tra aprile e maggio del 2010, nella St. Peter's Church, una chiesa del XIX secolo nella contea del nat\u00eco Dorset in Inghilterra. Pubblicato nel febbraio 2011, inaugura una nuova fase nella carriera della cantante essendo il suo primo lavoro interamente incentrato su tematiche di attualit\u00e0 anzich\u00e9 sui consueti temi intimistici: \u00e8 un \"concept\" sui temi della guerra, trattando fra gli altri del conflitto in corso in Afghanistan e Iraq e di altri episodi della storia inglese, come la battaglia di Gallipoli (1915). L'album \u00e8 prodotto, oltre che dalla Harvey, anche dai fidi John Parish, Mick Harvey e Flood; insieme a loro suona nella band anche il batterista Jean-Marc Butty. Lo stile musicale \u00e8 inedito rispetto al precedente percorso della Harvey e piuttosto variegato e spiazzante, spaziando dal folk blues alle ballate tradizionali a cenni reggae e citazioni swing, e arricchito dall'uso di sonorit\u00e0 inconsuete come una fanfara, una tromba da adunata, un canto mediorentale, l\"'autoharp\", un trombone, un sassofono baritono, (suonato per la prima volta dalla Harvey) e ripetuti coretti maschili che punteggiano i vari brani. Il disco, da cui vengono estratti i singoli \"The Words That Maketh Murder\" e \"The Glorious Land\" e una serie di cortometraggi diretti dal fotografo Seamus Murphy, riceve una ottima accoglienza da parte della critica e fa vincere a PJ Harvey il secondo Mercury Music Prize della sua carriera (prima e finora unica artista a riceverlo due volte) e il prestigioso Igor Novello Award. Alla fine del 2011\", Let England Shake\" viene inoltre eletto disco dell'anno da sedici riviste di musica, fra cui Mojo e Uncut.\nNel giugno 2013 le viene conferita dalla regina Elisabetta la prestigiosa onorificenza di Membro dell'Ordine dell'Impero Britannico (MBE) per i suoi meriti in campo musicale. Nel dicembre dello stesso anno, alla British Library, PJ Harvey d\u00e0 il suo primo reading di poesie.\nNel gennaio del 2014 le viene affidata per un giorno la gestione del programma informativo mattutino \"Today\" di BBC Radio 4, creando grandi polemiche sui contenuti da lei inseriti, coinvolgendo, tra gli altri Julian Assange, John Pilger e Shaker Aamer\nNel 2015 pubblica il suo primo libro di poesie, \"The Hollow of the Hand\" (Il cavo della mano, ed. La Nave di Teseo), con la collaborazione del fotografo Seamus Murphy.\nDopo un'attesa di cinque anni, \"The Hope Six Demolition Project\" \u00e8 il nono lavoro dell'artista, pubblicato il 15 aprile 2016, preceduto dall'uscita dei singoli \"The Wheel\", \"The Community of Hope\" e \"The Orange Monkey\". L'album, registrato nel corso di \"session\" pubbliche a pagamento svoltesi a Londra all'interno di un'installazione presso la Sommerset House, prosegue le tematiche socio-politiche gi\u00e0 affrontate nel precedente \"Let England Shake\", ed \u00e8 il risultato di appunti di viaggio elaborati dall'autrice fra territori di guerra (Kosovo, Afghanistan) e la citt\u00e0 di Washington fra il 2011 e il 2014, con molteplici e taglienti riferimenti all'attualit\u00e0. Prodotto ancora da Flood, Parish e PJ Harvey, musicalmente il nuovo lavoro si caratterizza per una grande variet\u00e0 stilistica, spaziando dal blues al folk all'alt-rock a cenni gospel a varie influenze world; i suoni continuano le sperimentazioni dell'album precedente (con grande uso di fiati) e gli arrangiamenti sono accurati e rigogliosi. L'album ha ricevuto ottimi apprezzamenti dalla critica internazionale; il processo creativo dell'album \u00e8 stato poi raccontato nel documentario \"A Dog Called Money\" (2019) diretto da Seamus Murphy, presentato alla Berlinale.\nCollaborazioni.\nOltre ai suoi lavori personali, PJ Harvey ha spesso collaborato con altri artisti in varie occasioni.\nHa eseguito dal vivo con la cantante islandese Bj\u00f6rk la cover dei Rolling Stones \"(I Can't Get No) Satisfaction\" durante la cerimonia di consegna dei Brit Awards nel 1994. \u00c8 apparsa nell'album di Nick Cave \"Murder Ballads\" del 1996 duettando nella canzone \"Henry Lee\". Nel 1996 ha registrato sotto il nome di Polly Jean Harvey l'album \"Dance Hall at Louse Point\" con John Parish. Ha contribuito a otto canzoni nel \"Vol. 9 &amp; 10\" di \"The Desert Sessions\" del 1997 di Josh Homme. Nell'album del 1998 di Tricky \"Angels with Dirty Faces\" compare nella canzone \u201cBroken Homes\u201d. Ha collaborato con Thom Yorke, frontman dei Radiohead, nella canzone \"This Mess We're In\" contenuta nell'album \"Stories from the City, Stories from the Sea\" del 2000. Ha offerto chitarra, basso e cori all'album del 2001 \"It's a Wonderful Life\" degli Sparklehorse (nelle canzoni \u201cEyepennies\u201d e \u201cPiano Fire\u201d). Nel 2004 ha collaborato con Mark Lanegan, per le parti corali di due canzoni nell'album \"Bubblegum\" e inoltre ha prodotto, suonato e scritto cinque canzoni per l'album \"Before the Poison\" di Marianne Faithfull nel 2004. Nel 2009 torna a lavorare con John Parish realizzando l'album \"A Woman a Man Walked By.\"\nAltri lavori.\nOltre alla meglio conosciuta attivit\u00e0 musicale, Polly Jean ha anche recitato nel film del 1998 \"The Book of Life\" di Hal Hartley, una moderna storia basata sul personaggio di Maria Maddalena, e in un cameo come coniglietta-cantante nel cortometraggio \"A Bunny Girl's Tale\" di Sarah Miles. Inoltre \u00e8 scultrice, e alcuni pezzi sono esibiti alla Lamont Gallery e al Bridport Arts Centre. Nell'ottobre 2015 ha pubblicato la sua prima raccolta di poesie, \"Il cavo della mano\".\nPremi e riconoscimenti.\nPJ Harvey ha ottenuto un grande numero di riconoscimenti: ha vinto il Mercury Music Prize nel 2001 (prima artista femminile solista) e nuovamente nel 2011, unica artista finora ad averlo vinto due volte. Ha vinto l'Ivor Novello Awards nel 2012 per \"Let England Shake\".\nInoltre ha ottenuto otto nomination ai Brit Awards, sette nomination ai Grammy Awards, tre nomination ai NME Awards, varie nominations ai Q Awards e due ulteriori nomination ai Mercury Music Prize, pi\u00f9 una nomination agli MTV Video Music Awards nel 1995 per il video di \"Down by the Water\".\n\u00c8 Membro dell'Ordine dell'Impero Britannico (MBE)."}
{"id": "310733", "revid": "124235886", "url": "https://it.wikipedia.org/wiki?curid=310733", "title": "Legge di Poiseuille", "text": "In fluidodinamica, la legge di Poiseuille (o anche di Hagen-Poiseuille) \u00e8 una legge fisica che permette di mettere in relazione la caduta di pressione e la portata delle condutture. La legge nella forma pi\u00f9 elementare vale se il fluido \u00e8 incompressibile, newtoniano e in regime laminare. Inoltre per semplificare il problema in genere si considera che la tubazione sia a sezione cilindrica costante, questa ultima ipotesi non \u00e8 necessaria. \nL'enunciato della legge \u00e8: \"la portata \u00e8 direttamente proporzionale al gradiente di pressione e al quadrato della superficie, e inversamente proporzionale alla lunghezza del condotto e alla viscosit\u00e0 del fluido\".\n\u00c8 stata determinata empiricamente in maniera indipendente da Jean L\u00e9onard Marie Poiseuille nel 1838 e da Gotthilf Heinrich Ludwig Hagen. La spiegazione teorica della legge di Poiseuille venne data successivamente da George Stokes nel 1845. La legge venne formulata inizialmente per studiare come il sangue scorre nei vasi sanguigni e in seguito estesa al moto laminare nei fluidi incompressibili.\nTra le ipotesi date (incompressibilit\u00e0, fluido newtoniano, regime laminare) va aggiunto che il raggio della tubazione deve essere molto pi\u00f9 piccolo della sua lunghezza e che la tubazione sia orizzontale. Nel caso che il regime sia turbolento e non laminare la caduta di pressione \u00e8 maggiore di quella prevista dalla legge di Poiseuille.\nEquazione.\nIl legame esistente tra caduta di pressione e portata \u00e8 dato dalla seguente equazione:\nL'equazione non \u00e8 accurata nel tratto iniziale e finale della tubatura. Inoltre l'equazione d\u00e0 risultati inesatti se la tubazione \u00e8 troppo larga o troppo corta. Nel caso di flusso turbolento bisogna applicare dei modelli pi\u00f9 complessi derivati dalla equazione di Darcy-Weisbach.\nDimostrazione.\nSi consideri un fluido viscoso che scorre in modo stazionario in una condotta orizzontale a sezione costante e di forma cilindrica. Per risolvere in maniera quantitativa il problema \u00e8 necessario che la velocit\u00e0 del liquido sia sufficientemente piccola in modo che si crei un flusso laminare a simmetria cilindrica con gli strati esterni del liquido, quelli bagnati dalle pareti, aventi velocit\u00e0 nulla e con lo strato centrale avente velocit\u00e0 massima.\nL'equazione di Poiseuille viene ricavata dalle equazioni di Navier-Stokes utilizzando per le varie regioni della tubazione le coordinate cilindriche: formula_8, con formula_9 lungo l'asse del tubo con le seguenti condizioni:\nLa pressione \u00e8 una funzione della sola coordinata assiale formula_14. L'equazione di Navier-Stokes nella direzione assiale \u00e8 semplicemente pari a: \nDove formula_16 \u00e8 la viscosit\u00e0 dinamica del fluido. Nella equazione il lato sinistro dipende solo da formula_17 e il lato destro solo da formula_9. Quindi sono entrambi eguali alla stessa costante. Detto quindi il rapporto formula_19 tra la differenza di pressione tra gli estremi (alta pressione meno bassa pressione) e la lunghezza della tubazione:\ntale rapporto \u00e8 una costante positiva.\nSi ha quindi che:\nLa cui soluzione generica \u00e8: \nImponendo, come logico, che formula_23 abbia un valore finito al centro dove formula_24, di conseguenza si ha che formula_25. Il valore di formula_26 viene determinato dalla condizione che la velocit\u00e0 del fluido sia nulla sulle pareti (cio\u00e8 per formula_27), per cui di conseguenza si ha che formula_28. La velocit\u00e0 ha un comportamento parabolico:\nAl centro (formula_24) la velocit\u00e0 \u00e8 massima e vale:\nLa velocit\u00e0 media si ottiene facendo l'integrale sulla sezione della condotta:\nLa portata volumetrica (il volume che passa nell'unit\u00e0 di tempo) \u00e8:\nQuindi:\nche \u00e8 l'equazione di Poiseuille.\nQuindi si definisce conduttanza idraulica:\nMentre il suo inverso la resistenza fluidodinamica:\nFacendo una analogia con la resistivit\u00e0 elettrica possiamo definire la conducibilit\u00e0 idraulica come:\nLa legge di Poiseuille \u00e8 largamente usata nel calcolo delle perdite di carico nel moto dei fluidi nelle condotte.\nLegge di Poiseuille e legge di Ohm.\nLa legge di Ohm ha forti analogie con la legge di Poiseuille: il flusso di elettroni si comporta come un fluido incomprimibile in moto laminare, la cui velocit\u00e0 \u00e8 proporzionale al campo elettrico locale; la differenza di potenziale \u00e8 l'equivalente della differenza di pressione, mentre la corrente elettrica ha lo stesso ruolo della portata volumetrica.\nLe due leggi differiscono nella dipendenza della conduttanza dal raggio: la conduttanza \u00e8 proporzionale al quadrato del raggio per la legge di Ohm, e alla sua quarta potenza per la legge di Poiseuille. Tale differenza \u00e8 dovuta al fatto che il flusso di elettroni si comporta come un fluido privo di viscosit\u00e0, la cui velocit\u00e0 \u00e8 quindi la medesima in ogni punto della sezione del conduttore, indipendentemente dalla distanza dal centro, mentre la legge di Poiseuille assume un fluido viscoso, la cui velocit\u00e0 \u00e8 nulla sulla superficie del condotto.\nLegge di Poiseuille per i gas perfetti.\nLa portata volumetrica nel caso dei fluidi incompressibili e isotermi \u00e8 praticamente eguale alla quantit\u00e0 di materia che scorre.\nNel caso di un fluido compressibile come ad esempio un gas perfetto la portata volumetrica non si identifica pi\u00f9 con la quantit\u00e0 di materia, la portata \u00e8 data dal prodotto della portata volumetrica per la densit\u00e0 che si ha localmente. Questa grandezza, se la temperatura \u00e8 costante, si conserva lungo il condotto. Se indichiamo con 2 il punto estremo del condotto dove la pressione \u00e8 pi\u00f9 bassa, il prodotto della portata volumetrica per la pressione \u00e8 costante:\nSi \u00e8 indicato. \nLocalmente nel punto di coordinate formula_9 continua a valere la legge di Poiseuille:\nSeparando le variabili:\nCio\u00e8 si \u00e8 fatta l'ipotesi che il gradiente della pressione sia non troppo grande per produrre effetti sulla compressibilit\u00e0. Quindi localmente viene ignorate la variazione di pressione dovute alle variazioni di densit\u00e0, tale effetto va considerato su grandi distanze. Inoltre nel caso dei gas perfetti la viscosit\u00e0 formula_16 \u00e8 indipendente dalla pressione.\nLa equazione pu\u00f2 essere integrata sulla lunghezza del condotto a destra e sulla caduta di pressione a sinistra:\nQuindi la portata (di materia) all'uscita di un condotto per un gas perfetto \u00e8 pari a:\nQuesta equazione pu\u00f2 considerarsi l'estensione della legge di Poiseuille con fattore di correzione che tiene conto della pressione media formula_46 all'uscita della conduttura.\nTale equazione vale nel limite del cosiddetto regime viscoso dei gas perfetti. Infatti la viscosit\u00e0 del gas perfetti \u00e8 indipendente dalla pressione del gas sulla base della teoria cinetica dei gas che considera nei fenomeni di trasporto come unica lunghezza importante il cammino libero medio formula_47, vengono trascurate le dimensioni fisiche del contenitore in cui si trova il gas rarefatto. Quando formula_47 dello stesso ordine di grandezza o addirittura maggiore di formula_6 la legge di Pouseuille, nella sua forma estesa per i gas perfetti, non vale pi\u00f9 e bisogna considerare come avviene l'urto con le pareti. Nella fisica del vuoto si distinguono i due comportamenti diversi chiamando regime viscoso quello in cui vale la legge di Pouseuille (estesa) e quello in cui non vale (cammino libero medio pi\u00f9 grande delle dimensioni fisiche del contenitore)."}
{"id": "310736", "revid": "6340", "url": "https://it.wikipedia.org/wiki?curid=310736", "title": "Polly Jean Harvey", "text": ""}
{"id": "310738", "revid": "287204", "url": "https://it.wikipedia.org/wiki?curid=310738", "title": "Albert Sanchez Pinol", "text": ""}
{"id": "310741", "revid": "1251388", "url": "https://it.wikipedia.org/wiki?curid=310741", "title": "Saxo Grammaticus", "text": "Biografia.\nDella sua vita non si sa praticamente nulla. La sua esistenza ci \u00e8 nota principalmente per i sedici libri della coeva storia danese, noti come Gesta Danorum 'le imprese dei Dani', che sono a lui attribuiti.\nSappiamo che era un \"seguace\" dell'arcivescovo Absalon di Lund, il che probabilmente significa che lavorava nell'amministrazione arcivescovile; non \u00e8 noto il suo ruolo, ma si pensa che possa essere stato un chierico.\nNel testamento di Absalon, viene condonato un debito di due marchi e mezzo d'argento a un \"chierico\" di nome Saxo, e gli si chiede di restituire due manoscritti che si era fatto prestare dal monastero di Sor\u00f8. Di una dozzina tra Saxo o commenti su Saxo trovati nelle fonti danesi del tempo, questo \u00e8 l'unico testo che in genere si accetta essere sul \"Saxo Grammaticus\"; ma non c'\u00e8 alcuna evidenza definitiva che in effetti il Saxo nominato da Absalon sia il nostro \"Saxo Grammaticus\".\nNella prefazione dei \"Gesta Danorum\", Saxo stesso scrive che suo padre e suo nonno hanno entrambi servito sotto il re Valdemaro I come guerrieri e che lui vuole servire il re Valdemaro II, ma in un modo pi\u00f9 spirituale. Queste poche righe sono le uniche informazioni certe che abbiamo su di lui. Si pensa che sia nato in Selandia, o almeno cos\u00ec dicono fonti pi\u00f9 tarde. Il suo latino elegante e la conoscenza dell'antica Roma mostrata nei \"Gesta Danorum\" fanno credere che sia stato educato fuori dalla Danimarca, forse in una delle grandi scuole clericali in Francia.\n\"Saxo Grammaticus\" non \u00e8 il suo nome. Ricevette l'appellativo di \"Grammaticus\", la parola latina per un insegnante di lettere, nel Compendium Saxonis della Chronica Jutensis scritta intorno al 1342, come espressione di apprezzamento per il suo uso delle parole. Con la pubblicazione a stampa della versione dei \"Gesta Danorum\" da parte di Christiern Pedersen nel 1514, il termine \"Grammaticus\" \u00e8 rimasto parte del suo nome.\nL'unico nome che gli fu attribuito si trova nella Chronica Sialandie (in danese: \"\u00c6ldre Sj\u00e6llandske Kr\u00f8nike\"), nell'anno 1203, in cui viene chiamato \"Saxo, cognomine Longus\" cio\u00e8, pi\u00f9 o meno, \"Saxo, detto il lungo\".\nGesta Danorum.\nL'influenza dei \"Gesta Danorum\" fu enorme e fino all'inizio del '900 gli storici danesi utilizzavano acriticamente la sua versione degli eventi del XII secolo. Oggi si sottolinea la parzialit\u00e0, le omissioni e la visione aristocratico-militare del libro, che non viene pi\u00f9 considerato una fonte storica attendibile ma resta un capolavoro di stile. Probabilmente fu la sua versione della saga del principe danese Amled a ispirare l'Amleto shakespeariano."}
{"id": "310743", "revid": "1305887", "url": "https://it.wikipedia.org/wiki?curid=310743", "title": "Kamui Shiro", "text": ""}
{"id": "310754", "revid": "287204", "url": "https://it.wikipedia.org/wiki?curid=310754", "title": "Temperatura esterna minima di progetto", "text": "La temperatura esterna minima di progetto \u00e8 un valore usato nella progettazione degli impianti di riscaldamento e nella coibentazione degli edifici.\nViene definita come il valore minimo delle medie delle decadi annuali pi\u00f9 fredde registrate nella localit\u00e0. Varia in funzione della citt\u00e0 in cui \u00e8 situato l'edificio; in pratica, minore \u00e8 questo valore, maggiore \u00e8 il flusso di calore verso l'esterno e quindi il flusso di calore che deve essere fornito dall'impianto di riscaldamento.\nNei contratti per installazione di impianti di riscaldamento si assume come temperatura esterna, agli effetti del collaudi, quella minima verificatasi nelle 24 ore in un punto situato a Nord dell'edificio.\nSi definisce temperatura esterna o la temperatura dell'aria esterna oppure la temperatura che regna in un locale contiguo al locale interessato.\nLa temperatura esterna \u00e8 un parametro molto importante da considerare durante lo studio e la progettazione degli impianti HVAC\nTemperatura della decade pi\u00f9 fredda per alcune citt\u00e0 italiane.\nDi seguito vengono riportati i valori della temperatura esterna minima di progetto per alcune citt\u00e0 italiane, come stabiliti dalle norme UNI 5364 (1976) e UNI EN 12831 (dicembre 2006):"}
{"id": "310756", "revid": "2128848", "url": "https://it.wikipedia.org/wiki?curid=310756", "title": "Rula Jebreal", "text": "Biografia.\nRula Jebreal \u00e8 una giornalista, scrittrice e conduttrice televisiva italo-israeliana di origine palestinese, nata a Haifa, cresciuta in Israele e poi trasferitasi in Italia. Othman Jebreal, suo padre, era un commerciante palestinese con ascendenze nigeriane (la Nigeria era anche il suo paese di nascita), imam sufi di Gerusalemme Est e guardiano della moschea al-Aqsa. Zakia, la madre palestinese, si era suicidata, quale conseguenza di gravi abusi, quando lei aveva 5 anni. Assieme alla sorella Rania, viene affidata dal padre al Dar El-Tifel, il collegio-orfanotrofio fondato da Hind al-Husseini a Gerusalemme, nei pressi della chiesa del Santo sepolcro, istituto nel quale rimane dal 1978 al 1991. L'esperienza di vita al collegio, che si riveler\u00e0 una tappa fondamentale della sua vita, la porter\u00e0 a considerare Hind al-Husseini, creatrice della struttura, sua maestra di vita e figura ispiratrice, alla stregua di una seconda madre, che Jebreal ricorda come colei che le ha letteralmente salvato la vita.\nNel 1993 ha ricevuto una borsa di studio dal governo italiano per studiare fisioterapia all'Universit\u00e0 di Bologna, dove si \u00e8 laureata. Considera e descrive s\u00e9 stessa come una musulmana laica.\nParla quattro lingue: italiano, ebraico, inglese e arabo. \nCarriera giornalistica in Italia.\nNel 2002, come giornalista e militante del \"Movimento palestinese per la democrazia e la cultura\", prende parte a \"Diario di guerra\", una trasmissione televisiva su LA7.. Nell'ottobre dello stesso anno si trasferisce da Bologna a Roma con la figlia Miral, avuta dalla relazione con l'artista Davide Rivalta.\nNel 2005 conduce \"Pianeta 7\", rubrica di approfondimento sui paesi esteri. Nell'estate seguente modera il dibattito giornaliero di \"Omnibus Estate\" e in ottobre il \"tema del giorno\" del programma quotidiano \"Omnibus\", alternandosi con Antonello Piroso. Nello stesso anno vince il \"Premio Ischia internazionale di giornalismo\" per la televisione nella sezione giovani, riservato ai professionisti under 35.\nNel febbraio 2006 \u00e8 vittima di affermazioni razziste pronunciate dal ministro leghista Roberto Calderoli. Nel settembre 2006 affianca Michele Santoro in \"Annozero\", dove, assieme a Beatrice Borromeo viene insultata da Giulio Sapelli. \nIn seguito ha continuato a dedicarsi alla promozione del film \"Miral\" nelle sale statunitensi. La pellicola \u00e8 stata avversata da diverse organizzazioni israeliane che ne contestavano quella che a loro avviso, era una caratterizzazione filo-palestinese; una protesta \u00e8 stata espressa dallo stesso governo israeliano che ha tentato, invano, di impedire la premi\u00e8re statunitense del film, che era stata organizzata presso la sala dell'Assemblea generale delle Nazioni Unite, il 13 marzo 2011. Jebreal ha respinto le accuse, dichiarando: \"Questo film \u00e8 un grido per la pace. ... \u00c8 contro la violenza, da ovunque essa venga.\"\nNell'agosto 2014, durante un dibattito sulla MSNBC, Jebreal afferma di ritenere i media statunitensi troppo sbilanciati a favore di Israele, portando ad esempio il numero e la durata delle interviste con esponenti israeliani rispetto a quelle con esponenti palestinesi. Questo atteggiamento, a suo dire, fornirebbe al pubblico un quadro distorto e parziale del conflitto a Gaza. In seguito a queste affermazioni, ha denunciato l'annullamento da parte della MSNBC di tutte le sue apparizioni sulla rete.\nNel 2020 partecipa come ospite al Festival di Sanremo, dove nella prima serata affianca il presentatore Amadeus nella conduzione dello show.\nVita privata.\nRula Jebreal ha una figlia avuta dalla relazione con l'artista Davide Rivalta. Ha vissuto a lungo a New York assieme a Julian Schnabel, regista del film \"Miral\" e noto pittore, che aveva conosciuto nel 2007 a una mostra di pittura a Venezia. Nel 2013 sposa il banchiere americano Arthur Altschul Jr., figlio di un partner di Goldman Sachs, da cui divorzia nel giugno 2016, dopo avere avuto una relazione con Roger Waters, il fondatore dei Pink Floyd."}
{"id": "310762", "revid": "767487", "url": "https://it.wikipedia.org/wiki?curid=310762", "title": "Odo (personaggio)", "text": "Odo \u00e8 un personaggio della serie televisiva di fantascienza \"Star Trek - Deep Space Nine\" interpretato dall'attore Ren\u00e9 Auberjonois. Odo \u00e8 un mutaforma della razza dei Cambianti che vive a bordo della stazione spaziale Deep Space Nine dove svolge il ruolo di capo della sicurezza fin dai tempi dell'occupazione dei Cardassiani.\nLe origini del mutaforma sono, almeno inizialmente, misteriose: nella prima serie riferisce a Lwaxana Troi di essere divenuto cosciente di s\u00e9 in un laboratorio di ricerca cardassiano in cui per comunicare assumeva via via la forma degli oggetti che gli venivano presentati. Non ha mai imparato molto bene a riprodurre la forma del naso tipicamente umanoide. Durante il dominio dei Cardassiani ha assunto il ruolo di connestabile, ovvero responsabile della sicurezza a bordo della stazione Deep Space Nine. Con l'arrivo della Federazione Unita dei Pianeti ha mantenuto tale ruolo, essendo rispettato praticamente da tutti. \u00c8 puntiglioso e votato al lavoro in modo quasi maniacale, \u00e8 misantropo, scontroso e solitario. In particolare sembra detestare Quark, il barista Ferengi che \u00e8 sempre al centro di qualche intrigo volto a guadagnare maggior profitto in modo disonesto. Tuttavia, lo stesso Quark ha pi\u00f9 volte affermato di essere probabilmente la cosa pi\u00f9 vicina ad un amico che il mutaforma abbia.\nTali caratteristiche tendono ad evolvere nel corso della serie. Durante la terza stagione il personaggio assume un ruolo di rilievo allorch\u00e9 si scopre che il fantomatico \"Dominio\" \u00e8 costituito da esseri appartenenti alla stessa specie di Odo.\nIn seguito all'uccisione di un altro mutaforma, Odo \u00e8 condannato dal Grande Legame (durante la quarta stagione) a divenire un \"solido\", ovvero a non poter pi\u00f9 cambiare forma, diventando geneticamente identico agli umani.\nNel corso della quinta stagione Odo riesce a riprendere la capacit\u00e0 di cambiare forma, grazie al fortuito apporto di materiale genetico da un altro cambiante morente.\nDalla sesta stagione si delinea sempre pi\u00f9 chiaramente un coinvolgimento romantico con Kira Nerys.\nAlla fine della serie decide di lasciare la stazione e di riunirsi al Grande Legame, con lo scopo di insegnare loro ad avere di nuovo fiducia nei \"solidi\".\nCuriosit\u00e0.\nQuesto popolare personaggio \u00e8 chiaramente ispirato ad Otho, l'uomo artificiale con la capacit\u00e0 di mutare forma, aiutante di Capitan Futuro nei romanzi di Edmond Hamilton. Nella fisionomia del viso inoltre ricorda lo stesso personaggio come rappresentato nell'anime di Capitan Futuro degli anni '70."}
{"id": "310764", "revid": "104458", "url": "https://it.wikipedia.org/wiki?curid=310764", "title": "M\u00fcnchenbuchsee", "text": "M\u00fcnchenbuchsee (toponimo tedesco; fino al XIX secolo Buchsee) \u00e8 un comune svizzero di 10\u00a0079 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nStoria.\nM\u00fcnchenbuchsee viene menzionato per la prima volta nel 1180 come \"Buhse\"; nel XIX secolo ha cambiato denominazione in \"M\u00fcnchenbuchsee\" per evitare confusione con Herzogenbuchsee nella regione dell'Emmental-Alta Argovia, anch'esso nel Canton Berna.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nM\u00fcnchenbuchsee \u00e8 servito dall'omonima stazione sulla ferrovia Bienne-Berna (linea S31 della rete celere di Berna) e da quella di M\u00fcnchenbuchsee-Zollikofen sulla ferrovia Berna-Olten.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "310767", "revid": "2091899", "url": "https://it.wikipedia.org/wiki?curid=310767", "title": "Cowboy", "text": "Cowboy (letteralmente \"ragazzo delle vacche\", da \"cow\" = vacca e \"boy\" = ragazzo, in inglese), cio\u00e8 \"bovaro\" o mandriano, era un pastore che curava le mandrie nei ranch degli Stati Uniti d'America, dove erano preposti alla conduzione del bestiame verso le zone di pascolo, alla sua protezione e al suo controllo. Il termine boy, ovvero ragazzo aveva una accezione negativa relativa alla giovane et\u00e0 che sarebbe bastata per svolgere il mestiere. Spesso venivano a formare un piccolo esercito al servizio di ricchi proprietari terrieri, essendo autorizzati a portare le armi per la difesa del bestiame. Oltre al lavoro nel ranch alcuni cowboy organizzano e partecipano ai rodei e molti di essi lavorano soltanto in questi spettacoli.\nLa narrativa e soprattutto la cinematografia americana ne idealizzarono la figura rendendola tipica dell'epopea del far west, ma era un mestiere da disperati disposti a sopportare una vita molto dura dove si dormiva per terra, compiendo estenuanti marce di migliaia di chilometri. Negli anni trenta e quaranta del XX secolo i film western hanno reso popolare lo stile di vita dei cowboy ma hanno anche generato stereotipi; l'iconografia tramandata dal cinema ha creato uno stereotipo che non corrisponde alla realt\u00e0 come l'uso dei cappelli a larga tesa e infatti, dalle foto dell'epoca, i cowboy usavano certo dei cappelli, ma di vario genere come cilindri o bombette e anche cappelli da donna riadattati. Nella cultura pop i cowboy e i gunslinger (pistoleri) sono spesso scambiati l'uno per l'altro.\nStoria.\nIn origine la parola designava un aiuto mandriano che sbrigava le mansioni di un pastore, spesso a piedi (cavalcare richiedeva destrezza e un investimento in cavallo ed equipaggiamento, raramente accessibile a un ragazzo). Il lavoro del pastore era spesso eseguito - sebbene soltanto con pecore o capre - da minorenni nell'antichit\u00e0, e ancora oggi in alcune culture del terzo mondo; gli adolescenti di una trib\u00f9 sudafricana mantengono ancora una forma tradizionale di lotta Nguni con il bastone, per difendere se stessi e il gregge. Comunque nella cultura western ai ragazzi era raramente permesso sorvegliare il bestiame. Questo accadeva soltanto agli apprendisti, ormai vicini dell'et\u00e0 adulta, specialmente quando la scolarizzazione divenne generalizzata e il termine si allontan\u00f2 dalla sfera dell'adolescenza, prima restando come definizione di uno status basso (implicato dalla designazione professionale di \"boy\", ovvero ragazzo), poi estendendosi all'intera cultura del ranch. \nDurante il XVI secolo gli spagnoli portarono le loro tradizioni e i loro cavalli, antenati della razza Mustang o Wild, nel Nuovo Mondo attraverso la Nuova Spagna (poi chiamata Messico). I Mustang sono chiamati \"wild\" (selvaggi) perch\u00e9 in realt\u00e0 sono animali selvatici, pur discendendo da cavalli addomesticati. Nonostante siano considerati un'icona statunitense, discendono da una tradizione ispanica, che si origin\u00f2 dagli stati centrali del Messico, Jalisco e Michoac\u00e1n, dove era conosciuto come charro.\nStoricamente, le zone settentrionali del Messico includevano in origine la maggior parte dei territori degli Stati Uniti del sud, Texas compreso. Nei primi anni del 1800 la corona spagnola, e poi il Messico indipendente, cominciarono a offrire, in quello che sarebbe diventato il Texas, permessi di \"empresario\" agli stranieri, come i coloni degli Stati Uniti, che accettassero di diventare messicani e convertirsi al cattolicesimo. Nel 1821 Stephen F. Austin e i suoi compagni della East Coast diventarono la prima comunit\u00e0 statunitense a parlare spagnolo.\nDopo l'indipendenza del Messico nel 1836 molti statunitensi si trasferirono in Messico nelle zone \"empresario\". Qui rimasero colpiti dalla cultura \"vaquero\" messicana e ne presero in prestito parole e usanze.\nIl buckaroo, un tipo di \"cowboy\" derivante dalla tradizione dei vaquero, si svilupp\u00f2 in California e nei territori circostanti durante il periodo coloniale spagnolo. Buckaroo \u00e8 la pronuncia anglicizzata di \"vaquero\" ed \u00e8 un termine usato ancora oggi nel Gran Bacino e in molte aree della California, nonch\u00e9 in certe zone della parte nord della costa pacifica. Dopo la guerra di secessione questa cultura si spost\u00f2 verso est e verso nord andandosi a mischiare con la tradizione gi\u00e0 presente che si diffondeva sulle piste per il bestiame che dal Texas andavano a nord e a ovest. Le due tradizioni si miscelarono divenendo pressoch\u00e9 indistinguibili. Con il tempo i cowboy dell'ovest americano svilupparono una propria cultura che consisteva in un insieme di valori della frontiera e valori vittoriani. Il praticare un lavoro cos\u00ec pericoloso in condizioni cos\u00ec isolate port\u00f2 alla nascita di una tradizione di auto-dipendenza e individualismo.\n\"The cattle on a Thousand Hills\" (letteralmente \"la mandria su mille colline\"), di John Ambulo, apparso nel marzo del 1887 sul \"The Overland Monthly\", afferma che i cowboy sono \"...di due tipi: quelli reclutati in Texas e negli altri stati dell'area; i messicani dalle regioni del sud-ovest...\". I censimenti dell'epoca lo confermano. Il lavoro di cowboy era certamente gradito dagli ex schiavi neri liberati dopo la guerra di secessione. Si stima che circa il 10%-25% di tutti i cowboy fosse di origine africana, spesso ex schiavi liberati con poche possibilit\u00e0 di trovare un'altra occupazione molti altri erano immigrati appena giunti dall'Europa. Anche i cowboy di origine messicana costituivano il 15% dei cowboy totali, ed erano numerosi soprattutto in Texas e nel sud-est. Anche i nativi americani lavorarono come cowboy nei primi anni della storia del West. Molti dei primi \"vaqueros\" erano nativi americani che sorvegliavano il bestiame delle missioni spagnole. Dopo la dissoluzione del sistema delle riserve intorno al 1900, molte scuole indiane insegnarono il mestiere del cowboy alla giovent\u00f9 indiana.\nNell'ultimo decennio del 1800 i grandi spazi aperti dei territori indiani erano scomparsi e i tempi delle grandi mandrie di bestiame spostate dal Texas alla ferrovia in Kansas erano finiti. Spostamenti di bestiame su scala pi\u00f9 piccola continuarono almeno fino agli anni quaranta del XX secolo, con il bestiame dell'Arizona che veniva portato fino alla ferrovia a Magdalena, nel Nuovo Messico. Nel frattempo molti ranch nacquero nel West, mantenendo alta la richiesta di cowboy.\nNei ranch i cowboy hanno il compito di fare mangiare la mandria, marchiare il bestiame e curarne le ferite quando necessario. Inoltre muovono il bestiame fino ai luoghi di vendita. In pi\u00f9 i cowboy svolgono altri lavori occasionali nei ranch come riparare i recinti. La natura di questi lavori dipende molto dalla grandezza del ranch e della mandria. Nei ranch pi\u00f9 grandi per pascoli o per numero di capi solitamente ogni cowboy si specializza in un compito. Nei ranch pi\u00f9 piccoli al contrario, essendo i cowboy molto pochi e spesso membri della famiglia, si occupano di tutti i lavori necessari.\nIl periodo di massima diffusione del mestiere da cowboy \u00e8 generalmente considerato il ventennio dalla fine della guerra civile (1865) al 1885 circa, quando il rapido sviluppo delle reti ferroviarie ridusse la necessit\u00e0 di personale per accompagnare il bestiame dalle pianure ai mercati unito poi alla recinzione delle propriet\u00e0 e all'arrivo delle automobili e dei camion.\nVarianti.\nIl \"paniolo\", una parola che si pensa abbia origine dalla pronuncia hawaiana di \"espa\u00f1ol\", \u00e8 il cowboy hawaiiano. Come quelli americani impararono la loro arte da \"vaqueros\" messicani che il re hawaiiano Kamehameha III port\u00f2 dalla California nel 1832 per insegnare ai mandriani locali come governare il bestiame al meglio. All'epoca la California faceva ancora parte del Messico e le Hawaii erano conosciute come Isole Sandwich. \"Paniolo\" comunque vuole anche dire \"essere pieno di orgoglio\".\nOltre che in Messico, Nord America e Hawaii gli spagnoli portarono la loro tradizione di mandriani anche in Argentina, Uruguay, Paraguay e Brasile meridionale con il \"gaucho\", in Venezuela con lo \"llanero\" e in Cile con lo \"huaso\". Indirettamente la tradizione spagnola \u00e8 arrivata anche in Australia dove nei grandi \"ranch\" i \"cowboy\" sono chiamati \"ringers\" e \"stockman\", con gli apprendisti noti come \"jackaroos\" e \"jillaroos\". Nella madrepatria, le tecniche che gli spagnoli esportarono oltreoceano sono ancor oggi utilizzate negli allevamenti di tori da combattimento.\nLa maniera americana del pascolo libero degli animali arriv\u00f2 in Canada (soprattutto nel sud dell'Alberta) negli anni ottanta dell'Ottocento. Lo stile di vita dei \"cowboy\" divenne predominante intorno alle prime colline delle Montagne Rocciose canadesi. La vicina citt\u00e0 di Calgary divenne il centro dell'industria canadese del bestiame, guadagnandosi il soprannome di \"cowtown\" (citt\u00e0 delle mucche). L'industria del bestiame \u00e8 ancora molto importante in Alberta, dove il numero dei capi supera quello degli abitanti. La progressiva diminuzione del numero dei pascoli aperti a favore dei recinti non cancell\u00f2 la figura del \"cowboy\". Nel 1912 inizi\u00f2 il Calgary Stampede, a tutt'oggi il rodeo pi\u00f9 ricco del mondo. Ogni anno la citt\u00e0 rivale di Edmonton, situata pi\u00f9 a nord, ospita il Canadian Finals Rodeo e dozzine di rodei minori si svolgono nella provincia.\nNella Camargue francese, cavalieri chiamati \"Gardians\" pascolano il bestiame. In Ungheria gli \"Csik\u00f3s\" sorvegliano i cavalli. I butteri provengono dalla Maremma, in Italia, ed esistono da centinaia di anni prima dei cowboy; si ricorda Augusto Imperiali, buttero di Cisterna di Latina, che sconfisse Buffalo Bill e tutti i cowboy.\nI cowboy sono cowboy e non c'entrano niente con tutte le altre tipologie di mandriani nel mondo, che hanno una propria storia e cultura."}
{"id": "310769", "revid": "1448629", "url": "https://it.wikipedia.org/wiki?curid=310769", "title": "Papio", "text": "Papio \u00e8 un genere di scimmie della famiglia Cercopithecidae, le cui specie sono note comunemente come babbuini o paviani.\nDescrizione.\nI babbuini mostrano un netto dimorfismo sessuale: i maschi pesano circa il doppio delle femmine, hanno canini pi\u00f9 sviluppati e, in alcune specie, una vistosa criniera sul collo e le spalle. La lunghezza del corpo pu\u00f2 variare tra 40 e 110 cm, quella della coda pu\u00f2 raggiungere 80 cm. Nella specie di maggiori dimensioni (\"P. ursinus\"), il peso pu\u00f2 superare i 30 kg.\nAmbedue i sessi hanno un pronunciato muso canino, occhi ravvicinati e una forte mascella. Il muso e le natiche sono glabri. Il colore dipende dalla specie e dal sesso: pu\u00f2 essere giallastro, oliva, marrone e argenteo.\nDistribuzione e habitat.\nIl genere \u00e8 presente in quasi tutta l'Africa, mancando solo nella parte nordoccidentale del continente. Inoltre una specie (l'amadriade) vive anche in alcune zone della penisola arabica.\nGli habitat sono la savana, la steppa, zone semidesertiche o rocciose e la foresta rada.\nBiologia.\nL'attivit\u00e0 \u00e8 diurna e si svolge principalmente al suolo, dove l'andatura \u00e8 quadrupede. I babbuini sono per\u00f2 anche ottimi arrampicatori. Vivono in branchi, che possono contenere da 5 a 250 individui. \nAlimentazione.\nSono animali onnivori, la cui dieta \u00e8 costituita prevalentemente di vegetali: frutta, foglie, erba, semi e radici. La dieta include anche insetti e piccoli vertebrati. In qualche caso si cibano anche di mammiferi, fino alle dimensioni di cuccioli di gazzella.\nComportamento sociale.\n Le dimensioni dei branchi dipendono sia dalla specie sia dalle risorse disponibili. Esistono due possibili tipologie: branchi misti, formati da pi\u00f9 maschi adulti, un maggior numero di femmine e cuccioli, e gruppi poligamici, nei quali \u00e8 presente un solo maschio adulto. Le femmine trascorrono tutta la vita nel branco in cui nascono, mentre i maschi se ne allontanano al sopraggiungere della maturit\u00e0 sessuale. Entrambi i sessi rispettano una rigida gerarchia, che regola sia l'accesso al cibo e alle altre risorse sia l'attivit\u00e0 di tolettatura (lo spulciarsi, in inglese \"grooming\"), che ha una notevole importanza e consiste nel prendersi cura di chi \u00e8 superiore nella scala gerarchica.\nScontri tra branchi per l'accesso alle risorse non sono rari e si risolvono con combattimenti tra maschi.\nDiversi aspetti comportamentali di un gruppo di babbuini nel bush del Kenya, sono descritti dallo studioso Robert Sapolsky nel libro \"Diario di un uomo scimmia\".\nComunicazione.\nI babbuini comunicano tra loro con complessi sistemi sia vocali che gestuali.\nRiproduzione e sviluppo.\nLe femmine entrano in calore circa una volta al mese e sono disposte ad accoppiarsi per una sola settimana. Questo periodo \u00e8 ben riconoscibile a causa dell'ingrossamento delle callosit\u00e0 ischiatiche, che si rigonfiano diventando di un colore rosso violaceo. L'accoppiamento avviene in genere per iniziativa della femmina, che mostra al maschio le parti posteriori; nei primi giorni dell'estro avviene in genere con maschi gerarchicamente inferiori; verso la fine, all'apice delle possibilit\u00e0 di concepire, in genere con il maschio alfa. \nNormalmente, le femmine partoriscono un unico figlio, dopo una gestazione di circa sette mesi. Il piccolo \u00e8 in grado di attaccarsi immediatamente al pelo del ventre della madre; in questo modo, pu\u00f2 essere trasportato facilmente durante gli spostamenti del branco. Per i primi quattro mesi di vita del cucciolo, coincidenti con il periodo dell'allattamento, i rapporti con la madre restano molto stretti; successivamente, il giovane inizia ad allontanarsi, ed impara gradualmente a giocare con i suoi coetanei.\nNon sono solamente le madri a prendersi cura dei figli, bens\u00ec tutti gli appartenenti al branco; in particolare, i grossi maschi adulti badano alla difesa degli individui pi\u00f9 deboli.\nPredatori.\nLa vita sociale e i grandi canini difendono i babbuini adulti dalla maggior parte dei predatori della savana, esclusi i leoni. I babbuini che vanno ad abbeverarsi possono cadere vittime dei coccodrilli del Nilo in agguato.\nNon di rado possono cadere preda anche di scimpanz\u00e9 e pitoni.\nI cuccioli lasciati incustoditi possono cadere preda di iene, licaoni, sciacalli e ghepardi.\nIl predatore col quale i babbuini esprimono il comportamento pi\u00f9 articolato \u00e8 sicuramente il leopardo, loro ancestrale nemico da milioni di anni e probabilmente la loro principale nemesi. Quando il grande felino viene avvistato dal branco, i grandi maschi adulti gli vanno incontro, spalleggiati dai giovani maschi, sbadigliando e mostrando l'impressionante dentatura; se ci\u00f2 non \u00e8 sufficiente, fra le scimmie e la belva si scatena una terribile battaglia, che termina nei casi pi\u00f9 cruenti con la morte del carnivoro. Tuttavia, la maggior parte dei leopardi abbandona lo scontro davanti alle intimidazioni dei babbuini, per evitare infortuni. Per tale ragione, il leopardo insidia maggiormente gli esemplari giovani ed isolati, ed agisce soprattutto di notte, quando i babbuini dormono, approfittando delle sue grandi doti da scalatore, rapendoli dai loro nidi notturni e uccidendoli con un preciso morso alla gola. Solo i grossi leopardi maschi sono in grado di affrontare e uccidere un maschio adulto e sano (e solitario) di babbuino in pieno giorno.\nTassonomia.\nFanno parte del genere \"Papio\", le seguenti specie:\nNell'uso scientifico moderno, solo i membri del genere \"Papio\" sono chiamati babbuini, ma precedentemente l'affine genere \"Theropithecus\" (chiamato \"babbuino gelada\") e le due specie di \"Mandrillus\" erano raggruppati sotto lo stesso genere."}
{"id": "310771", "revid": "1429175", "url": "https://it.wikipedia.org/wiki?curid=310771", "title": "Blocchetto pianparallelo", "text": "Il blocchetto pianparallelo, anche detto blocchetto di riscontro, \u00e8 un calibro fisso costituito da un parallelepipedo lavorato in modo da ottenere due facce contrapposte perfettamente parallele, distanziate tra loro di una quota precisa (spessore nominale).\nI blocchetti pianparalleli vengono anche chiamati blocchetti Johansson, dal nome dello svedese Carl Edvard Johansson che li brevett\u00f2.\nSerie di blocchetti.\nRaramente i blocchetti vengono usati singolarmente, \u00e8 invece normale acquistarli e usarli in serie pi\u00f9 o meno numerose. Le serie hanno blocchetti di dimensioni differenti, con progressioni aritmetiche che permettono, combinando pochi elementi, di poter creare molti altri calibri.\nLa combinazione avviene attaccando due o pi\u00f9 blocchetti sui piani lavorati. L'adesione si genera per azione delle forze molecolari tra le due superfici piane finemente lavorate.\nLe serie pi\u00f9 comuni hanno progressioni di 0,01 - 0,1 - 1 e 10\u00a0mm. Nelle serie destinate ad utilizzi di precisione sono presenti anche le serie da 0,001mm. Blocchetti di dimensioni pi\u00f9 grandi (maggiori di 100mm) sono meno usuali e molto pi\u00f9 costosi e vengono solitamente venduti o in serie da 8 pezzi (125\u00a0\u2013 150\u00a0\u2013 175\u00a0\u2013 200\u00a0\u2013 250\u00a0\u2013 300\u00a0\u2013 400\u00a0\u2013 500)\u00a0mm o, pi\u00f9 spesso, singolarmente. Vista l'impossibilit\u00e0 di realizzare blocchetti precisi, robusti e stabili con uno spessore inferiore a 0,5\u00a0mm, le serie pi\u00f9 piccole partono quasi sempre dallo spessore base di 0,5\u00a0mm. \nLa serie 'classica' di Johnsson \u00e8 composta da 47 blocchetti con 5 progressioni (da 0,001 a 10mm) e blocchetti che vanno da 1mm a 100mm, questa permette di creare calibri arbitrari da 1mm a 200mm con step di 0,001mm. Altre serie commercializzate sono da 32, 88, 103 e la pi\u00f9 completa in assoluto da 122 blocchetti.\nEsiste poi una serie \u201cspeciale\u201d da 10 blocchetti, dove i nominali dei blocchetti sono studiati per gli step taratura di viti micrometriche (che deve essere controllata in varie posizioni nella sua rotazione), nello specifico la serie \u00e8 composta da bpp con nominale (2,5\u00a0\u2013 5,1\u00a0\u2013 7,7\u00a0\u2013 10,3\u00a0\u2013 12,9\u00a0\u2013 15\u00a0\u2013 17,6\u00a0\u2013 20,2\u00a0\u2013 22,8\u00a0\u2013 25) mm.\nUtilizzo dei blocchetti.\nI blocchetti possono essere utilizzati:\nCaratteristiche metrologiche.\nI blocchetti vengono costruiti con gradi di precisione differente, a seconda delle esigenze dell'utilizzatore. Infatti, malgrado l'apparente semplicit\u00e0, le difficolt\u00e0 pratiche di realizzazione possono far lievitare molto il costo delle serie di precisione.\nA seconda degli errori massimi di spessore nominale e di variazione di lunghezza, i blocchetti vengono classificati classi di precisione, definiti grado.\nNelle serie destinate alle officine:\nIn commercio esistono anche le serie d'alta precisione, definite di grado 0 e grado 00, destinate prevalentemente ai laboratori metrologici.\nI limiti d'accuratezza di una classe di precisione sono definiti in tabelle presenti nelle normative di riferimento (ISO 3650). A titolo esemplificativo, ci si pu\u00f2 affidare a queste formule semplificate:\ndove \"er\" indica l'errore massimo espresso in micron e \"l\" \u00e8 la lunghezza nominale espressa in\u00a0mm. Queste formule fanno riferimento ai valori di scostamento al centro. \n\"Esempio.\" Per un blocchetto da 10mm, i massimi errori saranno circa:\nEsiste poi una classe di precisione denominata grado K, che mantiene i limiti per i valori di scostamento al centro pari al grado 1, ma risulta molto pi\u00f9 precisa nei valori di variazione di lunghezza.\nI blocchetti presentano lo spessore nominale (con l'incertezza definita dal loro grado di precisione) solo alla temperatura standard di 20\u00a0\u00b0C. Al variare della temperatura, il blocchetto subisce fenomeni di dilatazione termica che possono variarne significativamente la dimensione.\nCostruzione.\nI blocchetti vengono realizzati in acciaio pregiato. Dopo una prima formatura, subiscono trattamenti per indurire il materiale, infine vengono lasciati stabilizzare prima della definitiva lavorazione sulle facce. Le facce parallele vengono lavorate con un procedimento di lappatura di grande precisione, tanto che le superfici appaiono a specchio. I costruttori pi\u00f9 attenti ricercano leghe che presentino un coefficiente di dilatazione termica ridotto, in modo da assicurare lo spessore nominale per un campo di temperature pi\u00f9 alto.\nSu una faccia del blocchetto vengono incisi la sua lunghezza nominale ed il numero di serie. Queste e altre informazioni possono essere incise con varie tecnologie:\nEsistono, anche BPP in metallo duro (Tungsten Carbide), con caratteristiche di elevata resistenza alla corrosione, all'usura ed alle ossidazioni, e una buona stabilit\u00e0 termica, risultano pi\u00f9 pesanti rispetto ai bpp di diverso materiale, destinati all'utilizzo d'officina.\nUn altro materiale in cui sono realizzati i BPP \u00e8 la ceramica, materiale che presenta stabilit\u00e0 alla variazione di temperatura, alta resistenza alla corrosione, non essendo metallico non patisce di eventuali influenze magnetiche o di ossidazioni, il peso specifico \u00e8 minore rispetto ai \u201cmetallici\u201d, ma risultano molto fragili e vanno maneggiati con molta cura.\nUso dei blocchetti.\nPer far aderire due blocchetti \u00e8 necessario preventivamente pulire le superfici lappate; poi, applicando una leggera pressione, far scorrere un blocchetto sull'altro.\nLa mancanza d'adesione \u00e8 indice che almeno una superficie \u00e8 rovinata, o che vi \u00e8 interposta della sporcizia.\nQuando si usano blocchetti di grande precisione, \u00e8 opportuno manipolarli con dei guanti, sia per non lasciare tracce di grasso cutaneo, sia per ridurne il riscaldamento.\nQualora ci si trovasse nella necessit\u00e0 di effettuare misure a temperature tali da far presupporre degli errori significativi (dovuti alla variazione della dimensione del blocchetto) \u00e8 possibile stimare dei fattori di correzione. Infatti conoscendo il coefficiente di dilatazione del blocchetto (dato dal costruttore) e la temperatura d'utilizzo, si pu\u00f2 calcolarne la variazione dimensionale rispetto allo spessore nominale.\nPrecauzioni nell'uso dei blocchetti.\nI blocchetti (specie le serie di precisione) richiedono delle particolari attenzioni nel loro utilizzo, infatti non possono essere economicamente riparati dopo un loro danneggiamento. Per cui:"}
{"id": "310772", "revid": "104458", "url": "https://it.wikipedia.org/wiki?curid=310772", "title": "Cernunnos", "text": "Nella mitologia celtica, Cernunnos era lo spirito divinizzato degli animali maschi cornuti, specialmente dei cervi, un dio della fecondit\u00e0, della virilit\u00e0, della caccia, della guerra, dell'abbondanza, degli animali, della natura selvaggia e anche della morte e l'oltretomba. Come \"Dio Cornuto\", Cernunnos fu una delle numerose divinit\u00e0 simili presenti in molte culture antiche. \u00c8 associato alla figura Oltretombale del Dis Pater.\nOrigini.\nDalle fonti archeologiche si sa che Cernunnos veniva adorato in Gallia, in Italia settentrionale (Gallia cisalpina) e sulla costa meridionale della Britannia. Sembra che il dio \"cornuto\" fosse comunque una divinit\u00e0 preceltica di origine sciamanica adorata in tutto il continente indoeuropeo. Interessante vedere alcune incisioni di epoca paleolitica e le rappresentazioni del proto-Pa\u015bupati (dio degli animali) del 3000 a.C. della Civilt\u00e0 della valle dell'Indo. In quest'ultima, la divinit\u00e0 precedente a Shiva \u00e8 rappresentata con molti attributi simili a Cernunnos e nella stessa posizione. Quella che probabilmente \u00e8 la pi\u00f9 antica immagine di Cernunnos si trova tra le Incisioni rupestri della Val Camonica, in Italia, e risale al IV secolo a.C., mentre la pi\u00f9 conosciuta si trova sul famoso Calderone di Gundestrup della Danimarca pregermanica e risalente al I secolo a.C. costruito nell'odierna Bulgaria da artigiani celtici o seguendo questo stile, che testimonia l'interesse per questa divinit\u00e0 anche al di fuori del territorio gallico.\nNella religione gallo-romana, il suo nome \u00e8 noto dal \"Pilastro dei barcaioli\" (\"Pilier des nautes\"), un monumento ora situato al Mus\u00e9e Nationale du Moyen Age a Parigi. Fu costruito da marinai celti all'inizio del I secolo d.C., dall'iscrizione (CIL XIII number 03026) probabilmente nell'anno 14, all'inizio del principato di Tiberio. Fu trovato nel 1710 nelle fondamenta della cattedrale di Notre-Dame sul sito di Lutetia, la \"civitas\" capitale della trib\u00f9 celtica dei Parisii. Raffigura Cernunnos e altre divinit\u00e0 celtiche insieme a divinit\u00e0 romane come Giove, Vulcano, Castore e Polluce.\nIl \"Pilier des nautes\" fornisce la prima evidenza scritta del nome della divinit\u00e0. Ulteriori evidenze sono fornite da due placche identiche di metallo da Steinsel-R\u00eblent nel Lussemburgo, nel territorio della trib\u00f9 celtica dei Treveri. Queste iscrizioni (AE 1987, 0772) si leggono \"Deo Ceruninco\", \"al Dio Cerunincos\". Infine, un'iscrizione gallica (RIG 1, number G-224) scritta in lettere greche da Montagnac (H\u00e9rault, Linguadoca-Rossiglione, Francia) si legge \"\u03b1\u03bb\u03bb\u03b5\u03c4[\u03b5\u03b9]\u03c5\u03bf\u03c2 \u03ba\u03b1\u03c1\u03bd\u03bf\u03bd\u03bf\u03c5 \u03b1\u03bb[\u03b9]\u03c3\u03bf[\u03bd\u03c4]\u03b5\u03b1\u03c2\" che ci d\u00e0 il nome \"Carnonos\".\nEtimologia.\nSulla iscrizione dei Parisii \"[_]ernunnos\", la prima lettera fu cancellata, ma pu\u00f2 essere agevolmente restituita in \"Cernunnos\" a causa della raffigurazione di un dio con le corna sotto il nome e dal fatto che in gallico, \"carnon\" o \"cernon\" significa \"corno\". Similmente \"cern\" significa \"corno\" o \"capo\" in Antico Irlandese ed \u00e8 etimologicamente affine al termine simile \"carn\" in Gallese e Bretone. Queste derivano dalla radice proto-indoeuropea \"*krno-\" che ha dato anche il latino \"cornu\" e germanico \"*hurnaz\" (dal quale l'inglese \"horn\").\nLa stessa radice gallica si trova nei nomi di trib\u00f9 come i Carnuti, i Carni e i Carnonaci e nel nome della tromba gallica da guerra, la carnyx.\nPerci\u00f2, la forma proto-celtica di questo teonimo pu\u00f2 essere ricostruita o come *\"Cerno-on-os\" o come *\"Carno-on-os\", entrambi col significato di \"divinit\u00e0 maschile cornuta\". Il tema \"-on-\" si trova di frequente, ma non esclusivamente, nei teonimi (esempi: Map-on-os, Ep-on-a, Matr-on-ae, Sir-on-a).\nSeguendo le leggi fonetiche celtiche, la forma romano-britannica di questo teonimo proto-celtico deve essere verosimilmente stata \"*Cernonos\" o \"*Carnonos\", entrambe direttamente comparabili con la forma gallica Cernunnos.\nIconografia.\nLe raffigurazioni di Cernunnos sono notevolmente coerenti in tutto il mondo celtico. Il suo attributo pi\u00f9 caratteristico \u00e8 costituito dalle sue corna di cervo, ed \u00e8 di solito raffigurato come un uomo maturo con barba e capelli lunghi. Indossa un \"torquis\", un collare ornamentale usato dai Celti come segno di nobilt\u00e0. Egli spesso indossa altri \"torc\" ai polsi o appesi alle corna, e ha una borsa piena di soldi. Di solito viene raffigurato seduto a gambe incrociate, in una posizione che alcuni hanno interpretato come meditativa o sciamanica, sebbene possa riflettere soltanto il fatto che i Celti si accovacciavano quando cacciavano.\nCernunnos \u00e8 quasi sempre raffigurato con degli animali, in particolare il cervo. \u00c8 frequentemente associato anche con un animale particolare che sembra appartenere prima di tutto a lui: un serpente con le corna di un ariete. Questa creatura potrebbe essere una divinit\u00e0 essa stessa. Meno frequentemente, \u00e8 associato anche con altri animali, compresi il toro (a Reims), il cane e il topo. A causa della sua frequente associazione con animali, gli studiosi spesso descrivono Cernunnos come \"Signore degli animali\" o \"Signore del mondo selvatico\". A causa della sua associazione col cervo (un animale particolarmente cacciato) \u00e8 anche descritto come \"Signore della caccia\". \u00c8 interessante che il \"Pilier des nautes\" lo colleghi con i marinai e con il commercio, suggerendo che egli fosse associato anche con la ricchezza materiale come dimostra anche la borsa con le monete del Cernunnos di Reims (Marne, Champagne, Francia) - nell'antichit\u00e0, Durocortorum, la \"civitas\" capitale della trib\u00f9 dei Remi - e il cervo che vomita monete proveniente da Niedercorn-Turbelslach (Lussemburgo) nel territorio dei Treveri.\nNel medioevo.\nTracce del dio sopravvissero in epoca cristiana. Le tradizioni letterarie sia del Galles che d'Irlanda contengono allusioni a questo dio, mentre in Bretagna il leggendario San Korneli (o Corn\u00e9ly) a Carnac ha gli attributi di Cernunnos. \u00c8 stato anche ipotizzato che il mito inglese di Herne il Cacciatore sia un'allusione a Cernunnos, sebbene sembri che Herne sia una sopravvivenza delle credenze dei Sassoni, piuttosto che dei Celti, e sia menzionato per la prima volta nel 1597 nella commedia di William Shakespeare \"Le allegre comari di Windsor\", Atto 4, Scena 4.\nNeopaganesimo.\nNella Wicca viene talvolta usata l'iconografia derivata dalla storica cultura celtica, compresa l'immagine di Cernunnos al quale si fa riferimento come il Dio Cornuto. Questa versione di Cernunnos \u00e8 poco fondata, pi\u00f9 che sul piano storico, sul piano del simbolismo fallico, fuso con elementi presi da Pan. Gli aderenti generalmente seguono per Cernunnos un ciclo di vita-fertilit\u00e0-morte, sebbene la sua morte sia adesso posta solitamente a Samhain, la festivit\u00e0 celtica del nuovo anno solitamente posta al 31 ottobre. Si deve notare, comunque, che la Wicca non \u00e8 in alcun modo una esatta ricostruzione della religione e della cultura celtica, nonostante le pretese di alcuni Wiccan.\nInfluenza culturale.\nAll'iconografia di Cernunnos si \u00e8 ispirato il regista d'animazione Miyazaki per la figura dello Shishigami, divinit\u00e0 cervide che compare nel suo film \"Princess Mononoke\". Viene rappresentato come personaggio negativo nel libro terzo della saga \"I segreti di Nicholas Flamel, l'immortale\", \"I segreti di Nicholas Flamel, l'immortale - L'incantatrice\". Viene raffigurato come una creatura feroce e primordiale, con zampe caprine e il volto di un uomo bellissimo, sormontato da palchi di cervo. Nella serie TV \"Pagan Peak\" il capo spirituale di una comunit\u00e0 neopagana austriaca utilizza il nickname \"Cernunnos\" per divulgare il proprio pensiero attraverso il web. Nella serie TV franco-belga \"Zone Blanche - Black Spot\" la figura di \"Cernunnos\" ne pervade tutto il racconto (2 stagioni per un totale di 16 puntate) pur non comparendo quasi mai. Tutta la trama si sviluppa nella piccola cittadina, fittizia, di Villefranche che sorge in mezzo ad una fitta foresta, e tra le montagne, foresta che \u00e8 \"viva\" ed abitata da un essere che viene assimilato alla divinit\u00e0 celtica di cui ha le sembianze. "}
{"id": "310773", "revid": "1305772", "url": "https://it.wikipedia.org/wiki?curid=310773", "title": "Daugavpils", "text": "Daugavpils (in tedesco D\u00fcnaburg, in russo \u0414\u0432\u0438\u043d\u0441\u043a, \"Dvinsk\", in polacco Dyneburg) \u00e8 una citt\u00e0 della Lettonia situata nella parte sud-est del paese, nella regione storica della Letgallia.\n\u00c8 bagnata dal fiume Daugava e, con i suoi 104.857 residenti, \u00e8 la seconda citt\u00e0 del paese per popolazione. La maggioranza degli abitanti \u00e8 appartenente alla comunit\u00e0 russa: il russo \u00e8 la lingua pi\u00f9 parlata.\nStoria.\nLa prima citazione della citt\u00e0 risale all'anno 1275; nel 1278 divenne una roccaforte dell'Ordine Teutonico. \nNel 1561 entr\u00f2 nei domini polacco-lituani e nel 1772 entr\u00f2 a far parte dell'Impero russo, e venne rinominata Dwinsk.\nNel 1920 Dwinsk, in seguito alla pace fra Russia e Lettonia, torn\u00f2 a far parte della Lettonia dove divenne un importante nodo per le comunicazioni fra Europa occidentale e Russia (Nord-Express).\nDurante la seconda guerra mondiale vi pass\u00f2 per due volte il fronte e nel luglio del 1941 fu quasi completamente distrutta dalle forze armate tedesche.\nSport.\n\u00c8 sede del FC Daugava, squadra di calcio."}
{"id": "310775", "revid": "104458", "url": "https://it.wikipedia.org/wiki?curid=310775", "title": "Zollikofen", "text": "Zollikofen (toponimo tedesco) \u00e8 un comune svizzero di 10\u00a0314 abitanti del Canton Berna, nella regione di Berna-Altipiano svizzero (circondario di Berna-Altipiano svizzero); ha lo status di citt\u00e0.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nIstituzioni, enti e associazioni.\nIl comune \u00e8 la sede del Collegio di agricoltura della Svizzera ed \u00e8 stato sede del Tribunale amministrativo federale.\nInfrastrutture e trasporti.\nZollikofen \u00e8 servita dalla stazione di Zollikofen, sulla ferrovia Berna-Bienne, sulla ferrovia Berna-Zollikofen (lungo la quale sorgono anche le stazioni di Oberzollikofen e di Unterzollikofen) e sulla ferrovia Soletta-Worblaufen (lungo la quale sorgono anche le stazioni di Zollikofen Ost e di Oberzollikofen) e dalla stazione di M\u00fcnchenbuchsee-Zollikofen, sulla ferrovia Berna-Olten.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "310784", "revid": "104458", "url": "https://it.wikipedia.org/wiki?curid=310784", "title": "Bremgarten bei Bern", "text": "Bremgarten bei Bern (toponimo tedesco; fino al 1870 Bremgarten-Herrschaft) \u00e8 un comune svizzero di 4\u00a0386 abitanti del Canton Berna, nella regione di Berna-Altipiano svizzero (circondario di Berna-Altipiano svizzero); ha lo status di citt\u00e0.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nA Bremgarten bei Bern sorgeva il circuito di Bremgarten, che ha ospitato varie edizioni del Gran Premio di Svizzera di Formula 1 e del Gran Premio di Svizzera del Motomondiale negli anni 1940-1950."}
{"id": "310785", "revid": "1522738", "url": "https://it.wikipedia.org/wiki?curid=310785", "title": "Stati Confederati d'America", "text": "Stati Confederati d'America (in inglese: \"Confederate States of America\"), abbreviato in CSA, \u00e8 la denominazione ufficiale assunta l'8 febbraio 1861 da un nuovo paese costituito per accordo tra i sette Stati che, fra il dicembre 1860 e il febbraio 1861, avevano dichiarato la propria secessione dagli Stati Uniti d'America.\nPoich\u00e9 dopo due mesi dalla costituzione della Confederazione scoppi\u00f2 la guerra di secessione statunitense, che termin\u00f2 con l'estinzione della Confederazione stessa, la storia degli Stati Confederati coincide in larghissima misura con quella della guerra.\nDescrizione.\nFormazione della Confederazione.\nIl 4 febbraio 1861 i rappresentanti di Alabama, Florida, Georgia, Louisiana, Mississippi, Carolina del Sud e Texas si incontrarono a Montgomery, per costituire la nuova repubblica. L'8 febbraio la convenzione annunci\u00f2 la creazione degli Stati Confederati d'America e i delegati costituirono il congresso provvisorio.\nIl 9 febbraio Jefferson Davis e Alexander Hamilton Stephens furono unanimemente scelti quali presidente e vicepresidente provvisori. Le regolari elezioni presidenziali e del Congresso ebbero luogo in novembre. Senza oppositori, Davis e Stephens furono formalmente confermati, e il loro insediamento ebbe luogo, significativamente, nell'anniversario della nascita di George Washington, il 22 febbraio 1861.\nLa Confederazione scelse come capitale Montgomery, in Alabama, dove era stato proclamato il nuovo Stato. Nel maggio successivo la capitale fu per\u00f2 spostata a Richmond, in Virginia. Il 3 aprile 1865, giorno successivo alla caduta di Richmond, che rimase nominalmente la capitale, il governo si trasfer\u00ec a Danville, dove rimase fino al 10 aprile 1865.\nNel maggio 1861 altri quattro Stati (Virginia, Arkansas, Carolina del Nord e Tennessee) rinunciarono all'appartenenza agli Stati Uniti e passarono alla Confederazione.\nUn discorso a parte meritano il Missouri e il Kentucky: cercando una precaria neutralit\u00e0 fra i due schieramenti, furono prontamente occupati dall'esercito dell'Unione. Se in Kentucky una minoranza di uomini politici dichiar\u00f2 la secessione a Russellville, venendo riconosciuti dalla Confederazione come governo, il comandante delle truppe volontarie statali schierate con il Sud in Missouri \u2013 dove il potere legislativo aveva confermato la permanenza nell'Unione \u2013 fu messo in fuga all'arrivo delle truppe nordiste. Il governatore Claiborne Fox Jackson, di note simpatie schiaviste, proclam\u00f2 la secessione dello Stato quando ormai ne aveva perso il controllo effettivo, passato a un Governatore luogotenente nominato dall'Unione. Se dunque i due stati ebbero governi-ombra rappresentati nella Confederazione, il loro legale distacco dagli Stati Uniti non fu mai formalizzato. Durante la guerra di secessione i due stati furono inizialmente neutrali ma vennero successivamente coinvolti: unit\u00e0 militari e di volontari dei due Stati erano presenti in ambedue gli schieramenti.\nIl 20 giugno 1863 le contee occidentali della Virginia si staccarono e, formando il nuovo Stato della Virginia Occidentale, si riunirono all'Unione.\nDa tenere presente che la Confederazione controllava parzialmente anche:\nTesi sulla legittimit\u00e0 o meno della Confederazione.\nGli Stati secessionisti fondavano il loro diritto a ritirarsi dall'Unione per formare un altro Stato sulla Dichiarazione di indipendenza degli Stati Uniti d'America e, in particolare, sul suo periodo conclusivo:\nViceversa l'Unione sosteneva che le secessioni violassero il primo comma della sez. 10 dell'art. 1 della Costituzione:\nGli Stati secessionisti giustificavano la denuncia con il fatto che il governo di Washington con il tempo aveva ampliato i propri poteri in maniera superiore a quanto previsto dalla dichiarazione d'indipendenza e dalla Costituzione, sottraendo facolt\u00e0 agli Stati e trasformando di fatto la confederazione in una federazione.\nGli Stati secessionisti sostenevano di aver pieno diritto a denunciare la Costituzione che li legava agli Stati Uniti, ritenendola una Convenzione internazionale, non deliberata in via definitiva da un Organo legislativo rappresentativo, ma concordata fra Stati e soggetta alla loro successiva ratifica in base al suo art. 7. L'osservanza del trattato sarebbe quindi stata vincolante fintantoch\u00e9 non fossero cambiate le condizioni inizialmente pattuite. La spinta centralista verificatasi negli ultimi tempi giustificava perci\u00f2, agli occhi dei Confederati, l'uscita dal trattato di quelle Parti che non concordassero con la nuova situazione.\nGoverno e istituzioni.\nIl democratico Jefferson Davis era il Presidente e il comandante in capo del Confederate States Army. Fu eletto il 18 febbraio 1861 dal Congresso Provvisorio Confederato. Davis era gi\u00e0 stato Segretario alla Guerra degli Stati Uniti d'America.\nAlexander Hamilton Stephens era vice presidente, e presidente del Senato.\nIl governo era composto da sei dipartimenti (Stato, Guerra, Marina, Giustizia, Tesoro, Poste).\nNel novembre 1861 si tennero le elezioni per il Primo Congresso Confederato, diviso in Senato e Camera dei rappresentanti. Due anni dopo si tennero le consultazioni per il Secondo Congresso Confederato nei tredici Stati della confederazione (Alabama, Arkansas, Carolina del Nord, Carolina del Sud, Florida, Georgia, Kentucky, Louisiana, Mississippi, Missouri, Tennessee, Texas, Virginia).\nRottura con gli Stati Uniti e guerra di secessione.\nAssai complesse furono le motivazioni economiche, culturali e morali che portarono alla secessione da un lato e alla decisa reazione degli Stati Uniti d'America dall'altro.\nMalgrado le differenze di opinione sulle politiche economiche (con il Nord protezionista e il Sud liberoscambista) avessero un certo peso era, certamente, l'istituzione della schiavit\u00f9 uno dei pi\u00f9 grandi nodi da sciogliere nell'Unione. La classe egemone del Sud (e in particolare della Virginia orientale, produttrice di tabacco, e del profondo Sud dove si produceva cotone) era composta da piantatori proprietari di schiavi. Tutti i leader secessionisti possedevano schiavi, anche se pochi di loro appartenevano all'\u00e9lite aristocratica che disponeva di pi\u00f9 di 1 000 schiavi; la maggioranza di loro possedeva tra i 50 e i 250 esseri umani. Questo fenomeno \u00e8 comune alle \u00e9lite politiche degli Stati del Sud sin dall'indipendenza, si era cio\u00e8 creata una forte sovrapposizione tra leadeship politica e il ceto sociale schiavista dei grandi latifondisti, soprattutto in alcuni Stati che, non a caso, furono i primi a proporre la secessione o ad aderirvi. Di solito i pi\u00f9 grandi possidenti si occupavano di politica locale (intessendo forti relazioni clientelari con i piccoli proprietari e i bianchi poveri), mentre i medi piantatori si calavano nell'arena politica dello Stato e della nazione, o inviavano alcuni dei loro figli nelle accademie militari e nelle migliori universit\u00e0. \nNon \u00e8 quindi un caso che la secessione fosse proposta pochi giorni dopo l'elezione di un presidente, Lincoln, contrario allo schiavismo e intenzionato a vietarlo nei territori federali (ma non negli Stati). Il timore di una, sia pur minima, emancipazione e di una politica ostile allo schiavismo fece infuriare i proprietari terrieri, che detenevano un enorme potere politico, e preoccup\u00f2 alcuni bianchi poveri, ideologizzati nella cultura della supremazia bianca, o speranzosi di arricchirsi e diventare grandi piantatori schiavisti, o semplicemente spinti dall'aristocrazia dei piantatori, che aveva un enorme potere di controllo ideologico, clientela e propaganda; anche per l'incredibile superiorit\u00e0 di mezzi, ricchezza, prestigio ed educazione rispetto ai bianchi poveri del Sud, sovente molto meno istruiti e ricchi delle loro controparti settentrionali. \nGli schiavi erano, collettivamente, ancora il \"bene mobile\" maggiore dell'Unione, e i suoi maggiori produttori di ricchezza, ma erano concentrati, e a esclusivo vantaggio, di relativamente poche grandi famiglie, in una zona discontinua del meridione degli Stati Uniti (che per esempio creava dei buchi, in genere favorevoli all'Unione, in Stati come la Virginia e il Tennessee). Inoltre l'Unione era stata per decenni egemonizzata da politici meridionali, anche perch\u00e9 dopo l'indipendenza il Sud era la parte pi\u00f9 ricca degli USA; questo derivava soprattutto dalla ricchezza dell'agricoltura schiavista, che produceva soprattutto per l'esportazione, con una bilancia commerciale in attivo. Solo tra il 1840 e il 1850, lentamente, l'industrializzazione crescente del Nord-ovest e della regione dei grandi laghi inizi\u00f2 a superare in quote di PIL quella delle piantagioni, mentre al nord si diffondeva una cospicua e numerosa classe media di piccoli proprietari terrieri, artigiani, lavoratori autonomi, oltre ad un proletariato di fabbrica, ostili all'aristocrazia agraria del Sud. Questi ceti emergenti iniziarono a pesare politicamente molto sulla camera, perch\u00e9 il loro peso demografico era in continua e rapida crescita, e avevano un livello di istruzione media alta per l'epoca e con un forte spirito di indipendenza, che viveva sempre di pi\u00f9 con malumore il fortissimo peso dei politici meridionali (proprietari di schiavi e difensori di questa istituzione, per altro) sulle istituzioni federali. Questo peso era accresciuto dal fatto che, a fini elettorali, anche la popolazione di colore veniva computata per il calcolo dei parlamentari alla Camera, anche se, ovviamente, non poteva votare, garantendo agli Stati del Sud un peso maggiore alla Camera anche con un numero relativamente ristretto di elettori. \nInoltre, il latifondista bianco del Sud, con i suoi modi altezzosi e aristocratici, uso a essere ubbidito dagli schiavi e adulato dai bianchi poveri, divenne la quintessenza del dispotismo nell'immaginario settentrionale; questa visione veniva rifiutata seccamente dai piantatori meridionali, anche se li preoccupava per due ordini di motivi: gli abolizionisti (sovente membri dell'aborrita chiesa metodista) del Nord avrebbero potuto rendere ribelli i loro schiavi o spingerli alla fuga al Nord (visto che gli Stati settentrionali iniziavano a votare leggi che impedivano la restituzione degli schiavi fuggiaschi), mentre le politiche a favore dell'industrializzazione e dell'istruzione diffuse negli Stati del Nord avrebbero finito per marginalizzare le politiche agrarie care ai latifondisti e avvantaggiare i piccoli proprietari bianchi, gli artigiani e i piccoli industriali che esistevano anche al Sud, e che, fino a quel momento, vivevano in una condizione di dipendenza e clientela verso i grandi latifondisti.\nIl Congresso provvisorio confederato mand\u00f2 tre inviati a Washington per cercare di negoziare una definitiva pacifica divisione dagli Stati Uniti; in particolare gli Stati secessionisti intendevano rientrare in possesso delle fortificazioni costiere e degli altri territori posti entro i loro confini, gi\u00e0 concessi al governo di Washington per ragioni militari. Ma mentre i colloqui erano in corso, , gli Stati Uniti procedevano a rinforzare (di viveri e armi, non di truppe, per evitare una troppo rapida crisi) le guarnigioni situate nei territori degli Stati secessionisti.\nVista vana la speranza di ottenere la restituzione per via diplomatica, il 10 aprile 1861 il brigadiere generale Pierre Gustave Toutant de Beauregard, comandante delle Forze provvisorie confederate a Charleston, Carolina del Sud, intim\u00f2 la resa della guarnigione USA di Fort Sumter a Charleston Harbor. Il Comandante della guarnigione, Robert Anderson, rifiut\u00f2. Il 12 aprile le batterie confederate aprirono il fuoco sul Forte, che non fu in grado di rispondere efficacemente. Alle 14:30 del 13 aprile il maggiore Anderson si arrese e cedette Fort Sumter, evacuando la guarnigione il giorno seguente. Il bombardamento di Fort Sumter fu l'episodio bellico che apr\u00ec le ostilit\u00e0 generali.\nIl 9 aprile 1865 il comandante delle truppe confederate, il generale Robert Edward Lee, si arrese al generale unionista Ulysses S. Grant ad Appomattox Court House, in Virginia. Alla caduta di Richmond il 2 aprile 1865, Jefferson Davis e parte del governo confederato, preso quanto rimaneva del tesoro dello Stato, erano fuggiti verso sud in treno.\nIl Presidente intendeva ristabilire la sede del governo a ovest del Mississippi e continuare la lotta. Ma Jefferson Davis fu catturato nei dintorni di Irwinville, in Georgia, il 10 maggio 1865. Gli ultimi episodi militari confederati si svolsero nel Texas, fra il 13 maggio e il 2 giugno 1865. L'ultimo generale confederato ad arrendersi fu Stand Watie il 23 giugno 1865 a Fort Towson, in seguito all'ammutinamento delle sue esauste truppe, che disertarono in massa.\nPopolazione.\nIl Sud era relativamente sottopopolato rispetto al Nord.\nSecondo il Censimento del 1860 vivevano nella futura Confederazione poco pi\u00f9 di 9 milioni di persone, di cui 3,5 milioni di schiavi.\nLa maggior parte delle persone vivevano in aree rurali, erano rare le grandi citt\u00e0.\nLa citt\u00e0 pi\u00f9 popolata era New Orleans, in Louisiana.\nAltre citt\u00e0 popolose si trovavano sulla costa atlantica, specialmente in Virginia.\nBianchi.\nNel Sud abitavano circa 5,5 milioni di persone di origine europea.\nLa maggior parte aveva ascendenze britanniche (come Robert Edward Lee), c'era inoltre una cospicua minoranza irlandese (insieme ai britannici costituivano il 93% dell'esercito del Sud).\nAltre minoranze europee erano i creoli d'origine francese (Pierre Gustave Toutant de Beauregard) concentrati in Louisiana.\nNeri.\nDiscendenti degli schiavi importati dall'Africa occidentale.\nCirca 100.000 erano liberi mentre 3,5 milioni erano schiavi.\nTra la popolazione nera c'era una importante minoranza di mulatti, discendenti delle relazioni tra i padroni bianchi e schiave nere.\nNativi Americani.\nNel futuro stato dell'Oklahoma molte trib\u00f9 di nativi si schierarono col Sud.\nInoltre in Texas vivevano messicani che parlavano spagnolo ed erano discendenti misti dei nativi e dei coloni spagnoli (Mestizos).\nGeografia.\nConfini.\nLa Confederazione condivideva un lungo confine a Nord con l'Unione.\nVisto la guerra in corso, il confine settentrionale non era ben definito, con alcune aree ,come la Virginia Occidentale o il Missouri, che venivano reclamate da una o l'altra parte.\nL'unico confine internazionale era a sud-ovest, con il Texas che confinava con il Messico.\nIdrografia.\nA Sud la Confederazione dava sul Golfo del Messico, a Est sull'Oceano Atlantico.\nIl fiume pi\u00f9 importante , commercialmente e militarmente, era il grande Mississippi.\nEconomia.\nAgricoltura e allevamenti.\nL'agricoltura era la principale fonte di ricchezza.\nNegli stati del Basso Sud dominavano le piantagioni di cotone, principale prodotto di esportazione di grande valore e potere politico, soprannominato \"Re Cotone\" (King Cotton).\nNella Louisiana c'erano vaste piantagioni da canna da zucchero.\nNegli stati dell'Alto Sud, meno umidi e pi\u00f9 freddi, erano presenti piantagioni pi\u00f9 diversificate, come di tabacco, mais e frutteti di agrumi.\nOvviamente erano presenti anche piccole fattorie gestite da bianchi poveri che non potevano permettersi schiavi.\nLa pesca era molto diffusa lungo l'estesa costa, anche se il blocco navale e la caduta dei principali porti rese sempre pi\u00f9 difficile la pesca in alto mare.\nL'allevamento intensivo di bovini era caratteristico del Texas.\nIndustria.\nL'unica industria importante nel Basso Sud era l'industria tessile perch\u00e9 era collegata alla produzione di cotone.\nIn generale ogni altra industria era piccola e poco importante :il Sud era un paese non ancora industrializzato con appena il 10% delle industrie nazionali.\nSolo nell'Alto Sud si trovavano industrie indispensabili in un conflitto.\nNashville, nel Tennessee, veniva rifornita dal piombo del Missouri.\nLa caduta della citt\u00e0 nel 1862 diede un duro colpo alla fragile industria del Sud.\nCantieri navali.\nL'unico importante cantiere navale era situato a Norfolk, Virginia.\nLingua.\nLa maggior parte della popolazione parlava l'inglese, in particolare la variante dell'inglese americano del Sud.\nGli afroamericani parlavano principalmente l'inglese creolo, l'Afro-American Vernacular English.\nA New Orleans c'era un'importante minoranza creola, sia bianca che nera, che parlava un dialetto francese locale.\nNel Texas una parte della popolazione parlava lo spagnolo messicano.\nNello Stato Indiano dell'Oklahoma i nativi americani usavano le loro lingue native per comunicare tra loro.\nSimboli.\nIl Sigillo della Confederazione.\nIl disegno finale del sigillo fu approvato il 30 aprile 1863 e realizzato in argento a Londra nel 1864.\nReca le seguenti iscrizioni:"}
{"id": "310787", "revid": "13415", "url": "https://it.wikipedia.org/wiki?curid=310787", "title": "Pace Di Santo Stefano", "text": ""}
{"id": "310788", "revid": "1745361", "url": "https://it.wikipedia.org/wiki?curid=310788", "title": "Se una notte d'inverno un viaggiatore", "text": "Se una notte d'inverno un viaggiatore \u00e8 un romanzo di Italo Calvino pubblicato nel 1979. In esso Calvino narra la storia di un Lettore che, nel tentativo di leggere un romanzo (intitolato appunto \"Se una notte d'inverno un viaggiatore\"), \u00e8 per ragioni sempre differenti costretto a interrompere la lettura del libro che sta leggendo e intraprendere la lettura di un altro. L'opera, narrata per la maggior parte in seconda persona, diventa quindi una riflessione sulle molteplici possibilit\u00e0 offerte dalla letteratura e sulla impossibilit\u00e0 di giungere a una conoscenza della realt\u00e0.\nIl romanzo ha avuto un notevole successo in Italia e all'estero, specialmente negli Stati Uniti, dove \u00e8 stato letto immediatamente come esempio di letteratura postmoderna. Appartiene quindi al genere del metaromanzo, un romanzo che si interroga sulla sua stessa natura.\nTrama principale.\nIl libro \u00e8 composto da undici brani, dieci dei quali sono inseriti all'interno di una cornice: infatti sono costituiti da dieci \"incipit\" di altrettanti romanzi. La storia della cornice, che si sviluppa parallelamente alla lettura dei diversi incipit, narra invece del Lettore (chiamato esplicitamente Lettore) e Ludmilla (la Lettrice), e della loro storia d'amore, che segue uno schema narrativo tradizionale in cui non manca il lieto fine.\nIl Lettore e la Lettrice.\nApprestatosi a leggere un nuovo libro, \"Se una notte d'inverno un viaggiatore\", il Lettore si accorge dopo poche pagine che la storia si interrompe per una cattiva impaginazione del volume, senza che sia possibile procedere. Va alla libreria per reclamare e incontra la Lettrice, Ludmilla, che ha lo stesso problema. Forniti entrambi dello stesso volume sostitutivo, cominciano insieme la lettura del libro, ma ben presto si rendono conto che quello non \u00e8 il libro che avevano cominciato. Essendo anche quest'ultimo libro incompleto, i due vanno alla ricerca del finale, imbattendosi in un terzo libro, del tutto differente. La ricerca della conclusione li porta sempre, per i pi\u00f9 svariati collegamenti, alla scoperta di libri nuovi ma sempre incompleti.\nLa donna si dimostra essere collegata in qualche modo a Ermes Marana, a capo di una immensa quanto assurda organizzazione segreta che falsifica dei libri d'autore e che assume un'importante parte nella ricerca del \"vero\" testo dei romanzi, cercato dai personaggi.\nSuperati gli ostacoli, alla fine della loro avventura letteraria, i due si innamorano e si sposano. Il Lettore non riesce tuttavia a completare la lettura dei romanzi ma, a letto con la sposa, prima di spegnere la luce, comunica di avere finito di leggere il romanzo \"Se una notte d'inverno un viaggiatore\" di Italo Calvino.\nI dieci incipit.\nI dieci titoli ed una frase aggiuntiva, insieme, compongono l'inizio di un altro romanzo: \u00abSe una notte d'inverno un viaggiatore, fuori dell'abitato di Malbork, sporgendosi dalla costa scoscesa senza temere il vento e la vertigine, guarda in basso dove l'ombra s'addensa in una rete di linee che s'allacciano, in una rete di linee che s'intersecano sul tappeto di foglie illuminato dalla luna intorno a una fossa vuota\u00a0\u2013 Quale storia laggi\u00f9 attende la fine? \u2013 chiede, ansioso d'ascoltare il racconto.\u00bb.\nSignificato e contenuti.\nIl romanzo \u00e8 sostanzialmente un \"gioco\" in cui Calvino ostenta in modo quasi provocatorio i suoi \"trucchi\" di narratore, ma esso \u00e8 un gioco serio, quasi drammatico, perch\u00e9 vuole denunciare l'impossibilit\u00e0 di giungere alla conoscenza della realt\u00e0. \nCalvino disse del suo libro:\nAltri studi.\nL'architetta indiana Aarati Kanekar ha proposto un suo studio su progetti di giochi costruttivi/tridimensionali basati sui due testi letterari di Italo Calvino\n\"Se una notte d'inverno un viaggiatore\" e \"Le citt\u00e0 invisibili\"."}
{"id": "310789", "revid": "104458", "url": "https://it.wikipedia.org/wiki?curid=310789", "title": "Kirchlindach", "text": "Kirchlindach (toponimo tedesco) \u00e8 un comune svizzero di 3\u00a0029 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nStoria.\nIl comune di Kirchlindach, istituito nel 1834, nel 1880 ha inglobato il comune soppresso di Bremgarten Stadtgericht.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "310792", "revid": "104458", "url": "https://it.wikipedia.org/wiki?curid=310792", "title": "Diemerswil", "text": "Diemerswil (toponimo tedesco) \u00e8 un comune svizzero di 199 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "310798", "revid": "767487", "url": "https://it.wikipedia.org/wiki?curid=310798", "title": "Stratigrafia sequenziale", "text": "La stratigrafia sequenziale \u00e8 un'importante materia di sintesi per tutta quella che \u00e8 la geologia del sedimentario, perch\u00e9 spiega l'evoluzione e l'architettura dei bacini sedimentari basandosi essenzialmente sulle variazioni del livello marino e sulla tettonica che questi hanno subito nel corso del tempo geologico.\nHa quindi il pregio d'intendere i bacini come fossero sistemi dinamici.\nSi sviluppa a partire dagli anni sessanta con la scuola di P. Vail (\"et alii\") nell'ambito delle ricerche petrolifere; \u00e8 pertanto una materia relativamente nuova e rappresenta l'ultima grande svolta della stratigrafia.\nLa stratigrafia sequenziale divide le successioni bacinali in \"sequenze\", utilizzando principalmente le superfici di discontinuit\u00e0 degli strati.\nInizialmente: studia solamente gli ambienti bacinali silicoclastici.\nSuccessivamente: si spinge anche verso quelli di tipo carbonatico e quelli di ambiente continentale.\nCampi di studio.\nSono due i campi di studio principale:\nFattori delle successioni bacinali.\nL'organizzazione delle successioni bacinali in sequenze \u00e8 regolata da 4 fattori:\nLe prime due controllano principalmente quello che si definisce lo spazio di accomodamento, ossia lo spazio a disposizione per il potenziale accumulo dei sedimenti, mentre le ultime due si uniscono alle precedenti per impostare il modo in cui viene colmato lo spazio di accomodamento."}
{"id": "310802", "revid": "1610933", "url": "https://it.wikipedia.org/wiki?curid=310802", "title": "Babbuino", "text": ""}
{"id": "310803", "revid": "438", "url": "https://it.wikipedia.org/wiki?curid=310803", "title": "Ciclo undecennale solare", "text": ""}
{"id": "310809", "revid": "438", "url": "https://it.wikipedia.org/wiki?curid=310809", "title": "Ciclo solare", "text": ""}
{"id": "310810", "revid": "71110846", "url": "https://it.wikipedia.org/wiki?curid=310810", "title": "Il cinema ritrovato", "text": ""}
{"id": "310812", "revid": "104458", "url": "https://it.wikipedia.org/wiki?curid=310812", "title": "Wohlen bei Bern", "text": "Wohlen bei Bern (toponimo tedesco) \u00e8 un comune svizzero di 9\u00a0215 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nGeografia fisica.\nComprende una parte del Lago di Wohlen.\nStoria.\nIl comune di Wohlen bei Bern fu istituito nel 1834.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "310815", "revid": "287204", "url": "https://it.wikipedia.org/wiki?curid=310815", "title": "Mistici", "text": ""}
{"id": "310819", "revid": "200568", "url": "https://it.wikipedia.org/wiki?curid=310819", "title": "Bistecca alla fiorentina", "text": "La bistecca alla fiorentina, chiamata anche semplicemente fiorentina, \u00e8 un taglio di carne di vitellone o di scottona originariamente di razza Chianina, che unito alla specifica preparazione, ne fa uno dei piatti pi\u00f9 conosciuti della cucina toscana. Si tratta di un taglio alto comprensivo dell'osso, da cuocersi sulla brace o sulla griglia, con grado di cottura \"al sangue\".\nDefinizione.\nLa bistecca alla fiorentina si ottiene dal taglio della lombata (la parte in corrispondenza alle vertebre lombari, la met\u00e0 della schiena dalla parte della coda) di vitellone o scottona: ha nel mezzo l'osso a forma di \"T\", in inglese infatti \u00e8 chiamata \"T-bone steak\", con il filetto da una parte e il controfiletto dall'altra.\nL'esperto culinario Pellegrino Artusi, nel suo manuale \"La scienza in cucina e l'arte di mangiar bene\", cos\u00ec definisce il taglio della bistecca: \u00ab\"Bistecca alla fiorentina\". Da \"beef-steak\", parola inglese che vale costola di toro, \u00e8 derivato il nome della nostra bistecca, la quale non \u00e8 altro che una braciuola col suo osso, grossa un dito o un dito e mezzo, tagliata dalla lombata di vitella\u00bb.\nStoria.\nLa storia della bistecca alla fiorentina \u00e8 antica almeno quanto la citt\u00e0 da cui prende il nome e se ne perdono le tracce indietro nel tempo. Tuttavia la sua tradizione, la sua celebrit\u00e0 e il suo nome si possono far risalire alla celebrazione della festa di San Lorenzo e alla famiglia dei Medici. In occasione di San Lorenzo, il 10 agosto, la citt\u00e0 si illuminava della luce di grandi fal\u00f2, dove venivano arrostite grosse quantit\u00e0 di carne di vitello che venivano poi distribuite alla popolazione.\nFirenze all'epoca dei Medici era un importante crocevia dove si potevano incontrare viaggiatori provenienti un po' da ogni parte del mondo e cos\u00ec si narra che proprio in occasione di un San Lorenzo fossero presenti alle celebrazioni alcuni cavalieri inglesi a cui venne offerta la carne arrostita sui fuochi. Questi la chiamarono nella loro lingua \"beef steak\" riferendosi al tipo di carne che stavano mangiando. Da qui una traduzione adattata alla lingua corrente cre\u00f2 la parola \"bistecca\" che \u00e8 giunta fino ai giorni nostri.\nUna versione alternativa la fa risalire agli inglesi, presenti a Firenze nell'800, i quali hanno lasciato notevoli tracce nella cucina toscana. Si trattava di persone facoltose, che potevano permettersi anche tagli di carne pregiata, come la \"beef steak\", appunto, ma anche come il \"roast beef\", peraltro anch'esso presente nella cucina fiorentina.\nPreparazione.\nLa carne \u2013 precedentemente frollata per almeno due settimane nelle celle frigorifere - al momento della cottura deve essere a temperatura ambiente. Il taglio \u00e8 di circa 1-1,5 kg, l'altezza di circa 5-6 cm.\nPer scaldare la griglia si usa un'abbondante brace di carbone di legna, usando preferibilmente carbone di quercia, di leccio o di olivo. La brace deve essere ben viva, appena velata da un leggero strato di cenere, senza fiamma. Sono da evitare nel modo pi\u00f9 assoluto piastre, griglie a gas, elettriche, con pietra refrattaria, etc. La carne deve trovarsi all'inizio vicinissima ai carboni, cosicch\u00e9 si formi una crosta aromatica il pi\u00f9 rapidamente possibile ottenendo la cosiddetta reazione di Maillard, poi dopo il primo minuto deve essere alzata a un fuoco pi\u00f9 gentile.\nMessa sopra la carne senza condimento, operazione fondamentale per prevenirne l'indurimento, va girata una sola volta, cucinandola circa 3/5 minuti per parte, non di pi\u00f9. Va fatta infine cuocere \"in piedi\" dalla parte dell'osso, per 5/7 minuti, non di pi\u00f9, finch\u00e9 non scompaiono da questo le tracce di sangue (che sangue non \u00e8, dato che si tratta di mioglobina, una proteina). La bistecca deve essere tanto spessa da stare in piedi da sola. Esiste per\u00f2 un'altra scuola di pensiero che sostiene che la carne non vada fatta cuocere in piedi. Una buona cottura \u00e8 il segreto di tutto il gusto di questo piatto: la carne deve risultare colorita all'esterno e rossa, morbida e succosa all'interno, calda, ma non cotta. Per questa ragione non deve essere girata con l'ausilio di \"forchettoni\" o qualunque altro utensile da cucina possa penetrare la carne e romperne la crosta che si forma all'inizio della cottura. Deve essere invece girata, gentilmente \"pinzata\", con l'utilizzo di uno strumento adatto, in quanto l'utensile pu\u00f2 causare la fuoriuscita dei preziosi \"succhi\" che danno sapore alla carne.\nEsiste una terza via di cottura, denominata \"reverse searing\"; consiste nello scaldare il pezzo di carne (nel Bbq oppure in un forno convenzionale) fino ad una temperatura di circa 52\u00b0 al cuore per almeno due ore. Successivamente si posiziona la bistecca in una griglia o in una padella (preferibilmente in ghisa) precedentemente riscaldate (devono essere roventi) per creare una crosta bruna e saporita, che \u00e8 la conseguenza della reazione di Maillard. Infine si lascia riposare la bistecca per 4/5 minuti e poi si serve, cercando di tagliare contro fibra. \nAccompagnamento tradizionale sono i fagioli cannellini all'olio e anche l'insalata. Non deve essere cosparsa di limone. Sulla tavola si sposa con un buon Chianti classico.\nT-Bone e Porterhouse.\nNegli Stati Uniti, tagli simili alla bistecca alla fiorentina sono: la bistecca \"T-Bone\" e bistecca \"Porterhouse\". Secondo lo USDA (\"United States Department of Agricolture\", il dipartimento statunitense per l'agricoltura) il taglio, per essere classificato come T-Bone, deve partire dalla met\u00e0 del lombo dell'animale e il filetto deve essere spesso almeno , mentre per essere classificato come Porterhouse deve partire dalla met\u00e0 del lombo e il filetto deve essere spesso almeno .\nMessa al bando.\nIl primo lustro degli anni duemila ha visto la carne bovina con l'osso messa al bando in Unione europea, per un'impennata nella diffusione dell'encefalopatia spongiforme bovina, detta anche BSE o \"morbo della mucca pazza\". Gi\u00e0 nel 1994 l'Unione Europea aveva messo al bando a scopo precauzionale l'uso delle farine di origine animale per l'alimentazione bovina, mentre la Gran Bretagna dal 1\u00ba agosto 1996 obbligava l'eliminazione della colonna vertebrale dei bovini durante la macellazione. Nel 1998 l'UE aveva imposto agli stati membri un registro dei casi accertati. Ma \u00e8 solo dal 31 marzo 2001 fino alla revoca della messa al bando a ottobre 2005, che la tutela della salute pubblica \u00e8 diventata impellente e ha portato a una stretta normativa fino al termine dell'allarme sanitario internazionale: per il premio Nobel Stanley Prusiner esiste una correlazione tra la BSE e una nuova variante della malattia di Creutzfeldt-Jakob che colpisce l'uomo.\nLa bistecca alla fiorentina \u00e8 mancata dalle tavole degli italiani per quasi cinque anni a seguito del blocco della vendita delle carni bovine con l'osso predisposto per arginare il rischio di diffusione della Bse. Il provvedimento legislativo imponeva l'asportazione della colonna vertebrale con il midollo spinale degli animali da macellare, nonostante non siano mai stati diagnosticati casi di Bse in bovini di razza chianina e di razza maremmana allevati allo stato brado nei rispettivi territori geografici della Toscana meridionale.\nInvece in altri stati, per assenza di casi sospetti, il provvedimento dell'UE del 2001 ha concesso una deroga nella vendita di carni con l'osso: tra questi vi sono Svezia, Finlandia e Austria in cui la fiorentina era ammessa. In altri stati, pur colpiti gravemente come il Regno Unito (in cui si erano riscontrati 170.000 casi, dati 2001) o meno come il Portogallo (497 casi, dati 2001), si \u00e8 concessa la deroga poich\u00e9 il sistema di prevenzione e controllo \u00e8 stato considerato efficiente.\nIn generale la diffusione del \"morbo della mucca pazza\" in Europa ha avuto conseguenze pesanti sull'economia e la zootecnia: sono stati ingenti gli abbattimenti di capi bovini infetti e la distruzione di farine animali; il divieto di vendita e distribuzione delle parti con l'osso, pi\u00f9 a rischio di diffondere il morbo, prevedevano multe salate, e gi\u00e0 nel primo anno di emergenza \u00e8 stato previsto uno stanziamento straordinario di Bruxelles di 300 miliardi per l'abbattimento dei capi sopra i 30 mesi e lo smaltimento delle colonne vertebrali. La maggior parte dei casi di BSE si sono riscontrati in Gran Bretagna. Il 1\u00ba gennaio del 2006, a seguito del rientro dell'emergenza, il bando \u00e8 stato revocato."}
{"id": "310822", "revid": "438", "url": "https://it.wikipedia.org/wiki?curid=310822", "title": "Amule", "text": ""}
{"id": "310823", "revid": "438", "url": "https://it.wikipedia.org/wiki?curid=310823", "title": "Xmule", "text": ""}
{"id": "310826", "revid": "15756", "url": "https://it.wikipedia.org/wiki?curid=310826", "title": "Congregazione della Passione di Ges\u00f9 Cristo", "text": "La Congregazione della Passione di Ges\u00f9 Cristo (in latino: \"Congregatio Passionis Iesu Christi\") \u00e8 un istituto religioso maschile di diritto pontificio: i membri di questa congregazione clericale, detti passionisti, pospongono al loro nome la sigla C.P.\nLa congregazione fu fondata nel 1720 da san Paolo della Croce e il primo convento fu eretto sul monte Argentario; la regola dell'istituto, approvata da papa Benedetto XIV il 15 maggio 1741, obbliga i passionisti, con un quarto voto, alla propagazione della devozione alla Passione di Ges\u00f9 per mezzo di missioni e altri sacri ministeri.\nI passionisti portano una tonaca nera, stretta in vita da una cintura di cuoio, e sul petto un distintivo con l'effigie del Sacro Cuore sormontato da una croce bianca con la scritta \"Jesu XPI Passio\".\nStoria.\nLa congregazione fu fondata da Paolo della Croce (1694-1775), al secolo Francesco Paolo Danei: ebbe dapprima l'idea di ritirarsi in un eremo per condurre una vita di preghiera e penitenza, poi pens\u00f2 di organizzare una compagnia di chierici, che intendeva chiamare Poveri di Ges\u00f9, con il fine di \"promuovere nelle anime il santo timor di Dio\".\nIl 22 novembre 1720 (il giorno successivo alla festa della Presentazione di Maria) Paolo ricevette dalle mani del vescovo di Alessandria, il barnabita Francesco Arborio Gattinara, l'abito che sarebbe diventato quello della sua congregazione (nero, in segno di lutto in memoria della Passione e morte di Ges\u00f9). Il fondatore si ritir\u00f2 quindi nella chiesa dei santi Carlo ed Anna a Castellazzo Bormida dove si dedic\u00f2 alla stesura delle regole della sua compagnia.\nNel 1725 papa Benedetto XIII concesse a Paolo della Croce l'autorizzazione a riunire una comunit\u00e0 e nel 1728, in un \"ritiro\" a Monte Argentario, radun\u00f2 i suoi primi compagni: tra essi, Giovanni Battista di san Michele Arcangelo (fratello minore di Paolo) e Giacomo Ganiel di san Luigi.\nPapa Benedetto XIV, con rescritto del 15 maggio 1741, approv\u00f2 le regole della congregazione, che affidavano ai religiosi la predicazione delle missioni popolari e dei ritiri soprattutto nelle zone pi\u00f9 abbandonate e insalubri, e l'11 giugno successivo Paolo e i suoi primi tre compagni emisero la loro professione dei voti semplici.\nLa congregazione, detta dei chierici scalzi della Santissima Croce e Passione di N.S. Ges\u00f9 Cristo (il titolo venne cambiato in quello attuale nel 1970), fu approvata in forma solenne da papa Clemente XIV con la bolla \"Supremi apostolatus\" del 16 novembre 1769.\nAlla sua morte, Paolo della Croce lasci\u00f2 dodici case (dette ritiri) tutte nel Lazio (a eccezione di quella sul monte Argentario).\nNel 1781, raggiungendo la Bulgaria, i passionisti iniziarono a dedicarsi alle missioni estere.\nSoppressione e restaurazione.\nLa congregazione fu soppressa da Napoleone nel 1808 ma sopravvisse clandestinamente. Fu il primo istituto a essere ristabilito, il 26 giugno 1814, dopo il ritorno di papa Pio VII a Roma: il pontefice dimostr\u00f2 ulteriormente il suo particolare legame con i passionisti con la bolla \"Gravissimas inter curas\" del 5 agosto 1814, con la quale conferm\u00f2 l'approvazione della congregazione fatta dai suoi predecessori e se ne dichiar\u00f2 particolare protettore.\nParticolarmente significativo per la storia dei passionisti fu il lungo generalato di Antonio Testa (1839-1862), sotto il quale i religiosi aprirono filiali in Francia, Belgio, Paesi Bassi, Inghilterra, Irlanda, Australia e nelle Americhe.\nLa spiritualit\u00e0 passionista.\nLa spiritualit\u00e0 passionista \u00e8 incentrata sul mistero della Passione e morte di Ges\u00f9 vista come manifestazione suprema dell'amore infinito di Dio per gli uomini: i passionisti si impegnano mediante un quarto voto alla propagazione della devozione a tale mistero.\nLa struttura giuridico canonica della congregazione \u00e8 affine a quella degli ordini mendicanti e degli ordini di chierici regolari.\nPaolo della Croce fu beatificato nel 1853: papa Pio IX lo proclam\u00f2 santo il 29 giugno 1867: le sue spoglie riposano presso la basilica romana dei Santi Giovanni e Paolo.\nTra gli altri passionisti illustri elevati all'onore degli altari si ricordano i santi Gabriele dell'Addolorata, Vincenzo Maria Strambi, Innocenzo dell'Immacolata, Carlo di Sant'Andrea e i beati Lorenzo Maria di San Francesco Saverio, Domenico della Madre di Dio, Eugenio del Sacro Cuore, Grimoaldo della Purificazione e Pio di San Luigi; anche le sante Gemma Galgani e Maria Goretti sono particolarmente legate alla congregazione (la prima in quanto figlia spirituale dei passionisti, l'altra perch\u00e9 furono i passionisti a promuoverne la causa di canonizzazione e sono loro a curarne il santuario).\nLe passioniste.\nPaolo della Croce volle affiancare alla congregazione un ramo femminile costituito da religiose di clausura e a Tarquinia nel 1771, insieme a madre Maria Crocifissa Costantini, fond\u00f2 le monache passioniste.\nEsistono inoltre numerose congregazioni femminili dedite all'apostolato attivo aggregate alla congregazione. Tra le maggiori: le Suore passioniste di San Paolo della Croce, fondate nel 1815 a Firenze da Maddalena Frescobaldi per la riabilitazione delle traviate; le Suore della Santa Croce e Passione di Nostro Signore Ges\u00f9 Cristo, fondate dal passionista Gaudenzio Rossi insieme a Elizabeth Prout nel 1851, per l'assistenza alle giovani operaie; le Serve della Passione, fondate nel 1886 a Vic; le Figlie della Passione di Ges\u00f9 Cristo e di Maria Addolorata, sorte in Messico nel 1896; la Congregazione missionaria delle sorelle di Santa Gemma Galgani di Lucca; le orsoline del Santissimo Crocifisso di Palermo.\nNel corso del '900 sono sorti anche vari istituti secolari, come le missionarie secolari della Passione.\nAttivit\u00e0 e diffusione.\nI passionisti si dedicano, come ministero loro proprio, alla predicazione dei ritiri e delle missioni popolari. Sono presenti nelle missioni estere (\"ad gentes\"). Collaborano alla pastorale parrocchiale; possono avere parrocchie e santuari propri. Oltre ai tre voti di povert\u00e0, obbedienza e castit\u00e0, comuni a tutti i religiosi, emettono quello di propagare la devozione alla Passione di Ges\u00f9.\nIl tradizionale abito dei passionisti \u00e8 costituito da tonaca nera (in origine in panno grosso di lana, oggi anche in altra stoffa), in segno di lutto per la Passione e morte di Ges\u00f9 e cintura in cuoio o stoffa; sul lato sinistro della tonaca, all'altezza del petto, portano un distintivo con il nome di Cristo e il titolo della sua Passione (\"Jesu XPI Passio\") inciso a lettere bianche su un cuore sormontato da una piccola croce bianca, e con i tre chiodi in basso; le regole del 1775 imponevano di indossare ai piedi sandali senza calze, se non in caso di malattia. Nelle costituzioni del 1984 nulla \u00e8 prescritto riguardo alle calzature. Nella vita quotidiana possono uniformarsi alle usanze del clero secolare locale.\nSono presenti in Europa (Austria, Belgio, Bulgaria, Francia, Germania, Irlanda, Italia, Paesi Bassi, Polonia, Portogallo, Regno Unito, Repubblica Ceca, Spagna, Svezia, Ucraina), nelle Americhe (Argentina, Bahamas, Bolivia, Brasile, Canada, Cile, Colombia, Costa Rica, Cuba, Ecuador, El Salvador, Guatemala, Giamaica, Honduras, Messico, Panama, Per\u00f9, Porto Rico, Repubblica Dominicana, Stati Uniti d'America, Uruguay, Venezuela), in Africa (Angola, Botswana, Kenya, Mozambico, Sudafrica, Repubblica Democratica del Congo, Tanzania), in Asia (Corea del Sud, Filippine, Giappone, India, Indonesia, Israele) e in Oceania (Australia, Papua Nuova Guinea); la sede generalizia \u00e8 presso la basilica dei Santi Giovanni e Paolo a Roma.\nStatistiche.\nAccanto all'anno, \u00e8 indicato il numero dei membri chierici della congregazione, seguito da quello dei membri laici e dal numero complessivo dei religiosi.\nAl 31 dicembre 2008, la congregazione contava 363 case e 2.167 religiosi, dei quali 1.653 sacerdoti."}
{"id": "310828", "revid": "1566286", "url": "https://it.wikipedia.org/wiki?curid=310828", "title": "Adolfo Celi", "text": "Biografia.\nNato a Messina, era figlio di Giuseppe Celi (prefetto di Grosseto e di Padova e Senatore del Regno) e di Giulia Mondello. Adolfo Celi crebbe tra la Sicilia e il Nord Italia; tra le sue residenze ci fu anche Padova. Grazie a una cinepresa amatoriale regalatagli dal padre, inizi\u00f2 a impratichirsi con la ripresa. Nel 1942 s'iscrisse all'Accademia nazionale d'arte drammatica di Roma, dove si diplom\u00f2 nel 1945 mettendo in scena \"I giorni della vita\" di William Saroyan. Negli anni dell'Accademia conobbe, tra i tanti, Vittorio Gassman, Mario Landi e Vittorio Caprioli, che gli trasmisero la passione per il teatro e per il cinema. Fu un grande amico di Renato Baldini.\nNel 1946 venne scritturato per il film \"Un americano in vacanza\" di Luigi Zampa, cui seguirono \"Natale al campo 119\" (1947) di Pietro Francisci e \"Proibito rubare\" (1948) di Luigi Comencini. Nello stesso anno Aldo Fabrizi gli avanz\u00f2 una proposta che gli cambi\u00f2 la vita: la partecipazione al film \"Emigrantes\" (1949), girato in Argentina.\nIl Brasile.\nSuccessivamente spostatosi in Brasile, si appassion\u00f2 a questa terra, tanto che decise di rimanerci per quindici anni, prima al teatro TBC di San Paolo, poi fondando, con la moglie Tonia Carrero e Paulo Autran, il \"Teatro Brasileiro de Com\u00e9dia\" di San Paolo e la compagnia di prosa \"Carrero-Celi-Autran\"; agli inizi degli anni cinquanta la produzione cinematografica \"Vera Cruz\" affid\u00f2 inoltre a Celi la regia dei film \"Cai\u00e7ara\" (1950) e \"Tico-Tico no Fub\u00e1\" (1952).\nCeli \u00e8 considerato tuttora uno dei pi\u00f9 importanti registi del Brasile: a lui si deve infatti la definizione di nuovi canoni di sperimentazione teatrale, cinematografica e televisiva, allora agli esordi. In Brasile inizi\u00f2 anche una carriera di caratterista cinematografico, recitando nei film \"L'uomo di Rio\" (1964) e \"Agente 007 - Thunderball (Operazione tuono)\" (1965), che gli diedero una notoriet\u00e0 internazionale e ne favorirono il ritorno in Italia.\nIl ritorno in Italia.\nRientrato nei primi anni sessanta, trov\u00f2 un cinema molto diverso da quello che aveva lasciato e in pieno sviluppo. Si specializzer\u00e0 nelle parti del \"cattivo\", sia nei film western o d'azione sia, con una certa autoironia, nelle commedie, dove interpret\u00f2 frequentemente personaggi malvagi o potenti. A 45 anni era tra i pochi attori italiani che sapessero recitare anche in inglese e grazie alla bravura e alla preparazione professionale venne ingaggiato come protagonista o comprimario in numerosi film internazionali, ottenendo anche il ruolo del villain nella saga dei film James Bond Agente 007 - Thunderball (Operazione tuono), per poi ottenere ruoli importanti in altri film tra cui: \"Il tormento e l'estasi\" (1965) di Carol Reed, \"Il colonnello Von Ryan\" (1965) di Mark Robson, \"Grand Prix\" (1966) di John Frankenheimer, \"Masquerade\" (1967) di Joseph L. Mankiewicz, \"Il fantasma della libert\u00e0\" (1974) di Luis Bu\u00f1uel.\nNel 1969 usc\u00ec l'unico film italiano da lui diretto, realizzato con i suoi compagni d'accademia Vittorio Gassman e Luciano Lucignani, l'autobiografico \"L'alibi\". In Italia raggiunse l'apice del successo quando entr\u00f2 a far parte del \"cast\" della fortunata trilogia composta da \"Amici miei\" (1975), \"Amici miei - Atto II\u00ba\" (1982) e \"Amici miei - Atto III\u00ba\" (1985), nei panni del professor Sassaroli, un primario ospedaliero brillante ma annoiato dal lavoro, che si unisce alle allegre \"zingarate\" di un gruppo di amici fiorentini.\nTelevisione.\nDiretto da Daniele D'Anza, nel 1972 interpret\u00f2 il medico nazista nello sceneggiato Rai \"Il sospetto\"; inoltre vest\u00ec i panni del poliziotto italo-americano Joe Petrosino nello sceneggiato omonimo mentre, tre anni dopo, interpret\u00f2 Don Mariano D'Agr\u00f2 nello sceneggiato \"L'amaro caso della baronessa di Carini\" (1975).\nNella memoria del pubblico italiano il suo volto resta legato al ruolo di lord James Brooke, acerrimo nemico della \"Tigre di Mompracem\", interpretata da Kabir Bedi, nella miniserie televisiva \"Sandokan\" (1976), diretta da Sergio Sollima. Sulla scia del successo del personaggio di Brooke, gli venne affidata l'eredit\u00e0 di Giampiero Albertini nello \"spot\" della Ignis, noto marchio di elettrodomestici. Nel 1981 prese parte al \"kolossal\" storico televisivo inglese \"I Borgia\", in cui interpret\u00f2 (dopo avere impersonato vari prelati e cardinali) la parte di Rodrigo Borgia, salito al soglio pontificio come Papa Alessandro VI.\nGli ultimi anni e la morte.\nTornato al teatro negli anni ottanta, venne ricoverato per infarto la sera della rappresentazione teatrale dei \"Misteri di Pietroburgo\" di Dostoevskij al Teatro di Siena. Vittorio Gassman prese il suo posto sul palcoscenico. Il 19 febbraio 1986 Celi mor\u00ec per un arresto cardiocircolatorio. La morte lo colse precisamente 40 anni dopo quella di suo padre, avvenuta il 19 febbraio 1946. \u00c8 sepolto nel cimitero monumentale di Messina.\nVita privata.\nAdolfo Celi si spos\u00f2 tre volte: con Tonia Carrero dal 1951 al 1963, con Mar\u00edlia Branco dal 1964 al 1965, e con Veronica Lazar dal 1966 fino al 1986. Da quest'ultima ebbe due figli: Alessandra (1966), attrice, e Leonardo (1968), autore del documentario \"Adolfo Celi, un uomo per due culture\", realizzato nel 2006 per ricordare il padre a vent'anni dalla scomparsa e presentato nel 2008 alla Festa del Cinema di Roma nell'ambito della rassegna organizzata dalla Fondazione Ente dello Spettacolo \"Adolfo Celi e i ragazzi tornati dal Brasile\".\nOmaggi.\nNella zona nord di Roma gli \u00e8 stata intitolata una via.\nNel ventennale della scomparsa \u00e8 stata posta una targa commemorativa nella casa natale di Celi in via Brescia nel Quartiere Lombardo. Gli \u00e8 stata inoltre intitolata una via nella zona sud della citt\u00e0, con una cerimonia alla presenza di Kabir Bedi, che recit\u00f2 con Celi in \"Sandokan\". Con quell'esperienza, Celi riusc\u00ec a prendere il volo verso Roma. \"Sono nato nel Quartiere Lombardo... e ho ancora tantissimi amici di grande intelligenza e profonda cultura. \u00c8 vero che il terremoto, ma anche il secondo conflitto mondiale, hanno fatto abbandonare a molti la citt\u00e0. Dopo la maturit\u00e0, nel 1940, sentivamo fortissima l'aria del continente e l'inizio dei bombardamenti contribu\u00ec a far lasciare Messina\", raccont\u00f2 Celi.\nDoppiatori italiani.\nCome diversi attori italiani, anche Celi \u00e8 stato pi\u00f9 volte doppiato. Di seguito le principali voci:"}
{"id": "310829", "revid": "1889177", "url": "https://it.wikipedia.org/wiki?curid=310829", "title": "Cablogramma", "text": "Il termine cablogramma \u00e8 composto dalla parola inglese \"cable\" (cavo, gomena) e da quella greca \"gramma\" (suffisso con il significato di dispaccio).\nDescrizione.\nIl cablogramma \u00e8 quindi un messaggio telegrafico che viene inviato attraverso un cavo sottomarino.\nUtilizzati ampiamente in occasione dei conflitti mondiali, i cablogrammi vennero tecnologicamente sorpassati dalla trasmissione via radio.\nIl primo cablogramma fu inviato nel 1858. Esso \u00e8 stato prevalentemente impiegato per inviare messaggi in codice non intercettabili tra le varie sedi diplomatiche.\nIl cablogramma \u00e8 stampabile ed \u00e8 facilmente comparabile al pi\u00f9 noto telegramma cartaceo."}
{"id": "310830", "revid": "121658", "url": "https://it.wikipedia.org/wiki?curid=310830", "title": "Sandro Gindro", "text": "Non vedente, a Torino compie gli studi musicali (pianoforte e composizione) sotto la guida del Maestro Francesco Perello e consegue la laurea in filosofia. Nel corso degli anni sessanta svolge ricerche etnomusicologiche, scrive i primi lavori per il teatro (nel 1962, una giuria composta da Alberto Blandi, Giorgio De Maria, Gian Maria Guglielmino, Luciano Lucignani e Gian Renzo Morteo gli conferisce il \"Premio CUT - Centro Universitario Teatrale Torino\" per l'atto unico \"Il monaco e il pagliaccio\") e collabora con la compagnia del \"Teatro delle Dieci\", diretta da Massimo Scaglione.\nNei primi anni settanta si trasferisce a Roma, ove perfeziona gli studi musicali presso Boris Porena e completa la formazione psicoanalitica in ambito freudiano, frequentando il centro \"Lo Spazio Psicoanalitico\", diretto da Paolo Perrotti.\nDall'esperienza freudiana prende successivamente le mosse un percorso autonomo di teorizzazione sulla psicoanalisi, che Gindro compie legando la propria figura alla sigla \"Psicoanalisi Contro\", che \u00e8 il nome di: un'associazione culturale, una casa editrice, una rivista ed un centro di psicoterapia ad indirizzo psicoanalitico, di cui Gindro stesso rimane supervisore e didatta fino al 2002. \u00c8 anche docente per un lustro di Storia e Filosofia presso il Liceo Scientifico F. Enriques di Ostia Lido. \"Suoi allievi, che ne serberanno ricordo importante, diverranno professionisti, curiosi interpreti della realt\u00e0 quotidiana.\" (Ciro Luigi Minieri)\nGli anni ottanta lo vedono protagonista di un'intensa attivit\u00e0 divulgativa, per il tramite di seminari pubblici, che si svolgono a Roma, dapprima presso il Convento Occupato e successivamente presso il Teatro Eliseo. L'ampia esperienza clinica ed il costante dialogo col pubblico dei seminari si coniugano con una costante attenzione agli sviluppi del pensiero psicoanalitico internazionale e conducono Gindro alla maturazione di una propria metapsicologia, progressivamente messa a punto sia sulle pagine della rivista, sia nei numerosi saggi pubblicati a partire dal 1983.\nQuesti i tratti peculiari dell'impianto metapsicologico gindriano:\nNel 1987, Gindro fonda l'Istituto Psicoanalitico per le Ricerche Sociali, destinato a promuovere l'applicazione della psicoanalisi, in primo luogo la nozione di \"inconscio sociale\", in ambito extraclinico ed in particolare nel campo della ricerca sociale. Sotto la guida del fondatore, l'Istituto si occupa di ricerca e formazione, per conto di enti pubblici, concentrando la propria attenzione sulla prevenzione del disagio dell'infanzia e dell'adolescenza, sulle questioni emergenti nell'ambito della nascente bioetica, sulle tematiche connesse all'immigrazione ed alle relazioni interetniche.\nA partire dagli anni novanta, l'interesse di Gindro si polarizza su alcuni temi ai quali egli continua a lavorare fino alla sua scomparsa: \nTrascorre gli ultimi anni tra Roma e Parigi.\nAll'attivit\u00e0 clinica e scientifica, Gindro ha costantemente affiancato, ponendola sullo stesso piano, quella di artista. La produzione teatrale (1959-2000) conta 49 titoli, tra cui sono compresi numerosi lavori dedicati specificamente ai ragazzi. La produzione musicale conta circa 100 titoli e comprende alcune canzoni, accanto a numerose composizioni per strumento solista, da camera e sinfoniche (oltre alle musiche di scena composte per il teatro). In campo musicale il nome di Gindro \u00e8 legato agli \"Incontri di Musica Sacra Contemporanea\", rassegna di prime esecuzioni assolute, unica in Italia, ideata e fondata da Gindro stesso nel 1988, giunta alla decima edizione nel 2005."}
{"id": "310836", "revid": "101411", "url": "https://it.wikipedia.org/wiki?curid=310836", "title": "Bistecca fiorentina", "text": ""}
{"id": "310850", "revid": "762947", "url": "https://it.wikipedia.org/wiki?curid=310850", "title": "Copi", "text": "Biografia.\nDi chiare origini italiane, Copi era molto legato all'Italia, tanto che teneva a ricordare spesso che il suo cognome proveniva da Diano Marina in provincia di Imperia, paese d'origine del suo bisnonno paterno.\nFin da molto giovane mostra un talento precoce per il disegno: all'et\u00e0 di 16 anni gi\u00e0 collabora ad un giornale satirico (\"Tia Vicente\").\nA causa delle idee politiche anarchiche dei genitori (il padre era direttore di un giornale e deputato anti-peronista), Copi fu costretto a cambiare spesso citt\u00e0 e nazione, passando dall'Argentina all'Uruguay fino alla Francia.\nNegli anni sessanta, arrivato a Parigi, Copi si fece conoscere nel \"Nouvel Observateur\" con il suo personaggio della \"donna seduta\", dalle vedute piccoloborghesi, che si lancia in discussioni surreali con un pollo chiacchierone o un topo sfacciato.\nOltre ad avere successo grazie alla sua carriera come fumettista (le sue opere erano tradotte con regolarit\u00e0 anche da Linus in Italia, dove era noto quanto in Francia), e artista (straordinarie le sue sintesi grafiche), Copi collabor\u00f2 con diversi giornali e scrisse numerosi romanzi ed opere teatrali (nelle quali spesso recitava come protagonista en travesti), ancora oggi messe in scena in tutto il mondo.\nFece parte del gruppo \"Tse\", un'associazione di artisti franco-argentini con cui nel 1969 cur\u00f2 la biografia di Evita Per\u00f3n. Con loro realizz\u00f2 anche opere teatrali in cui metteva in scena l'incomunicabilit\u00e0 dei personaggi, ispirandosi in ci\u00f2 all'opera di Samuel Beckett.\nNel 1971 scrisse e diede alle stampe \"L'homosexuel ou la difficult\u00e9 de s'exprimer\" (in italiano \"L'omosessuale o la difficolt\u00e0 di esprimersi\"), con cui rese palese la sua sessualit\u00e0. Dotato di un grande senso dell'umorismo, spesso autoironico, dedic\u00f2 al tema gay negli anni settanta il romanzo satirico-camp \"Il ballo delle checche\" e collabor\u00f2 col periodico gay parigino \"Gai Pied\". I fumetti nati da tale collaborazione sono stati raccolti e tradotti in Italia col titolo \"Il fantastico mondo dei gay (e delle loro mamme)\".\nAlla fine degli anni settanta, durante una sua visita a Roma, partecip\u00f2 ad una delle trasmissioni di Arte Contemporanea pi\u00f9 seguite in Italia, condotta da Cleto Polcina e realizzata da Luigi Del Mastro. Ospite di TeleRoma 56, la televisione privata di propriet\u00e0 dell'Architetto Prof. Bruno Zevi, Copi intrattenne in diretta i telespettatori con i suoi racconti e i suoi disegni, per due puntate. Cfr. alla sezione \"Disegni Inediti\".\nNel 1980 fu scelto in qualit\u00e0 di attore da Mario Missiroli, allora direttore artistico e regista del Teatro Stabile di Torino; avevano gi\u00e0 lavorato insieme nel 1971, in occasione della prima italiana di Eva Peron. Fu chiamato ad interpretare la parte di 'Madame' nel dramma \"Les bonnes\" di Jean Genet; sue compagne di scena Adriana Asti e Manuela Kustermann.\nNel 1985 si rec\u00f2 a Venezia, per presentare \"La nuit de Madame Lucienne\", complicata e pirandelliana commedia in cui, come sempre, le donne sono tutte castratrici, e gli uomini tutti travestiti.\nPochi giorni prima di morire gli fu assegnato il 'Gran premio di letteratura drammatica 1987 della citt\u00e0 di Parigi'.\nCopi fu colpito dall'Aids, ma neppure su questa malattia rinunci\u00f2 a fare un graffiante sarcasmo: poco prima di morire scrisse \"Una visita inopportuna\", che aveva per protagonista un malato di Aids (interpretato in scena da Copi stesso) che veniva visitato dalla Morte. L'opera venne stampata postuma."}
{"id": "310851", "revid": "125111802", "url": "https://it.wikipedia.org/wiki?curid=310851", "title": "Pim Fortuyn", "text": "Biografia.\nPim Fortuyn studi\u00f2 sociologia alla Libera Universit\u00e0 di Amsterdam divenendo poi assistente universitario di sociologia all'Universit\u00e0 di Groningen e all'Universit\u00e0 Erasmo da Rotterdam.\nIl suo percorso politico fu relativamente atipico, perch\u00e9 fu membro del Partito Socialista, che tent\u00f2 invano di aderire al Partito Comunista, del Partito del Lavoro (PvdA) e, alla fine, fond\u00f2 un movimento liberal-conservatore e antislamista, la lista Pim Fortuyn, definita di estrema destra da alcuni suoi avversari, etichetta che lui stesso ricus\u00f2 formalmente. Fu paragonato a Jean-Marie Le Pen e soprannominato \"Haider di Rotterdam\" dai detrattori, ma egli respinse questi paragoni, dicendo invece di ammirare politici come il socialdemocratico Joop den Uyl e il presidente statunitense John Fitzgerald Kennedy.\nDefin\u00ec la sua piattaforma politica come liberale, laica, a favore di libert\u00e0 e diritti civili, deregulation, diritti LGBT (era omosessuale dichiarato) e delle donne, democrazia diretta, repubblicanesimo e di una politica antislamista.\nFortuyn venne assassinato da Volkert van der Graaf, un estremista ambientalista e animalista nel 2002, poco dopo la fondazione del suo partito. \u00c8 sepolto in Italia nel comune friulano di San Giorgio della Richinvelda (PN), paese che egli amava e dove risiedeva in una casa di sua propriet\u00e0.\nLe scelte politiche.\nLa sua omosessualit\u00e0 dichiarata contribu\u00ec a tenerlo a distanza dai numerosi partiti conosciuti per programmi che mettono l'accento sulla difesa dei valori della famiglia (religiosi o di estrema destra). Fu eletto capolista per il movimento di estrema destra \"Leefbaar Nederland\" (\"Olanda Vivibile\") vincendone le primarie. In seguito, la direzione di Leefbaar Nederland, composta da Henk Westbroek, Willem van Kooten e Jan Nagel, trasform\u00f2 il movimento in un vero e proprio partito. Fortuyn fece sapere di non approvare, ma non diede vita a polemiche.\nIl 9 febbraio 2002 usc\u00ec un'intervista nel quotidiano \"De Volkskrant\" in cui Fortuyn affermava per l'ennesima volta di non essere razzista e di non voler espellere alcun immigrato, nemmeno i clandestini (al contrario del leader populista Hans Janmaat, a cui spesso veniva paragonato), ma che l'Olanda era troppo piena e i confini dovevano essere chiusi. Quando l'intervistatore gli fece notare che questa non era la linea del partito, Fortuyn rispose di non dover dare troppo peso a ci\u00f2 che gli viene detto dal partito. La sera stessa Leefbaar Nederland organizz\u00f2 una riunione straordinaria in cui deliber\u00f2 la rimozione di Fortuyn da capolista.\nAlla sua uscita dalla riunione, Fortuyn pronunci\u00f2 la frase: \"Vergis u niet. Ik word Minister-President van dit land!\" (\"Non sbagliatevi. Io sar\u00f2 Premier di questo Paese!\")\nL'11 febbraio 2002, in vista delle elezioni legislative, Pim Fortuyn fond\u00f2 la Lista Pim Fortuyn (\"Lijst Pim Fortuyn\", LPF), movimento che raccolse rapidamente numerosi membri e simpatizzanti di \"Leefbaar Nederland\". La sezione di Rotterdam di \"Leefbaar Nederland\" si scisse mantenendo Fortuyn come leader. Nel marzo 2002, ottenne il 36% dei seggi a Rotterdam nelle elezioni per il consiglio di distretto, divenendo anche il primo partito della citt\u00e0 dopo trent'anni di dominazione del partito social-democratico, che fu costretto all'opposizione.\nIl 6 maggio 2002, a nove giorni dalle elezioni politiche, Pim Fortuyn fu ucciso all'uscita da una stazione radiofonica alla quale aveva appena concesso una intervista per la campagna elettorale. Questo assassinio ha causato una forte emozione nei Paesi Bassi: la regina Beatrice stessa ebbe ad esprimere la sua costernazione. Forse in parte anche a causa dell'emozione causata dall'omicidio, il popolo olandese accord\u00f2 1.614.801 voti all'LPF, che permise l'elezione di ventisei deputati alla camera bassa del Parlamento (pari al 17% dei centocinquanta seggi dell'assemblea). La LPF divenne anche il secondo partito olandese.\nLa squadra di calcio Feyenoord Rotterdam gli dedic\u00f2 la vittoria della Coppa UEFA ottenuta pochi giorni dopo la sua morte.\nNonostante fosse entrata a far parte della coalizione di governo di Jan Peter Balkenende, il nuovo primo ministro democristiano, la Lista Pim Fortuyn, priva del suo capo, entr\u00f2 rapidamente in una crisi che si concluse qualche mese pi\u00f9 tardi con lo scioglimento del gabinetto di governo. In occasione delle elezioni anticipate del gennaio 2003, il partito sub\u00ec infine un forte riflusso elettorale, raccogliendo 549.975 voti (5,7%) e otto seggi, passando dal secondo al quinto posto, ed essendo cos\u00ec confinato all'opposizione fino allo scioglimento, avvenuto nel 2008.\nPim Fortuyn amava molto l'Italia. Dopo i funerali, con rito cattolico, avvenuti nel paese natale, il corpo \u00e8 stato sepolto in Italia, a Provesano, frazione di San Giorgio della Richinvelda, in provincia di Pordenone, dove aveva una casa. Tale era infatti la volont\u00e0 di Fortuyn, espressa quando ancora in vita. Sulla tomba \u00e8 inciso il seguente epitaffio: \"Loquendi libertatem custodiamus\" (\"salvaguardiamo la libert\u00e0 di parola\").\nNel cimitero Westerveld a Driehuis rimane invece solo una lapide commemorativa.\nOpinioni su Islam ed accoglienza.\nLe sue posizioni politiche furono contraddistinte dalla sua preoccupazione per l'Islam e sull'immigrazione extra-europea nei Paesi Bassi. Bas\u00f2 i suoi discorsi sull'argomento delle differenze culturali e sulla presunta assenza di volont\u00e0 d'integrazione della maggior parte degli immigrati, ma non ha mai evocato gli argomenti del razzismo. Infatti, Pim Fortuyn ripet\u00e9 numerose volte di non avere niente in comune con i partiti abitualmente classificati all'estrema destra quali il FP\u00d6 in Austria, il Front National in Francia, o ancora il Vlaams Blok nel Belgio fiammingo. Ha ammesso, solo, di riconoscersi come nazionalista. La figura di Fortuyn giunse soprattutto all'estero con un'immagine non corrispondente alla realt\u00e0. \u00c8 difficile inquadrare con precisione il personaggio. Egli, forse, non era di estrema destra, ma desiderava gestire l'immigrazione. Una posizione che forse pu\u00f2 avvicinarsi, in parte, a quella espressa successivamente da Francis Fukuyama. \nNell'agosto 2001 il quotidiano \"Rotterdams Dagblad\" pubblic\u00f2 una sua dichiarazione dove, tra l'altro, affermava: \nIl 9 febbraio 2002 dichiar\u00f2 al giornale olandese \"De Volkskrant\" che sedici milioni di abitanti nei Paesi Bassi erano una cifra sufficientemente elevata, e che l'accettazione di 40.000 domande d'asilo all'anno era una politica che doveva cessare.\nDisse inoltre che, ai suoi occhi, l'articolo 7 della costituzione, che garantisce la libert\u00e0 di parola, \u00e8 pi\u00f9 importante dell'articolo 1, che si oppone a tutte le discriminazioni. Ebbe cura, in questa occasione, di prendere le distanze dalle posizioni espresse negli anni ottanta dal Centrumpartij di Janmaat, che chiedeva l'espulsione degli stranieri dal paese, mentre egli stimava che una loro sufficiente integrazione avrebbe fatto s\u00ec che la questione della loro presenza non si ponesse pi\u00f9.\nUna delle paure di Fortuyn era l'intolleranza della comunit\u00e0 musulmana. Nel 2002, in un dibattito televisivo, Fortuyn provoc\u00f2 un religioso musulmano dichiarando la sua omosessualit\u00e0. Alla fine l'imam esplose apostrofando Fortuyn con termini fortemente anti-omosessuali. Fortuyn con calma si gir\u00f2 verso la telecamera e, rivolgendosi direttamente ai telespettatori, disse loro che questo \u00e8 il genere di cavallo di Troia dell'intolleranza che gli olandesi stanno accogliendo nella loro societ\u00e0 nel nome del multiculturalismo.\nAl quotidiano olandese \"Volkskrant\", che gli chiedeva se odiasse l'Islam, rispose: \nNel 1997 Fortuyn scrisse un libro intitolato \"Contro l'islamizzazione della nostra cultura,\" tradotto in italiano dall'Associazione Culturale Carlo Cattaneo di Pordenone."}
{"id": "310855", "revid": "9852444", "url": "https://it.wikipedia.org/wiki?curid=310855", "title": "Rete4", "text": ""}
{"id": "310862", "revid": "34194", "url": "https://it.wikipedia.org/wiki?curid=310862", "title": "Nintendo DS lite", "text": ""}
{"id": "310866", "revid": "729019", "url": "https://it.wikipedia.org/wiki?curid=310866", "title": "Pat Sanderson", "text": "Biografia.\nInizi\u00f2 a giocare a rugby fin dalle elementari, frequentate a Bury; al tempo delle superiori rappresent\u00f2 l'Inghilterra a livello U-16 scolastico e, nel 1996, fu ingaggiato dal Manchester Sale, poi divenuti Sale Sharks. Ai tempi della militanza in tale club fu chiamato dall'Inghilterra U-21 e poi dalla rappresentativa \u201cA\u201d.\nNel 1998 si trasfer\u00ec a Londra negli Harlequins, facendo seguito alla sua prima convocazione in Nazionale maggiore, giunta nel corso del \"tour\" dell'Emisfero Sud in Australia, Nuova Zelanda e Sudafrica.\nPer tre anni non disput\u00f2 pi\u00f9 incontri internazionali, venendo chiamato nuovamente per il \"tour\" del Nordamerica dell'estate del 2001 (due \"test match\" contro il e uno contro gli ). Agli Harlequins sono legati i successi di Sanderson, a livello sia di club che internazionale: il giocatore vanta infatti a tutt'oggi nel suo \"palmar\u00e8s\" due European Challenge Cup vinte nel 2001 e nel 2004.\nNel 2004 si trasfer\u00ec al neopromosso Worcester, e diede un rilevante contributo alla permanenza in Premiership del club nella sua prima stagione, risultando alla fine del campionato miglior giocatore del 2004-05, cosa questa che gli valse il ritorno in Nazionale in occasione dei \"test\" autunnali; nel 2006 disput\u00f2 i \"test match\" del \"tour\" australiano da capitano, ma l'avvicendamento a C.T. da Andy Robinson a Brian Ashton si tradusse in sempre minori occasioni di scendere in campo.\nL'ultimo incontro risale al maggio 2007 e da allora Sanderson non fu pi\u00f9 utilizzato, n\u00e9 per i \"test\" premondiali n\u00e9, a minor ragione, per la Coppa del Mondo in Francia.\nPat Sanderson ricopr\u00ec in passato l'incarico di presidente dell'associazione inglese rugbisti professionisti, organo del quale fu anche consigliere; il suo impegno \u00e8 particolarmente orientato all'attenzione ai problemi derivanti dagli infortuni, ai quali anch'egli deve imputare numerose interruzioni di carriera e financo la sua fine anticipata: il suo ritiro definitivo, infatti, giunse dopo un lungo periodo di inattivit\u00e0 nell'agosto 2011 a seguito dell'impossibilit\u00e0 di recuperare a livello agonistico da un infortunio alla spalla."}
{"id": "310867", "revid": "767487", "url": "https://it.wikipedia.org/wiki?curid=310867", "title": "Bella ma pericolosa", "text": "\"Bella ma pericolosa (She Couldn't Say No)\" \u00e8 un film del 1954 diretto da Lloyd Bacon.\nTrama.\nCinzia, da bambina, venne salvata dalla generosit\u00e0 dei compaesani che fecero una colletta per farla curare, dato che il padre era senza mezzi.\nIl padre fece in seguito fortuna e ora Cinzia Lane \u00e8 diventata una ricca ereditiera. Dopo quasi venti anni dall'epoca del suo salvataggio torna nei luoghi dell'infanzia, per sdebitarsi con le persone che le salvarono la vita. Cerca il buon dottore che la guar\u00ec ma scopre che \u00e8 morto. C'\u00e8 per\u00f2 il figlio, a sua volta diventato medico del villaggio, che non ha affatto bisogno di essere beneficiato e di cui Cinzia si innamora. Dopo una serie di avventure l'ereditiera lo sposa."}
{"id": "310870", "revid": "965226", "url": "https://it.wikipedia.org/wiki?curid=310870", "title": "Federazione Italiana Metalmeccanici", "text": "La FIM-CISL \u00e8 la \"Federazione Italiana Metalmeccanici\" aderente al sindacato Confederazione Italiana Sindacati Lavoratori (CISL).\nAssociazione.\nLa FIM \u00e8 un'associazione democratica, autonoma da partiti e istituzioni, costituita dalla libera adesione dei lavoratori dell'industria metalmeccanica in tutta Italia. Lo scopo costitutivo della FIM \u00e8 la contrattazione, cio\u00e8 la ricerca di intese con le proprie controparti (imprese e istituzioni) per migliorare le condizioni di vita e di lavoro dei lavoratori metalmeccanici. Nell'articolo 3 dello statuto della FIM \u00e8 scritto: \"La FIM riunisce tutti i lavoratori metalmeccanici decisi \u2013 nel reciproco rispetto delle proprie opinioni personali, filosofiche, morali, religiose e politiche \u2013 a difendere i loro comuni interessi e a lottare per rafforzare una societ\u00e0 democratica di persone libere e responsabili\". Al 31 dicembre 2005 conta iscritti, ed opera attraverso una rete di oltre delegati presenti nelle aziende del settore, coordinati da 370 operatori a tempo pieno.\nStoria.\nIl 30 marzo 1950 a Milano si riuniscono, in una commissione paritetica, i rappresentanti dei sindacati Fillm e Silm: partecipano componenti maggioritarie di tradizione cattolico-popolare, ed altre di ispirazione repubblicana e socialista democratica. Forti di iscritti, concludono un accordo di unificazione per costituire un unico sindacato di categoria, che prender\u00e0 il nome FIM, Federazione Italiana dei Metalmeccanici. Provvisoriamente viene nominato come segretario generale Franco Volont\u00e8, il quale verr\u00e0 confermato al primo congresso (Genova, 12-14 ottobre 1951, data di nascita ufficiale della FIM).\nA Roma il 1\u00ba maggio 1950 nasce la CISL, \"Confederazione Italiana Sindacati Lavoratori\" cui aderisce la FIM.\nGli anni cinquanta.\nIl secondo congresso conferma Franco Volont\u00e8 come segretario generale ed approva lo Statuto. Il clima sociale e politico sta cambiando, emergono nuovi quadri, tra i quali Pierre Carniti e Franco Bentivogli, futuri segretari generali della FIM, impegnati a gettare le basi per un rinnovamento della FIM e della CISL. Nello stesso anno viene firmato il contratto dei metalmeccanici, che per\u00f2 non soddisfa le richieste della FIM, che non lo ritiene adatto ad una societ\u00e0 in fermento e in rapida trasformazione.\nGli anni sessanta.\nNel novembre 1962 Volont\u00e8 si dimette: al suo posto viene eletto Luigi Macario, grande figura di innovatore, che sar\u00e0 confermato nei successivi congressi. Gli anni sessanta sono un periodo di profondi e rapidi cambiamenti nel mondo del lavoro italiano: di grande importanza \u00e8 il contratto nazionale del febbraio 1963, soprattutto per la conquista del diritto alla contrattazione aziendale. La fine del decennio \u00e8 caratterizzata dalle agitazioni studentesche del 1968 e dalla mobilitazione dei lavoratori del cosiddetto \"autunno caldo\" nel 1969. I metalmeccanici sono in prima linea, e tra essi la FIM, il cui impegno viene premiato con un forte aumento degli iscritti. Il contratto della fine del 1969 segna un grande successo del sindacato: si ottengono la riduzione della settimana lavorativa a 40 ore, consistenti aumenti salariali, nuovi diritti sindacali, un ruolo riconosciuto per i delegati ed i consigli sindacali e la conferma della contrattazione aziendale.\nGli anni settanta.\nNell'aprile 1970 Macario diventa segretario della CISL; nuovo segretario della FIM \u00e8 Pierre Carniti. Il 20 maggio 1970 nasce lo \u201cStatuto dei lavoratori\u201d (Legge 300), uno dei frutti della grande stagione di lotte e conquiste degli anni sessanta. Queste conquiste sindacali favoriscono l'idea di unificare i grandi sindacati CGIL, CISL e UIL e le relative branche settoriali, che per i metalmeccanici sono rispettivamente la FIOM, la FIM e la UILM. Il 19-20 maggio 1972, a Milano, la FIM celebra un congresso straordinario \"di scioglimento\" (VII congresso), in previsione dell'unit\u00e0 con la FIOM e la UILM, ma l'unico risultato sar\u00e0 la creazione provvisoria della Flm (Federazione lavoratori metalmeccanici).\nAll'ottavo congresso nazionale 1973 Pierre Carniti \u00e8 confermato segretario della FIM, e nella segreteria nazionale entra Franco Bentivogli, che il 23 settembre 1974 succeder\u00e0 a Carniti, entrato nella segreteria confederale; la CISL risulta guidata da due ex sindacalisti metalmeccanici, Macario e Carniti, rispettivamente segretario generale e segretario generale aggiunto.\nLa fine del decennio \u00e8 segnata, sul terreno sindacale, dall'aspra vertenza per il contratto nazionale dei metalmeccanici (1979), con al centro la rivendicazione della riduzione dell'orario di lavoro con il celebre slogan \"Lavorare meno per lavorare tutti\".\nGli anni ottanta.\nNei primi anni ottanta si acuiscono le tensioni tra i sindacati confederali, e con particolare asprezza all'interno della Flm. La FIM comincia ad attrezzarsi in proprio sul terreno della formazione e della comunicazione: nel 1982 si inaugura il Romitorio, il centro nazionale di formazione della FIM ad Amelia, e nasce \"Lettera FIM\", inizialmente come piccolo quindicinale per i delegati, poi rivista bimestrale negli anni novanta. Una prima rottura tra FIM, FIOM e UILM avviene nella vertenza contrattuale del 1983: la mediazione del ministro del lavoro Vincenzo Scotti viene accettata, ma con motivazioni diverse, da ciascuna organizzazione. Nel corso della vertenza, trascinatasi fino all'autunno del 1983, avviene il cambio della guardia al vertice della FIM: Franco Bentivogli entra in segreteria confederale, per dirigere le politiche sociali della CISL, e a prendere il suo posto \u00e8 chiamato Raffaele Morese. La rottura tra i sindacati confederali \u00e8 definitiva il 14 febbraio, con l'accordo detto \"di San Valentino\", firmato da CISL, UIL e dalla componente socialista della CGIL, ma respinto dalla maggioranza di questa organizzazione.\nNel settembre 1989 Raffaele Morese entra in segreteria confederale lasciando la guida della FIM a Gianni Italia.\nGli anni novanta.\nAl quattordicesimo congresso Gianni Italia chiude il suo mandato alla FIM, per andare a dirigere l'Iscos, l'Istituto della CISL per la cooperazione internazionale; al suo posto subentra Pier Paolo Baretta. Un anno e mezzo dopo, nuovo cambio della guardia: Baretta va in segreteria confederale e lo sostituisce Giorgio Caprioli. Sul piano organizzativo, gli anni novanta sono caratterizzati da un'intensa animazione della vita interna della FIM; in particolare viene affidata a Marco Bentivogli la nascita e lo sviluppo del gruppo dei Giovani FIM, con il loro portale web NGM (Network Giovani Metalmeccanici); sviluppo delle attivit\u00e0 di comunicazione (\u201cLettera FIM\u201d rivista, nascita di bollettini locali) e di formazione (con importanti esperienze decentrate). Sul piano sindacale, la FIM \u00e8 impegnata nello sviluppo della strategia della partecipazione, che trover\u00e0 una prima traduzione in importanti esperienze aziendali. Va inoltre ricordato il contratto nazionale del 1994, rinnovato in tempi rapidi e senza un'ora di sciopero: comincia a funzionare il modello sancito dal protocollo del 23 luglio 1993. Questo contratto apre la strada alla costituzione del fondo di previdenza complementare dei metalmeccanici, che verr\u00e0 formalizzato sotto il nome di \"Cometa\" con il contratto del 1997.\nDopo il 2000.\nI primi anni 2000 sono agitati dall'inasprirsi della conflittualit\u00e0 tra i sindacati, che culminer\u00e0 con il \u201cPatto per l'Italia\u201d (luglio 2002), sottoscritto con il governo di centro-destra dalla CISL e dalla UIL, ma non della CGIL. Tensione ancora pi\u00f9 alta tra i metalmeccanici, dove ben due rinnovi contrattuali nazionali\u00a0\u2013 biennio economico (3 luglio 2001) e normativo (7 maggio 2003) \u2013 saranno firmati solo da FIM e UILM, con l'opposizione della FIOM. Successivamente, nella vertenza per il contratto 2005-06, si ricompongono i rapporti e i tre sindacati metalmeccanici giungeranno insieme alla firma del rinnovo il 19 gennaio 2006, dopo quasi un anno di conflitto costellato da scioperi e manifestazioni.\nIl 13 novembre 2014 il Consiglio Generale, su indicazione del Segretario uscente Giuseppe Farina, elegge Marco Bentivogli come Segretario Generale con 134 voti su 143 votanti.\nNel 19\u00ba Congresso nazionale della Fim Cisl tenutosi a Roma il 7-9 giugno 2017 \u00e8 stato confermato alla guida dei metalmeccanici Cisl con 97% Segretario generale Marco Bentivogli.\nDopo le dimissioni di Marco Bentivogli del 19 giugno 2020, il Consiglio generale della Fim Cisl elegge con 137 voti su 140 Roberto Benaglia nuovo Segretario generale delle tute blu della Cisl il 14 luglio 2020."}
{"id": "310876", "revid": "125813729", "url": "https://it.wikipedia.org/wiki?curid=310876", "title": "Ada Negri", "text": "\u00c8 ricordata anche per essere stata la prima e unica donna a essere ammessa all'Accademia d'Italia.\nBiografia.\nAda Negri nacque a Lodi il 3 febbraio 1870. Le sue origini erano umili: suo padre Giuseppe era vetturino e sua madre, Vittoria Cornalba, tessitrice; pass\u00f2 l'infanzia nella portineria del palazzo dove la nonna, Giuseppina \"Peppina\" Panni, lavorava come custode presso la nobile famiglia Barni, legata al celebre mezzosoprano Giuditta Grisi, di cui Peppina era stata governante; sul rapporto tra Grisi e la sua famiglia, Ada costruir\u00e0 il mito della propria infanzia. In portineria Ada passava molto tempo sola, osservando il passaggio delle persone, come descritto nel romanzo autobiografico \"Stella Mattutina\" (1921). \nAd appena un anno dalla nascita rimase orfana del padre, avvinazzato e avvezzo al canto, considerato, dunque, un peso dalla madre: fu grazie ai sacrifici di questa, la quale riusc\u00ec ad ottenere un lavoro in fabbrica con un conseguente guadagno sicuro, che Ada pot\u00e9 frequentare la Scuola Normale femminile di Lodi, ottenendo il diploma di insegnante elementare.\nIl suo primo impiego fu al Collegio Femminile di Codogno, nel 1887. La vera esperienza d'insegnamento che segn\u00f2 la sua vita e la produzione artistica, per\u00f2, fu intrapresa a partire dal 1888, nella scuola elementare di Motta Visconti, \"paesotto\" sul confine tra le province di Milano e Pavia, nel quale Ada pass\u00f2 il periodo pi\u00f9 felice della sua vita. Al mestiere di maestra \u00e8 legata e contemporanea l'attivit\u00e0 di poetessa: fu in questo periodo che la Negri inizi\u00f2 a pubblicare i suoi scritti su un giornale lombardo, il \"Fanfulla\" di Lodi. In questo periodo compose le poesie poi pubblicate nel 1892 nella raccolta \"Fatalit\u00e0\": questo libro ebbe un grande successo, portando Ada ad acquistare grande fama, a tal punto che, su decreto del ministro Zanardelli, le fu conferito il titolo di docente \"per chiara fama\" presso l\"'Istituto superiore \"Gaetana Agnesi\"\" di Milano. Cos\u00ec si trasfer\u00ec con la madre nel capoluogo lombardo.\nA Milano entr\u00f2 in contatto con i membri del Partito socialista italiano, anche grazie agli apprezzamenti ricevuti da alcuni di essi per la propria produzione poetica, nella quale \u00e8 molto sentita la questione sociale. Tra loro ebbe un ruolo fondamentale il giornalista Ettore Patrizi, col quale ebbe intense relazioni epistolari; conobbe poi Filippo Turati, Benito Mussolini e Anna Kuliscioff (della quale ebbe a dire di sentirsi \"sorella ideale\").\nNel 1894 vinse il \"Premio Giannina Milli\" per la poesia. Nello stesso anno usc\u00ec la sua seconda raccolta di poesie, \"Tempeste\", meno apprezzata di \"Fatalit\u00e0\", nonch\u00e9 vittima di una forte critica da parte di Luigi Pirandello. In questo periodo la sua lirica si concentr\u00f2 soprattutto su temi sociali ed ebbe forti toni di denuncia, tanto da farla definire \"la poetessa del Quarto Stato\".\nIl 1896 fu l'anno di uno sbrigativo e presto fallimentare matrimonio con Giovanni Garlanda, industriale tessile di Biella, dal quale ebbe la figlia Bianca, ispiratrice di molte poesie, e un'altra bambina, Vittoria, che mor\u00ec dopo un mese di vita. \nDa questo periodo le sue vicende personali modificarono fortemente la sua poetica e le sue opere divennero fortemente introspettive e autobiografiche, come si vede in \"Maternit\u00e0\", pubblicata nel 1904, e \"Dal Profondo\" (1910). \nLa separazione con Garlanda avvenne nel 1913, anno in cui la Negri si trasfer\u00ec a Zurigo, dove rimase fino all'inizio della prima guerra mondiale e dove strinse amicizia, tra gli altri, con Fulcieri Paulucci di Calboli; a Zurigo scrive \"Esilio\", pubblicato nel 1914, opera con evidente riferimento autobiografico, e la raccolta di novelle \"Le solitarie\", pubblicata nel 1917, opera moderna ed attenta alle molte sfaccettature della tematica femminile. L'anno seguente esce \"Orazioni\", raccolta di odi alla patria: gli anni della guerra avevano trasformato la passione civile in patriottismo, accompagnato all'avvicinamento alle posizioni mussoliniane. Dal 1915 si ha traccia della sua presenza a Lodi attraverso la corrispondenza con l'attrice Paola Pezzaglia, interprete sulle scene della sua poesia.\nLa corda principale della sua poesia erano ormai i sentimenti e, avanzando gli anni, la memoria: nel 1919, lo stesso anno in cui mor\u00ec la madre Vittoria, nacque una nuova raccolta di poesie basata su una nuova esperienza sentimentale, \"Il libro di Mara\", raccolta inusuale per la societ\u00e0 cattolica e conservatrice di quell'epoca. Due anni dopo, nel 1921, anno del matrimonio della figlia Bianca, \u00e8 la volta di \"Stella mattutina\", romanzo autobiografico di successo.\nNel 1926 e nel 1927 Ada Negri venne nominata al Premio Nobel per la Letteratura. In questi anni trascorse diversi mesi a Pavia, citt\u00e0 a cui rimase molto legata, spesso risiedendo a Palazzo Cornazzani, dove gi\u00e0 avevano abitato Ugo Foscolo e Albert Einstein.\nNel 1931 l'autrice fu insignita del \"Premio Mussolini\" per la carriera; erano gli anni in cui Benito Mussolini ancora utilizzava i rapporti nati nel suo periodo socialista. Il premio consacr\u00f2 Ada Negri come intellettuale di regime, tanto che nel 1940 fu la prima donna membro dell'Accademia d'Italia.\nLa sua vita era per\u00f2 ormai permeata da profondo pessimismo, chiusa in s\u00e9 stessa e in una ritrovata religiosit\u00e0 che la portarono ad affondare in un progressivo oblio.\nMor\u00ec nel 1945 e fu sepolta nel famedio di Milano. Il 3 aprile 1976 la sua tomba \u00e8 stata traslata nell'antica Chiesa di San Francesco a Lodi.\nFortuna poetica postuma attraverso le trasposizioni musicali.\nSi deve alla tenacia del musicologo Mario Genesi il recupero sistematico della vastissima (ma tuttora sommersa) produzione musicale di compositori italiani, tra i quali Pier Adolfo Tirindelli, basata sui versi della poetessa lodigiana.Negli anni ottanta, infatti, Genesi appur\u00f2 che consisteva in varie centinaia il numero delle trasposizioni per voce e pianoforte (oppure coro misto a cappella) di queste poesie e var\u00f2 un progetto sistematico, ancora in corso, per il bollettino scientifico lombardo \"Archivio Storico Lodigiano\", organo della Societ\u00e0 Storica Lodigiana (diretto dal prof. Luigi Samarati), al fine di inventariare, ma soprattutto di analizzare e discutere criticamente e con un taglio prettamente musicologico, questo sconosciuto \"corpus\" musicale.\nGenesi si accorse che, nei repertori concertistici ancor oggi frequentati, queste \"liriche\" \"de chambre\" rientrano ancora: ci\u00f2 comprova l'inattesa fortuna postuma del genere poetico-letterario attraverso l'immane produzione musicale. I suoi primi contributi specifici in materia sono i seguenti:\nArchivio storico.\nIl lascito documentario di Ada Negri, comprendente principalmente lettere, \u00e8 conservato in diversi fondi letterari in Lombardia. La collocazione dei vari fondi \u00e8 elencata di seguito:"}
{"id": "310881", "revid": "124984399", "url": "https://it.wikipedia.org/wiki?curid=310881", "title": "Castello ducale di Agli\u00e8", "text": "Il castello ducale di Agli\u00e8 (in piemontese \"\u00ebl castel d'Aj\u00e8\") \u00e8 un'elegante ed imponente costruzione situata nel comune di Agli\u00e8, nella citt\u00e0 metropolitana di Torino. L'edificazione del suo nucleo centrale, del quale sono tuttora identificabili le tracce, \u00e8 iniziata nel XII secolo per conto della famiglia comitale dei San Martino, originari del Canavese.\nNel 1939 lo Stato acquist\u00f2 dalla Casa Reale il castello che venne adibito a museo. Negli anni ottanta \u00e8 stato oggetto di un ulteriore delicato restauro. Attualmente \u00e8 stato sottoposto ad importanti lavori di consolidamento statico e restauro che impedivano la visita di buona parte delle sale. Fa parte del circuito dei castelli del Canavese e, dal 1997, \u00e8 parte del sito UNESCO Residenze Sabaude. Nel 2016 ha fatto registrare 44\u00a0323 visitatori.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale del Piemonte, nel dicembre 2019 divenuto Direzione regionale Musei.\nStoria.\nNel XVI secolo il forte si presentava ancora di aspetto medievale, con un maschio centrale, una corte circondata da edifici rurali e un giardino, circondati da una robusta muraglia difensiva e da un fossato. Nel 1667 il conte Filippo San Martino, gi\u00e0 consigliere della Madama Reale Cristina di Francia, commission\u00f2 all'architetto reale Amedeo di Castellamonte la trasformazione della facciata sul giardino, il complesso della cappella di San Massimo (Pietro Cremona realizz\u00f2 le sculture per l'altare e gli stucchi delle pareti) e le due gallerie, nonch\u00e9 il cortile. Alla sua morte il progetto si interruppe, ma il castello presentava gi\u00e0 due corti (una interna, l'altra rivolta verso il paese di Agli\u00e8) e la facciata est, con le due torri trasformate in piccoli padiglioni.\nNel 1764 i conti San Martino vendettero la propriet\u00e0 ai Savoia, che lo inclusero nelle propriet\u00e0 del Duca di Chiablese Benedetto Maria Maurizio di Savoia, e ne affidarono la ristrutturazione all'architetto Ignazio Renato Birago di Borgaro che intervenne sugli interni realizzando ampi appartamenti; all'esterno fu edificata la chiesa parrocchiale collegata al castello da una galleria a due piani.\nNei primi anni del XIX secolo, durante l'occupazione di Napoleone, il castello di Agli\u00e8 divent\u00f2 un ricovero di mendicit\u00e0, e il parco circostante venne ceduto a privati ed adibito all'agricoltura.\nA partire dal 1823 l'edificio rientr\u00f2 a far parte dei possedimenti di Casa Savoia che, durante il regno di Carlo Felice, apportarono una significativa e costosa ristrutturazione degli interni, rinnovandone inoltre completamente gli arredi. La ristrutturazione venne affidata all'architetto Michele Borda di Saluzzo.\nNel decennio 1830/'40 vennero eseguiti altri lavori, fra i quali il grande lago, il laghetto e le isole che modificarono radicalmente l'aspetto di giardino all'italiana, conferendo all'esterno un aspetto romantico ad opera dell'architetto tedesco Xavier Kurten.\nLa morte della vedova di Carlo Felice, Maria Cristina di Borbone-Napoli, avvenuta nel 1849, \nsegn\u00f2 il passaggio del castello a Carlo Alberto di Savoia-Carignano (Carlo Felice e Maria Cristina non ebbero eredi diretti), il quale lo lasci\u00f2 al figlio cadetto Ferdinando di Savoia, duca di Genova.\nLa stazione di Ozegna, attivata nel 1887 contestualmente alla ferrovia Rivarolo-Castellamonte, possedeva la peculiarit\u00e0 di essere dotata di una pensilina in ghisa di una saletta di attesa riservata soprannominata \"reale\" destinate proprio ai Duchi di Genova allorch\u00e9 volevano recarsi al castello. L'impianto rimase in esercizio fino al 1986.\nNel 1939 gli eredi del principe Tommaso di Savoia-Genova, duca di Genova vendettero il castello allo Stato italiano per 8 milioni di lire.\nNegli ultimi anni il castello \u00e8 stato usato come ambientazione per le serie televisive \"Maria Jos\u00e9\", \"Elisa di Rivombrosa\" e \"La bella e la bestia\".\nDescrizione.\nInterni.\nQui di seguito un elenco delle principali sale del castello:\nIl parco.\nAnnesso al castello vi \u00e8 un grande parco (circa 320.000 m\u00b2) che lo circonda su tre lati. Nel 1839 il parco venne sistemato in forme romantiche, con giardini all'italiana e all'inglese organizzati in terrazze su tre piani. All'ingresso si trova una fontana settecentesca che simboleggia la Dora Baltea che si getta nel Po, opera di Ignazio e Filippo Collino.\nIntorno al castello sono presenti edifici rurali seicenteschi e settecenteschi quali:"}
{"id": "310884", "revid": "1318658", "url": "https://it.wikipedia.org/wiki?curid=310884", "title": "NOK", "text": ""}
{"id": "310885", "revid": "6923", "url": "https://it.wikipedia.org/wiki?curid=310885", "title": "Tupolev TU-144", "text": ""}
{"id": "310887", "revid": "228587", "url": "https://it.wikipedia.org/wiki?curid=310887", "title": "Erich Leo Lehmann", "text": "Biografia.\nNato in una famiglia di origini ebraiche, lascia la Germania con la sua famiglia nel 1933, quando i Nazisti salgono al potere, per rifugiarsi in Svizzera. Passa cinque anni a Zurigo e due al Trinity College di Cambridge, studiando matematica. Arriva a New York alla fine del 1940, nel quadro degli accordi di immigrazione tra la Francia (Strasburgo, dov'\u00e8 nato, era francese) e gli Stati Uniti d'America.\nConsegue il MA nel 1942 e il PhD nel 1946, alla University of California, dove insegna fin dal 1942. Nel 1944-1945 lavora come analista per l'aviazione statunitense, 1950\u201351 insegna alla Columbia University e alla Princeton University, nel 1951\u20131952 \u00e8 \"visiting associate professor\" alla Stanford University.\n\u00c8 stato editore degli \"The Annals of Mathematical Statistics\" nonch\u00e9 presidente dell'\"Institute of Mathematical Statistics\" e membro della \"American Academy of Arts and Sciences\" e della \"National Academy of Science\".\n\"Come internato dei Nazisti, ho perso la mia terra, il mio linguaggio, e i miei amici,\" ha scritto nella postfazione del suo libro di memoria \"Reminiscences of a Statistician\", pubblicato nel 2008.\nNel 1996 gli \u00e8 stato assegnato il Premio Samuel S. Wilks dall'American Statistical Association.\nNel 1997, in occasione dell'ottantesimo compleanno di Lehmann, il dipartimento di statistica della University of California istitu\u00ec l'\"Erich Lehmann Fund in Statistics\", che sostiene gli studenti del dipartimento."}
{"id": "310889", "revid": "921202", "url": "https://it.wikipedia.org/wiki?curid=310889", "title": "Serial killer", "text": "Il serial killer, o assassino seriale, \u00e8 un pluriomicida di natura compulsiva, che uccide persone spesso con tratti comuni quali l'et\u00e0, il sesso o la professione o con specifiche preferenze verso bambini, donne o uomini, con o senza regolarit\u00e0 temporale e con un \"modus operandi\" caratteristico. Solitamente le vittime scelte dal serial killer sono sostitute di un'altra persona la quale \u00e8 il vero oggetto della sua rabbia o compulsione. La natura compulsiva dell'azione, talvolta priva di movente, \u00e8 in genere legata a traumi della sfera emotivo-sessuale. \nOrigini e significato del termine.\nIl termine venne usato a partire dagli anni settanta del Novecento, quando negli Stati Uniti divennero noti alcuni casi come quelli di Ted Bundy, David Berkowitz, Dean Corll e Juan Vallejo Corona e venne usato la prima volta dai \"profiler\" Robert Ressler e John E. Douglas, membri dell'FBI, al fine di distinguere il comportamento di chi uccide ripetutamente nel tempo intervallato da pause, dagli omicidi plurimi che si rendono colpevoli di stragi, ossia gli spree killer come ad esempio il massacro al Virginia Polytechnic Institute, il disastro della Bath School, la Strage di Ut\u00f8ya o Il massacro della Columbine high school.\nCaratteristiche dei serial killer.\nLe motivazioni psicologiche dell'assassino seriale possono essere estremamente diverse, ma in buona parte dei casi sono legate a pulsioni verso l'esercizio del potere o a pulsioni sessuali, soprattutto con connotazioni sadiche. La psicologia dell'assassino seriale \u00e8 spesso caratterizzata da una sensazione di inadeguatezza e da un basso livello di autostima, legati talvolta a traumi infantili come umiliazioni, bullismo o abusi sessuali oppure a una condizione socio-economica particolarmente deprimente. Il crimine costituisce in questi casi una fonte di compensazione da cui trarre una sensazione di potenza, di riscatto sociale. Queste sensazioni possono derivare sia dall'atto omicida in s\u00e9, sia dalla convinzione di poter superare in astuzia la polizia. L'incapacit\u00e0 di provare empatia con la sofferenza delle proprie vittime, altra caratteristica comune agli assassini seriali, \u00e8 frequentemente descritta con aggettivi come \"psicopatica\" o \"sociopatica\". Associata al sadismo e al desiderio di potere, essa pu\u00f2 condurre alla tortura delle proprie vittime o a tecniche di uccisione che coinvolgono un supplizio prolungato nel tempo della vittima.\nMolte assassine seriali sono considerate vedove nere, cio\u00e8 donne che uccidono prevalentemente per ragioni economiche o di guadagno e che preferiscono avvelenare o strangolare le loro vittime, mentre per i killer uomini l'omicidio comprende un grande coinvolgimento fisico e ci\u00f2 include quindi armi bianche, armi da fuoco, o comunque qualsiasi oggetto che possa essere utilizzato come arma.\nData la natura morbosa, psicopatica e sociopatica della condotta criminale dell'assassino seriale, nella maggior parte dei processi l'avvocato difensore invoca l'infermit\u00e0 mentale. Questa linea di difesa fallisce per\u00f2 quasi sistematicamente nei sistemi giudiziari come quello degli Stati Uniti, in cui l'infermit\u00e0 mentale \u00e8 definita come l'incapacit\u00e0 di distinguere bene e male nel momento in cui l'atto criminale si \u00e8 consumato. I crimini degli assassini seriali sono quasi sempre premeditati e l'omicida stesso trova non raramente la propria motivazione nella consapevolezza del loro significato morale.\nPsicologia e sviluppo.\nMolti assassini seriali hanno disfunzioni di fondo. Spesso sono stati bambini maltrattati in senso sia fisico, psicologico o sessuale, anche se vi sono casi documentati in cui non risultano abusi. Da ci\u00f2 potrebbe derivare la stretta relazione tra crimini e abusi subiti nell'infanzia. Ad esempio John Wayne Gacy era spesso malmenato dal padre, deriso come \"\"femminella\" e insultato; da adulto, stupr\u00f2 e tortur\u00f2 33 ragazzi accusandoli di essere \"finocchi\" e \"femminelle\", quando egli stesso era omosessuale (anche se spos\u00f2 una donna). Richard Ramirez veniva spesso picchiato dal padre per motivazioni futili, mentre passava il tempo libero con il cugino reduce del Viet Nam che gli raccontava della guerra e di come abbia violentato e ucciso numerose persone; in seguito alle violenze subite dal padre ed anche a causa dei racconti morbosi che gli dava il cugino, divenne il cacciatore notturno. David Berkowitz venne prima abbandonato dai genitori biologici, poi in seguito alla morte per cancro della madre adottiva venne abbandonato anche dal padre adottivo che lo reputava stupido, e da qui venne il suo impulso all\u2019omicidio. Albert Fish a cinque anni veniva preso a frustate nell'orfanotrofio; da qui svilupp\u00f2 le sue parafilie.\nCarroll Cole era stato violentato dalla madre, che voleva dei rapporti extramatrimoniali e forzava Cole a vedere, picchiandolo e ordinandogli di assicurarle che lui non lo avrebbe detto al padre. In et\u00e0 adulta Cole uccise ogni donna \"persa\"\" che gli ricordasse sua madre, in particolar modo quelle donne sposate che cercavano avventure sessuali all'insaputa dei mariti. Pedro Alonso L\u00f3pez, che nutr\u00ec un grande odio verso la madre, si sospettano almeno 350 omicidi: tutte le vittime erano donne che voleva punire per la misoginia che svilupp\u00f2 negli anni. Edmund Kemper veniva malmenato dal padre e dalla madre, ed il padre successivamente lo abbandon\u00f2 e da qui svilupp\u00f2 le sue fantasie violente, che lo portarono a sterminare parte della famiglia Ed Gein era figlio di una donna luterana e fanatica religiosa, aveva trasmesso ai figli il concetto dell'innata immoralit\u00e0 del mondo, l'odio verso l'alcolismo e che tutte le donne (esclusa lei) fossero prostitute; inoltre, il sesso era accettabile soltanto al fine di procreare. Ogni pomeriggio, leggeva ai propri figli la Bibbia, in particolare passi dell'Antico Testamento dove si parla di morte, omicidio e punizione divina. Una volta, sorprendendolo mentre si masturbava nella vasca da bagno, gli afferr\u00f2 i genitali chiamandoli la \"maledizione dell'uomo\" e lo immerse nell'acqua bollente per punirlo.\nAlcuni assassini seriali non sembrano essere soggetti a nessun tipo di abuso durante l'infanzia, anche se possono non essere stati riconosciuti e ceduti per l'adozione, o sono solo passati di parente in parente, creando il sentimento e la sensazione di non essere desiderati e senza radici, come ad esempio Ted Bundy o Gerald Stano. \u00c8 spesso impossibile sapere esattamente cosa sia successo durante l'infanzia di ognuno, cos\u00ec alcuni di loro possono negare di aver subito abusi, mentre altri possono ingiustamente dichiarare proprio di aver subito abusi; in tal modo sperano di catturare la compassione delle altre persone e dire agli psicologi ci\u00f2 che desiderano sentirsi dire.\nL'elemento di fantasia negli assassini seriali non deve essere sovraenfatizzato. Essi iniziano spesso fantasticando circa l'assassinio durante l'adolescenza o anche prima. Le loro vite immaginarie sono molto ricche ed essi sognano ad occhi aperti in modo compulsivo di dominare e uccidere le persone, spesso con elementi molto specifici della fantasia omicida che diverranno evidenti nei loro crimini reali. Alcuni assassini sono influenzati da letture sull'Olocausto e fantasticano sull'essere responsabili di campi di concentramento. Comunque in questi casi non \u00e8 l'ideologia politica del nazismo ci\u00f2 di cui godono o che li ispira, ma semplicemente l'attrazione per la brutalit\u00e0 e il sadismo della sua applicazione.\nAltri godono della lettura delle opere del Marchese de Sade, dal cui nome deriva il termine \"sadismo\" per via delle sue storie zeppe di stupri, perversioni, torture e omicidi. Molti fanno uso di pornografia, spesso del tipo violento che riguarda il bondage, anche se leggono pure riviste in cui vengono narrati veri casi di omicidio. Altri possono essere affascinati ed eccitati da materiale meno ovviamente discutibile. Jeffrey Dahmer per esempio, affascinato dal personaggio dell'Imperatore Palpatine de \"Il ritorno dello Jedi\", compr\u00f2 addirittura delle lenti a contatto gialle per poter somigliare al personaggio malvagio, mentre diversi assassini seriali affermano che le loro fantasie sono state influenzate dalla Bibbia, in particolare dal Libro dell'apocalisse. \u00c8 il caso di Earle Nelson, omicida statunitense che strangol\u00f2 e abus\u00f2 dei cadaveri di almeno 22 o 25 donne.\nAlcuni assassini seriali mostrano nella fanciullezza uno o pi\u00f9 dei segnali di avvertimento noti come Triade di MacDonald, composta da piromania, invariabilmente solo per il gusto di distruggere le cose, crudelt\u00e0 verso gli animali (zoosadismo) ed enuresi oltre l'et\u00e0 in cui i bambini cessano tale comportamento.\nComunque questa triade che venne teorizzata nel 1963 \u00e8 stata messa in discussione dai ricercatori. Essi notano che molti bambini e adolescenti accendono fuochi o nuocciono ad animali per diverse ragioni quali noia, imitazione delle punizioni date dagli adulti agli animali domestici, esplorazione di un'identit\u00e0 da \"duro\", o perfino sentimenti di frustrazione. \u00c8 quindi difficile sapere se queste variabili siano davvero rilevanti per l'eziologia dell'assassinio seriale e, se cos\u00ec fosse, quanto lo siano con precisione. Molti assassini seriali dichiarano di aver compiuto il loro primo omicidio verso i 20-25 anni, anche se questo dato pu\u00f2 variare anche di molto, infatti ce ne sono alcuni che dichiarano di aver ucciso per la prima volta verso i 38 anni, mentre altri a 15 anni ammettono di aver compiuto 4 omicidi nei due anni precedenti. Per esempio Mary Bell massacr\u00f2 con la complice due bambini all'et\u00e0 di 11 anni; Jesse Pomeroy e Seito Sakakibara compirono due omicidi all'et\u00e0 di 14 anni; Giorgio William Vizzardelli uccise per la prima volta all'et\u00e0 di circa 15 anni; Pedro Rodrigues Filho fece le sue prime due vittime a 14 anni; Cayetano Santos Godino uccise la sua prima vittima, una bambina, all'et\u00e0 di 9 anni; Valentino Pesenti nel 1976 uccise a coltellate la sua prima vittima all'et\u00e0 di 14 anni; Jean Grenier nel Seicento uccise e cannibalizz\u00f2 alcuni bambini all'et\u00e0 di 15 anni, l'adolescente americano Rod Ferrell, aveva solo 16 anni quando nel 1996 uccise una coppia sposata in Florida e bevve il loro sangue.\nTuttavia esiste anche una piccola percentuale di serial killer che decide di dare libero sfogo alla propria furia omicida solamente dopo aver raggiunto la mezza et\u00e0 o addirittura oltre: per esempio Andrej Romanovi\u010d \u010cikatilo, il \"Mostro di Rostov\" autore di almeno 53 omicidi, commise il suo primo delitto quando aveva 42 anni; Albert Fish uccise per la prima volta a circa trent'anni; continu\u00f2 a uccidere e commettere stupri e atti di cannibalismo fin quando aveva quasi sessant'anni; Vasili Komaroff, il \"Lupo di Mosca\", aveva iniziato a uccidere e derubare le sue vittime a partire dagli anni Venti, all'et\u00e0 di circa 50 anni. Questa, secondo molte teorie, sarebbe una specie di tattica evasiva in quanto, anche se l'assassino dovesse essere preso dalla polizia, non dovrebbe affrontare il problema di trascorrere una vita intera in carcere, ma semplicemente viverci i pochi anni che gli restano.\nMolti esperti sostengono che una volta compiuto il primo omicidio, \u00e8 praticamente impossibile o comunque molto raro che un assassino seriale si fermi. questa posizione \u00e8 stata ripresa in considerazione in quanto nuovi assassini seriali sono stati catturati grazie a mezzi come il test del DNA oggi a disposizione degli investigatori. In particolar modo gli assassini seriali che sono stati catturati grazie a questi test sono proprio quelli che non sono in grado di controllare i propri impulsi omicidi. Cos\u00ec questi assassini seriali sono fortemente presenti nelle statistiche degli uccisori assicurati alla giustizia.\nLa frequenza con cui reclamano le loro vittime pu\u00f2 anch'essa variare molto. Juan Corona uccise almeno 25 persone in sole sei settimane mentre Frederick West e sua moglie Rosemary fecero 12 vittime in un periodo di venti anni; Valentino Pesenti fece 4 vittime in quindici anni, mentre Josef Schwab fece 5 vittime in cinque giorni; Jeffrey Dahmer uccise 17 ragazzi in tredici anni, mentre Donato Bilancia uccise 17 persone in sei mesi; Luis Alfredo Garavito uccise a colpi di machete pi\u00f9 di 140 o 172 bambini in circa 8 anni, mentre Hu Wanlin avvelen\u00f2 almeno 146 persone in un anno e mezzo circa.\nDiffusione.\nCi sono stati rapporti contrastanti circa l'estensione dell'omicidio seriale. Negli anni ottanta l'FBI sostenne che in ogni dato momento c'erano all'incirca trentacinque serial killer attivi negli Stati Uniti, indicando con ci\u00f2 che gli assassini seriali in questione avevano commesso il loro primo omicidio e non erano ancora stati assicurati alla giustizia o fermati con altri mezzi, per esempio suicidio o morte naturale.\nQuesti numeri sono stati spesso esagerati. Nel suo libro del 1990 \"Serial Killers: The Growing Menace\" Joel Norris sostenne che esistevano cinquecento assassini seriali attivi negli USA in ogni dato momento, che provocavano cinquemila vittime all'anno, il che significava approssimativamente un quarto degli omicidi noti della nazione. Queste statistiche sono considerate sospette e non sostenute da prove. Alcuni hanno affermato che coloro che studiano o scrivono degli assassini seriali, siano essi impegnati in una professione legale o giornalisti, abbia un interesse nascosto nell'esagerare la minaccia di tali soggetti.\nIn termini di casi riportati appaiono esserci molti pi\u00f9 assassini seriali attivi nelle nazioni occidentali sviluppate che altrove. Diversi fattori possono contribuire a ci\u00f2:\nOmicidi seriali nel corso della storia.\nPrefazione.\nAnche se il fenomeno degli omicidi seriali viene generalmente considerato come moderno, pu\u00f2 essere rintracciato nella storia, anche se con un grado limitato di accuratezza.\nAlcuni criminologi storici hanno suggerito che potrebbero esserci stati casi di omicidi seriali lungo tutto il corso della storia, ma che i casi specifici non vennero registrati adeguatamente. Potrebbe addirittura darsi il caso che bestie mitologiche come lupi mannari e vampiri e le storie ispirate ad esse fossero ispirate ad assassini seriali medioevali, che commettevano smembramenti, atti di vampirismo e cannibalismo. Dopo tutto, un lupo mannaro viene ritratto come una persona normale che viene occasionalmente sopraffatta da un bisogno animalesco di uccidere selvaggiamente le persone; un tale mito potrebbe aver fornito una spiegazione adeguata per casi di omicidio seriale quando il concetto di psicologia era a secoli di distanza dall'essere definito e studiato.\nL'idea d'assassini seriali storici che motivarono tali miti, comunque, potrebbe essere poco pi\u00f9 che una speculazione, anche se ci furono e ci sono tuttora un certo numero di assassini che bevono il sangue delle loro vittime o che compiono atti di smembramento e cannibalismo.\nPrima del 1800.\nIl primo caso di omicidi seriali risale al 331 a.C. (sotto il consolato di Marco Claudio Marcello) quando, nella repubblica romana, colp\u00ec un gruppo di alcune matrone avvelenatrici; il numero di omicidi \u00e8 sconosciuto. Arrestate a seguito della soffiata di una schiava, alcune di loro si suicidarono bevendo il veleno; le altre vennero incarcerate a vita nelle carceri tiburtine.\nIl secondo caso risale al 115 a.C. circa, quando il principe cinese Liu Pengli, appartenente alla stirpe reale degli Han, commise pi\u00f9 di un centinaio di omicidi e rapine ai danni dei suoi sudditi per puro piacere personale. Denunciato dal figlio di una delle vittime, fu spogliato dei suoi beni ed esiliato sotto l'ordine dell'imperatore.\nIl terzo caso riguarda Lucusta, un'avvelenatrice romana di origine gallica che contribu\u00ec all'uccisione dell'imperatore Claudio, di Britannico e di un numero imprecisato di altre persone; gli omicidi conosciuti sono almeno sette. Arrestata dopo la morte di Nerone, fu condannata a morte.\nIl quarto caso riguarda Sawney Beane, uno scozzese che, insieme ad un gruppo di 47 elementi, uccise un gran numero di persone (fino a un migliaio) per cannibalizzarle. Tuttavia la sua esistenza \u00e8 incerta.\nNel XV secolo, uno degli uomini pi\u00f9 benestanti di Francia, il maresciallo Gilles de Rais, rap\u00ec, violent\u00f2, uccise e sottopose ad atti di necrofilia almeno un centinaio di giovani ragazzi. Fu quindi arrestato con l'accusa di omicidio e di praticare magia nera; trovato colpevole di queste accuse, fu condannato a morte.\nNegli stessi anni un ricco commerciante dello Yemen, chiamato Zu Shenatir attir\u00f2 un numero imprecisato di ragazzi in casa sua per violentarli e ucciderli. Fu infine accoltellato da una delle sue potenziali vittime.\nNel 1542 una cuoca inglese, Margareth Davey, fu bollita viva per aver avvelenato una serie di sguatteri senza motivo apparente.\nNel 1581 venne giustiziato Peter Nirsch, reo di aver ucciso 520 persone tra il 1575 ed il 1581.\nNel 1589 fu giustiziato Peter Stubbe, una persona sospettata di licantropia che uccise e cannibalizz\u00f2 alcune donne e bambini.\nNel 1598 vennero arrestati Jacques Roulet e il Sarto di Chalons, due assassini francesi che uccisero e cannibalizzarono dei ragazzi. Il Sarto di Chalons venne impiccato il 14 dicembre dello stesso anno; Roulet venne mandato in un manicomio e fu istruito alla religione; da questo momento non si hanno altre informazioni su di lui.\nL'aristocratica ungherese Erzs\u00e9bet B\u00e1thory venne arrestata nel 1610 e successivamente accusata di aver torturato e macellato fino a 650 giovani ragazze. Le vittime accertate oscillano tra le 100 e le 300; nel suo castello e nell'area circostante si effettuarono 80 ritrovamenti. Venne murata viva in una stanza finch\u00e9 non venne trovata morta. . Inoltre poco conosciute correnti storiografiche ammettono l'eventualit\u00e0 che le accuse rivolte alla B\u00e1thory fossero una montatura dei suoi avversari politici.\nA causa di una differente morale, di differenti valori sociali e, soprattutto, di una scarsa circolazione delle notizie \u00e8 molto probabile che altri assassini seriali meno efferati siano stati dimenticati o, se nobili, siano stati protetti dalla propria famiglia.\nNel 1637 venne arrestata la nobile ungherese Anna-Rozalia Liszty che, per i suoi attacchi di depressione, isterismo, violenza ed epilessia, aveva bastonato a morte otto o nove cameriere ed una nobile; dopo l'arresto riusc\u00ec a scappare in Polonia, sotto la protezione del re. Non si hanno pi\u00f9 sue informazioni dal 27 marzo 1638, quando il re le concesse alcuni benefici.\nNel 1659 furono giustiziate Giulia Tofana e la figlia Girolama Spana, colpevoli di avere avvelenato un gran numero di persone con un potente veleno, l'Acqua tofana. Le uccisioni vennero iniziate dalla presunta madre di Giulia, Thofania d'Adamo. Dopo che fu giustiziata per un omicidio, Giulia continu\u00f2 la \"carriera\" di assassina e, nel 1640, scopr\u00ec l'Acqua Tofana. Con l'aiuto di complici vendette il veleno a delle persone che volevano togliersi di mezzo degli avversari scomodi; colpirono a Napoli, Roma e Palermo. Arrestata, confess\u00f2 di avere venduto una dose di veleno sufficiente ad uccidere 600 persone.\nNel gennaio 1660 mor\u00ec Catalina de Los Rios y Lisperguer, una ricca donna cilena che fu accusata di 40 omicidi, commessi a partire dal 1650; avrebbe ucciso i suoi servi e inquilini per il suo carattere oppressivo e perverso.\nNel periodo seicentesco venne arrestato Jean Grenier, un francese che uccise e cannibalizz\u00f2 alcuni ragazzi; al momento dell'omicidio aveva 15 anni. Venne imprigionato a vita in un monastero, dove mor\u00ec all'et\u00e0 di 22 anni.\nNel 1762 fu arrestata in Russia Dar'ja Nikolaevna Saltykova, una nobildonna che avrebbe ucciso circa un centinaio dei suoi servi a forza di maltrattarli e torturarli. Nel 1768 fu trovata colpevole di almeno 38 omicidi e venne murata viva nel seminterrato di una stanza del convento di Ivanovsky; fu trovata morta nel 1801.\nIl 1800.\nTra il 1790 e il 1830 Thug Behram prese apparentemente parte all'uccisione per strangolamento di 931 persone, confessando in seguito di averne strangolate almeno 125 di persona. Egli commise queste uccisioni come membro della setta dei Thug, al quale vengono attribuite un numero di morti in India compreso tra 50.000 e 2.000.000. Le attivit\u00e0 del culto spinsero le autorit\u00e0 britanniche in India a portare avanti una campagna contro di loro. A causa di una errata interpretazione delle fonti manoscritte originali, Behram \u00e8 spesso considerato come il pi\u00f9 efferato serial killer della storia. Questo pu\u00f2 per\u00f2 essere messo in discussione, non solo perch\u00e9 il numero di vittime che confess\u00f2 di aver strangolato personalmente era molto pi\u00f9 basso delle 931 che gli vengono spesso accreditate, ma anche in base alla definizione precisa di serial killer, che prende in considerazione non solo il numero di uccisioni, ma anche il modo in cui vengono eseguite e le motivazioni dell'assassino; le autorit\u00e0 dell'epoca quindi fecero confusione nell'attribuirgli i casi.\nNel 1829 fu impiccato Brendan Burke, un inglese che, insieme al complice William Hare, soffoc\u00f2 alcuni clienti del suo hotel per scarnificarne i cadaveri e venderne gli scheletri all'universit\u00e0. Hare, in cambio della confessione che incolpava Burke, si salv\u00f2, ma sarebbe stato ucciso anni dopo da un barbone che lo aveva riconosciuto.\nNell'aprile 1842 fu impiccato John Lynch, omicida e rapinatore australiano che, a partire dal 1835, uccise almeno nove uomini durante delle liti; in un caso arriv\u00f2 a sterminare una famiglia intera. La polizia lavor\u00f2 sugli indizi lasciati sull'ultima scena del crimine e lo arrest\u00f2 nel 1841; venne condannato a morte\nNel 1843 un incendio devast\u00f2 la casa di Delphine LaLaurie, una commerciante di schiavi, che fugg\u00ec sparendo nel nulla. Diverso tempo dopo la gente che entr\u00f2 nei resti della casa trov\u00f2 12 cadaveri: erano i suoi schiavi, che erano stati torturati da lei.\nNel 1852 fu giustiziata H\u00e9l\u00e8ne J\u00e9gado, una badante francese che avvelenava le persone per cui lavorava; in totale fece 36 vittime, ma al processo gliene accertarono 23.\nNell'agosto 1871 fu arrestato Vincenzo Verzeni, un italiano che uccise due donne e ne aggred\u00ec altre nel bergamasco. Commise atti di mutilazione, vampirismo, cannibalismo e presunta necrofilia sulle vittime. Il suo caso venne studiato da Cesare Lombroso.\nNel marzo 1873 fu impiccata Mary Ann Cotton, una donna dell'Inghilterra Vittoriana che uccise con l'arsenico almeno 21 persone per intascarsi i soldi dell'assicurazione sulla vita.\nNell'aprile 1874 venne arrestato lo statunitense Jesse Pomeroy, un quattordicenne che aveva ucciso due ragazzi.\nTra il 1873 e il 1876 il sacrestano Thomas T. Piper uccise a bastonate quattro donne a Boston; venne successivamente catturato e giustiziato nel 1876.\nNel dicembre del 1883 venne arrestata Maria Swanenburg, una donna olandese che, usando l'arsenico, avvelen\u00f2 almeno 27 persone per intascarsi la loro assicurazione sulla vita o la loro eredit\u00e0.\nNel suo famoso libro del 1886 \"Psychopathia Sexualis\", lo studioso Richard von Krafft-Ebing annot\u00f2 il caso di un assassino seriale francese del 1870, quello di un macellaio chiamato Eusebius Pieydagnelle, che aveva un'ossessione sessuale per il sangue e confess\u00f2 l'uccisione e la macellazione di sei persone; si era consegnato alle autorit\u00e0 perch\u00e9 si era pentito delle sue azioni e chiese alla giuria la pena di morte; non si sa cosa gli successe dopo, potrebbe essere stato giustiziato.\nIl mai identificato Jack lo Squartatore smembr\u00f2 e sventr\u00f2 almeno cinque prostitute nel quartiere di Whitechapel a Londra, nel 1888. I suoi crimini ottennero un'enorme attenzione da parte della stampa dell'epoca perch\u00e9, anche se c'erano numerosi omicidi motivati da furto e rapina nell'Inghilterra Vittoriana, non si era quasi mai sentito di qualcuno che uccidesse per puro piacere di farlo. Londra era anche il centro della pi\u00f9 grande superpotenza dell'epoca, e tali drammatici omicidi di donne economicamente bisognose, nel mezzo di una tale ricchezza, concentrarono l'attenzione dei media sulle sfortune delle classi povere urbane e ottennero risonanza mondiale.\nA seguito dello scandalo di Jack lo Squartatore furono arrestate alcune persone sospettate di essere lui, tra cui: Thomas Neill Cream, un medico che avvelen\u00f2 con delle pillole di stricnina almeno 5 prostitute; George Chapman, che uccise tre pazienti e Amelia Dyer, soprannominata \"Jill the Ripper\", che strangol\u00f2 almeno 6 bambini (cifra che probabilmente \u00e8 molto pi\u00f9 alta, forse fino a 200 bambini) per guadagnarsi i soldi dell'adozione; il dottor Cream e la Dyer vennero impiccati.\nNel maggio 1896 venne impiccato a Filadelfia lo statunitense Henry Howard Holmes, dopo che confess\u00f2 nella sua biografia 133 omicidi; la polizia gliene aveva accertati 9 dei 27 che aveva confessato inizialmente ma, durante la perquisizione del suo enorme hotel, furono trovati pi\u00f9 di un centinaio di scheletri: erano le ossa delle vittime che aveva gasato, dissezionato e sciolto nell'acido.\nNel 1898 venne ghigliottinato Joseph Vacher, un ex-soldato francese con un occhio solo che aveva confessato l'uccisione e la mutilazione di almeno 11 o 14 donne e bambini.\nIn questo periodo circa iniziarono gli omicidi delle statunitensi Belle Gunness e Jane Toppan, che per\u00f2 si conclusero nel Novecento, secolo ormai vicino.\nTipi di serial killer.\nI criminologi e istituzioni come l'FBI identificano diversi tipi di serial killer. In generale sono classificabili in due grandi categorie: \"organizzati\" e \"disorganizzati\". Un'altra classificazione in parte indipendente riguarda invece le motivazioni specifiche dell'omicida.\nTipi organizzati e disorganizzati.\nTale classificazione si riflette sulla scena del crimine attraverso indicatori, pi\u00f9 o meno significativi, che possono aiutare gli investigatori a tracciare un primo profilo del responsabile. In particolare il livello di organizzazione si potr\u00e0 evincere dalla presenza o meno sulla scena del delitto dell'arma utilizzata, dal tipo di quest'ultima, dalla verifica della corrispondenza tra luogo dell'uccisione e luogo del ritrovamento, dalla presenza di tracce o altri elementi utili all'individuazione del responsabile. Nello specifico possiamo dire come un tipo organizzato tende a portare sul luogo del delitto l'arma o le armi che utilizzer\u00e0 per commetterlo, cos\u00ec come provveder\u00e0 a portarle via, una volta completato il suo disegno criminoso. Viceversa un tipo disorganizzato tender\u00e0 ad utilizzare oggetti trovati sul luogo del delitto e, a volte, potr\u00e0 lasciarli sul posto all'atto della fuga. La presenza di tracce quali impronte latenti sulla scena rivela una disorganizzazione tipica del secondo tipo mentre ben difficilmente troveremo elementi utili qualora il responsabile appartenga alla prima categoria. Va detto che questi, come altri indicatori, entrano a far parte di un profilo criminologico dell'autore che, lungi dall'essere prova certa ed inconfutabile, pu\u00f2 comunque costituire un valido aiuto nella ricerca del responsabile. Un esempio d'omicida seriale disorganizzato \u00e8 Richard Trenton Chase.\nTipi di motivazioni.\nGli assassini seriali possono essere anche classificati in differenti categorie in base alle motivazioni che li spingono a uccidere, cio\u00e8 al \"movente\" dei delitti.\nVisionari/allucinati.\nContrariamente a quanto si potrebbe supporre, non \u00e8 frequente che gli assassini seriali abbiano disturbi mentali importanti, per esempio schizofrenia. In qualche raro caso, tuttavia, un serial killer pu\u00f2 corrispondere a questo stereotipo e letteralmente uccidere \"seguendo le istruzioni di voci nella sua testa\" o come conseguenza di esperienze di tipo allucinatorio. Herbert Mullin massacr\u00f2 tredici persone perch\u00e9 una voce gli diceva che questo sacrificio avrebbe salvato la California dal terremoto. Ed Gein pensava di poter preservare l'anima di sua madre mangiando il corpo di donne che le assomigliavano fisicamente.\n\"Missionari\", omicidi rituali e \"Muti Murders\".\nAlcuni serial killer concepiscono i loro omicidi come una \"missione\". Per esempio, lo scopo di un assassino seriale \"in missione\" pu\u00f2 essere quello di \"ripulire la societ\u00e0\" da una certa categoria (spesso prostitute, come per i casi di Saeed Hanaei, Benjamin Atkins e Gary Ridgway, o membri di determinati gruppi etnici, come Elias Xitavhudzi). Spesso sono dei fanatici religiosi (come Earle Nelson e il satanista Richard Ramirez) o politici, e lasciano dei messaggi per rivendicare e motivare le proprie azioni (come Jack lo Squartatore, David Berkowitz, Albert Fish, Zodiaco o la coppia italiana nota come Ludwig, secondo molti anche il Mostro di Firenze).\nIn altri casi pensano di ricevere dei poteri magici dalle uccisioni (come talvolta \u00e8 successo in Indonesia; il caso pi\u00f9 noto \u00e8 quello di Ahmad Suradji). In un altro caso noto dell'inizio Novecento, una fattucchiera di nome Enriqueta Mart\u00ed rap\u00ec e uccise almeno 10 bambini a Barcellona per bollirli e ricavarci delle pozioni magiche che vendeva a personaggi di spicco; arrestata, fu uccisa in carcere. Infine Leonarda Cianciulli nel 1940 uccise tre donne a Correggio e ne trasform\u00f2 i cadaveri in saponette e biscotti (che lei stessa mangi\u00f2) perch\u00e9 pensava che il loro sacrificio le salvasse i figli. Gilles de Rais nel Quattrocento tortur\u00f2, stupr\u00f2 e uccise almeno 140 bambini perch\u00e9 pensava che il loro sacrificio avrebbe liberato il suo castello da una maledizione. Thug Behram tra il 1790 e il 1830 circa strangol\u00f2 almeno 125 persone con il lembo del suo mantello. Sacrific\u00f2 le vittime alla dea K\u0101l\u012b. Sachiko Eto, una donna giapponese arrestata nel 1995, uccise a bastonate 6 membri di una sua setta esoterica per \"esorcizzarli\". Tipu Sahib (1750-1799), il sultano di Mysare (India), si credeva il servitore scelto da Maometto che avrebbe dovuto punire gli \"infedeli\": allora si mise a sodomizzare ogni europeo che incontrava, forse perch\u00e9 li odiava. In particolare si accan\u00ec sui bambini: li castrava, li stuprava sotto un pesante effetto di droghe, li bruciava su un rogo o li defenestrava.\nPi\u00f9 in generale, in alcune zone dell'Africa, del Messico e di Haiti esistono dei riti (Palo Mayombe, JuJu, Jambola, Las Matanzas, Voodoo ecc.) in cui si praticano dei sacrifici umani; spesso vengono sacrificati dei bambini. Queste uccisioni hanno lo scopo di \"portare fortuna\" alla persona che ne ha fatto richiesta. Questi omicidi sono detti \"Muti Murders\", o \"Omicidi per Guarigione\". Adolfo Constanzo e Sara Aldrete uccisero a Matamoros tra le 38 e le 60 persone ispirandosi a questi riti; il loro obbiettivo era quello di proteggere i narcotrafficanti. Costanzo inoltre era in possesso di una collana di vertebre umane. In Sudafrica Moses Mokgethi uccise sei bambini e li squart\u00f2; vendette il loro cuore, fegato e genitali ad un affarista per \"migliorare la sua fortuna\". Ad Haiti in alcuni rituali si fa cadere in un coma molto profondo una persona con una sostanza speciale; dopo alcuni giorni il sacerdote la fa risvegliare con l'antidoto apposito. In alcuni casi il Muti Murderer non la risveglia, ottenendo cos\u00ec la sua morte.\nI casi di omicidio rituale-propiziatorio si fanno risalire alla preistoria e al mondo antico. Un caso molto noto \u00e8 quello degli Aztechi, un popolo precolombiano sterminato nel Cinquecento dai Conquistadores: il sacerdote disponeva la vittima ancora viva su un altare collocato in cima ad un alto tempio, con un coltello di pietra le strappava il cuore e lo offriva al Dio del sole, Huitzilopochtli. Peraltro i culti del Messico sono ispirati a quello azteco. I sacrifici umani della Mesoamerica, ad ogni modo, non hanno nulla a che fare con i serial killer.\nEdonistici.\nQuesto tipo di serial killer uccide con lo scopo di provare piacere. Alcuni amano la \"caccia\" pi\u00f9 che l'omicidio in s\u00e9; altri torturano o violentano le loro vittime mossi da sadismo. Altri ancora uccidono le vittime velocemente per indulgere in altre forme di attivit\u00e0 come la necrofilia o il cannibalismo. Il piacere per questi uccisori seriali \u00e8 spesso di natura sessuale, o ha un analogo andamento e un'analoga intensit\u00e0 pur non essendo riconducibile ad alcun atto esplicitamente sessuale (David Berkowitz, per esempio, provava un piacere sconvolgente nello sparare a coppie appartate, ma non si avvicinava neppure alle vittime).\nDominatori.\n\u00c8 il tipo pi\u00f9 comune di serial killer. Il principale scopo dell'assassino in questo caso \u00e8 quello di esercitare potere sulle proprie vittime, in tal caso contribuendo al rafforzamento della propria stima di s\u00e9 nel senso della propria forza fisica e morale. Questo tipo di comportamento \u00e8 spesso inteso (inconsciamente o consciamente) come compensazione di abusi subiti dall'omicida nell'infanzia o nella vita adulta. Molti uccisori che violentano le proprie vittime non ricadono nella categoria \"edonistica\" perch\u00e9 il piacere che provano da questa violenza \u00e8 secondario, se non addirittura assente; la violenza stessa riproduce, fedelmente o simbolicamente, una violenza subita in passato. Ted Bundy rappresenta il prototipo ideale di questa categoria di serial killer.\nAngeli della morte.\nDetti anche \"angeli della misericordia\", sono gli assassini seriali che agiscono in ambito medico. La denominazione deriva dal soprannome dato al medico nazista Josef Mengele, famoso per la sua freddezza e per il pieno potere che aveva riguardo alla vita e alla morte dei prigionieri. Gli angeli della morte commettono i loro omicidi iniettando sostanze letali ai pazienti di cui si prendono cura e, anche se dichiarano di agire convinti di liberare le loro vittime dalle sofferenze, in realt\u00e0 sono mossi dal desiderio di decidere della vita e della morte altrui, come prova il fatto che buona parte delle loro vittime siano in condizioni di salute non gravi al momento dell'omicidio. Le vittime variano in base al compito che svolgono, ma spesso sono neonati, bambini, anziani o invalidi. A volte questi criminali non uccidono i loro pazienti, ma li mettono deliberatamente in pericolo per poi salvarli e guadagnare l'ammirazione dei colleghi. Casi famosi sono quelli di Sonia Caleffi, di Stephan Letter o dell'inglese Harold Shipman, uno degli assassini seriali pi\u00f9 efferati della storia. Le sostanze pi\u00f9 utilizzate sono dei medicinali pericolosi, facilmente giustificabili nel caso di un'autopsia, quali morfina, atropina o tiopental sodico. La Caleffi, invece, iniettava aria nelle vene dei suoi pazienti per provocare delle embolie sulle quali sperava di intervenire, ma che in almeno quattro o cinque casi risultarono letali.\nMotivati dal guadagno.\nLa maggior parte degli assassini che agiscono per ottenere dei vantaggi materiali (per esempio a scopo di rapina o come sicari) \"non\" sono in genere classificati come assassini seriali. Tuttavia, esistono casi limite che sono considerati tali. Marcel Petiot, per esempio, era un serial killer che agiva in Francia durante l'occupazione nazista; fingeva di appartenere alla resistenza e attirava ebrei benestanti a casa propria, asserendo di poterli aiutare a fuggire dal paese, per poi ucciderli e derubarli. Nei suoi 63 omicidi, Petiot ottenne solo qualche decina di borse, vestiti e qualche gioiello. La sproporzione fra il numero di vittime e il bottino materiale che Petiot ne ricav\u00f2 fanno supporre un substrato morboso di altro genere. Anche il serial killer italiano Donato Bilancia uccise sei delle sue 17 vittime per motivi di denaro.\nVedove nere.\nLa maggior parte di serial killer donne rientra in questa categoria. Le vedove nere agiscono in modo simile al ragno che ha ispirato la loro denominazione: sposano uomini ricchi e, dopo essersi appropriate delle loro propriet\u00e0, li uccidono, solitamente avvelenandoli o simulando incidenti domestici. A volte uccidono anche i loro figli, dopo aver stipulato delle assicurazioni sulle loro vite. Casi celebri sono quelli di Mary Ann Cotton, Belle Gunness e Martha Needle, mentre si segnala come uniche varianti maschili il francese Henri Landru e il tedesco Johann Otto Hoch. Anche George Chapman (vero nome Seweryn K\u0142osowski), uno dei sospetti nel caso di Jack lo squartatore, poteva essere apparentato a questa categoria: difatti uccise tre delle sue mogli per avvelenamento, dopo aver tentato di uccidere anche la sua prima moglie.\nAltre motivazioni.\nCi sono per\u00f2 numerosi casi di assassini seriali che presentano caratteristiche proprie di pi\u00f9 di una di queste categorie, e che possono quindi venire assegnati contemporaneamente all'una e all'altra: per esempio, Albert Fish soffr\u00ec di disturbi mentali con deliri di tipo paranoide gi\u00e0 prima di commettere il primo omicidio, pare che torturasse e uccidesse le sue vittime con l'intento di \"purificare se stesso e gli altri tramite la sofferenza\", e in ultimo si eccitava sessualmente e provava piacere nell'atto dell'omicidio. Quindi si potrebbe assegnarlo indifferentemente alla categoria degli assassini seriali \"visionari\" a quella dei \"missionari\" e a quella degli \"edonistici\". Lo stesso si pu\u00f2 dire di David Berkowitz che con ogni probabilit\u00e0 soffriva di schizofrenia con stati deliranti ricorrenti e al tempo stesso provava piacere nel tendere agguati alle sue vittime; pare spesso si masturbasse dopo aver ucciso e considerasse i suoi delitti alla stregua di \"avventure\". Le stesse considerazioni valgono nel caso di quei serial killer il cui movente varia da un delitto all'altro, e di quelli che non hanno un tipo di vittima preferito e sembrano spinti a uccidere da un \"bisogno interno\", una compulsione omicida che si impone sopra qualsiasi altra considerazione razionale. Questi sono ovviamente i casi pi\u00f9 difficili da classificare per uno studioso del fenomeno.\nI serial killer nella cultura di massa.\nA causa della natura orrorifica dei loro crimini, delle loro variegate personalit\u00e0 e della terrificante abilit\u00e0 di sfuggire all'individuazione e uccidere molte vittime prima di venire finalmente catturati e imprigionati, i serial killer sono rapidamente diventati una specie di fenomeno di culto, e sono protagonisti di molti romanzi, film, canzoni, fumetti, saggi, videogiochi e altro.\nLa fascinazione del pubblico per i serial killer ha portato ad alcuni gialli e film di successo, come \"American Psycho\" di Bret Easton Ellis e in particolare \"Il silenzio degli innocenti\" di Thomas Harris, con il suo adattamento cinematografico premiato con l'Oscar, il cui principale antagonista, il brillante psichiatra e omicida seriale cannibale Hannibal Lecter, \u00e8 diventato un'icona culturale. Nel 2006 negli Stati Uniti esordisce la serie televisiva Dexter in cui il protagonista, Dexter appunto, apparentemente uomo comune, \u00e8 in realt\u00e0 un assassino seriale che cerca di ripulire la societ\u00e0 dai suoi assassini pi\u00f9 efferati, spinto da un trauma infantile che non gli permette di controllare i propri impulsi omicidi.\nMentre nella letteratura moderna gli omicidi seriali avvengono sempre con modalit\u00e0 atroci e con moventi psicologici (come Jack lo squartatore, Gregor Jaworskicic l'accoltellatore o Hannibal); nella letteratura antica vengono riportati omicidi seriali perpetrati da famosi personaggi delle migliori casate italiane commessi a scopo sessuale o amoroso.\nDal 2005 va in onda la serie TV \"Criminal Minds\", basata sulle indagini di una squadra del BAU (Behavioral Analysis Unit) dell'FBI, ovvero i profiler che vengono convocati dalla polizia locale per aiutarli a catturare i serial killer."}
{"id": "310892", "revid": "287204", "url": "https://it.wikipedia.org/wiki?curid=310892", "title": "Produttore di console", "text": "Un produttore di console \u00e8 una compagnia che progetta, fabbrica e distribuisce una console per videogiochi. Se producono anche dei propri giochi per le loro console sono anche chiamati \"first-party\" o distributori primi. I produttori di videogiochi affiliati a chi fornisce la console sono invece chiamati \"second-party\", mentre chi \u00e8 indipendente rispetto a chi fabbrica le console vengono chiamati \"third-party\", o sviluppatori terzi.\nStoricamente i pi\u00f9 conosciuti fabbricanti di console sono:\nIndustria.\nQuesto settore \u00e8 particolarmente volubile. Ogni generazione di console, che dura tipicamente 5-7 anni, attraversa cambiamenti significativi nella propria fetta di mercato. Ad esempio il Nintendo Entertainment System controllava il 90% del mercato nell'era degli 8 bit, poi sceso al 60% nell'era dei 16 bit, principalmente a causa dell'introduzione del Sega Mega Drive. A sua volta la SEGA croll\u00f2 con il Sega Saturn nell'era dei 32/64 bit, la nuova arrivata Sony pass\u00f2 in testa e la Nintendo rimase al secondo posto con il Nintendo 64. Nel 2005, durante la \"sesta era dei videogiochi\", la Sony \u00e8 ancora in testa con la PlayStation 2, mentre Nintendo (GameCube) e Microsoft (Xbox) hanno all'incirca le stesse quote.\nUna strategia tipica di questa industria \u00e8 vendere le proprie console a basso prezzo (eventualmente anche sottocosto), per incoraggiare l'afflusso di nuovi clienti; il tornaconto sta poi nell'aumento delle vendite del software.\nRetrocompatibilit\u00e0.\nLa retrocompatibilit\u00e0, ovvero la possibilit\u00e0 di eseguire anche i giochi delle console pi\u00f9 vecchie, \u00e8 una caratteristica importante per le console pi\u00f9 nuove. La Nintendo ha avuto successo rendendo il Game Boy Advance compatibile con Game Boy e Game Boy Color, in seguito la Sony ha fatto altrettanto con PlayStation e PlayStation 2. La strategia \u00e8 continuata con Nintendo DS, Nintendo Wii e parzialmente con PlayStation 3.\nIl vantaggio della prima mossa.\nIl vantaggio della prima mossa, di alcuni produttori di consoles d'altro canto pu\u00f2 essere una strategia rischiosa. Al contempo, ci sono alcuni casi nei quali le console sono divenute un successo perch\u00e9 lanciate in un periodo specifico (degno di nota \u00e8 l'esempio di Sega con la sua Megadrive durante l'era dei 16 bit), il successo della \"prima mossa\" non \u00e8 sempre cos\u00ec garantito. La Sega prov\u00f2 nuovamente, ma con un fallimento, lanciando nuovamente per prima, l'era dei 128-bit, con la sua Dreamcast. Sfortunatamente per Sega, molti consumatori decisero che sarebbe stato meglio aspettare l'uscita di Playstation 2, che fu lanciata a breve. Lanciando la Xbox 360 prima della concorrenza, Microsoft ha beneficiato fortemente del \"vantaggio della prima mossa\"."}
{"id": "310894", "revid": "842", "url": "https://it.wikipedia.org/wiki?curid=310894", "title": "Produttori di consolle", "text": ""}
{"id": "310895", "revid": "34194", "url": "https://it.wikipedia.org/wiki?curid=310895", "title": "Goldstar", "text": ""}
{"id": "310896", "revid": "287204", "url": "https://it.wikipedia.org/wiki?curid=310896", "title": "Serial killer (disambigua)", "text": ""}
{"id": "310897", "revid": "110157", "url": "https://it.wikipedia.org/wiki?curid=310897", "title": "Stevioside", "text": "Lo stevioside \u00e8 un composto presente nelle foglie della pianta \"Stevia rebaudiana\". \u00c8 il responsabile del sapore dolce delle foglie, uso per cui la pianta \u00e8 utilizzata come edulcorante dalle popolazioni autoctone centro e sudamericane. Il suo potere dolcificante \u00e8 circa 300 volte quello del saccarosio, ed \u00e8 impiegato in Giappone e in Europa come dolcificante per bibite dietetiche, in quanto ha zero calorie e indice glicemico nullo. Negli Stati Uniti invece ne \u00e8 proibito l'uso industriale nella produzione di alimenti.\nEffetti sull'organismo.\nNonostante lo stevioside, al pari di un suo metabolita (lo steviolo), sia un agente mutageno riconosciuto, secondo alcuni studi di per s\u00e9 non mostrerebbe effetti cancerogeni; non \u00e8 chiaro inoltre se tale metabolita venga effettivamente assorbito durante la metabolizzazione \"in vivo\" dello stevioside.\nLa molecola contiene tre \u03b2-glucosi, che in alcuni studi \"in vitro\" vengono idrolizzati e rimossi da parte della flora batterica intestinale umana, producendo appunto steviolo. Tuttavia, secondo alcuni studi, nelle popolazioni che fanno uso di foglie di stevia e derivati, tra cui il Giappone, non esisterebbe una marcata evidenza statistica di tumori riconducibili allo steviolo. Lo studio dell'universit\u00e0 di Berkeley \"in vivo\" confermerebbe tali statistiche.\nNel 2000, uno studio danese ha mostrato come lo stevioside ridurrebbe la glicemia stimolando la produzione di insulina, confermando la supposta validit\u00e0 come cura per il diabete, scopo per cui la stevia viene utilizzata da secoli in Paraguay.\nNel 2003, uno studio belga ha mostrato come lo stevioside somministrato ai maiali venisse completamente convertito in steviolo, ma che quest'ultimo non veniva assorbito, nemmeno se trasformato in una forma pi\u00f9 facilmente rilevabile.\nStoria.\nNel 1931, due chimici francesi riuscirono ad isolare due composti dolcificanti dalle foglie di \"Stevia\", che vennero chiamati \"stevioside\" e \"rebaudioside\". Anni dopo, i giapponesi intuirono l'utilit\u00e0 dello stevioside come dolcificante in luogo del saccarosio e delle sue alternative artificiali."}
{"id": "310899", "revid": "15756", "url": "https://it.wikipedia.org/wiki?curid=310899", "title": "Autechre", "text": "Gli Autechre sono un gruppo musicale inglese di musica elettronica sperimentale, composto da Rob Brown e Sean Booth, entrambi nativi di Rochdale, attivi dal 1987. Il gruppo incide da sempre per la Warp Records, un'etichetta discografica nota nel mondo della musica elettronica contemporanea. Il loro stile \u00e8 indecifrabile ed in continua evoluzione. Sfuggono da sempre ad ogni classifica di genere, definendo la loro musica semplicemente \"Autechre\".\nAvanti nella loro discografia si va incontro ad una profonda sperimentazione fatta da strutture in continuo mutamento, ritmi irregolari, talvolta astratti, melodie austere e procedimenti generativi, elementi che tendono a costruire una musica dalla grande complessit\u00e0 sia compositiva che tecnica. Inoltre sono noti per il loro uso unico dei suoni non convenzionali ricavati dall'uso della sintesi granulare.\nDal 1991 hanno prodotto pi\u00f9 di 30 pubblicazioni fra album, EP, lavori con altri pseudonimi tra cui Lego Feet e collaborazioni. Furono inoltre tra gli artefici, nel 2000, del festival musicale All Tomorrow's Parties, del quale curano le edizioni dal 2003.\nRecentemente i critici dicono che \"gli Autechre creano alcuna della musica pi\u00f9 complessa che si possa mai pensare di ascoltare\" e che sono riconosciuti come \"pionieri nella musica sperimentale\".\nPronuncia del nome.\nCuriosa \u00e8 la genesi del proprio nome (che, stando a quanto detto dai membri del gruppo, non ha una pronuncia definita), in quanto sarebbe nato dal premere casualmente dei tasti su una tastiera, e scelto poi dal gruppo in quanto \"gradevole al suono\". Il gruppo ha comunque inciso anche con altri pseudonimi, quali Lego Feet (specialmente nelle primissime pubblicazioni) e Gescom, un progetto misterioso attribuito appunto agli Autechre cos\u00ec come ad altri artisti..\nAd ogni modo, i due membri pronunciano il proprio nome come aw-tek-\u0259r.\nStoria.\nInizi (1987\u20131992).\nBrown e Booth si incontrano nella scena hip hop della contea Greater Manchester e formano il gruppo nel 1987. Iniziarono a frequentarsi per i loro interessi comuni quali BMX, graffiti e break dance. Iniziarono presto a comporre musica insieme accumulando equipaggiamento economico, in particolare un campionatore Casio SK-1 ed una drum machine TR606 della Roland. Fu cos\u00ec che vennero prodotte le loro prime registrazioni racchiuse nell'EP \"Lego Feet\", pubblicato nel 1991. Il nome Autechre inizia per\u00f2 a venire fuori pi\u00f9 tardi, quelli stesso anno, nell'EP \"Cavity Job\", pubblicato anch'esso come il precedente con l'etichetta Skam Records, della loro stessa citt\u00e0.\nLa fama inizi\u00f2 per\u00f2 arrivare nel 1992 quando vennero ingaggiati dalla pi\u00f9 nota Warp Records ed inclusi nella compilation \"Artificial Intelligence\" assieme ad Aphex Twin, The Orb, Richie Hawtin ed altri.\n\"Incunabula\" e \"Amber\" (1993\u20131994).\nIl debutto ufficiale sar\u00e0 del 1993 ed \u00e8 rappresentato dall'album \"Incunabula\", che raccoglie diverse produzioni precedenti della band. Da qui in poi inizia un periodo molto proficuo per il duo, che arriver\u00e0 a pubblicare un album all'anno fra il 1993 e il 1998 (oltre a numerosi EP). \nDall'EP di remix che segue \"Incunabula\" viene estratto il brano \"Basscadet\", di cui viene realizzato un video ad opera di Jess Scott-Hunter.\nNel 1994 viene pubblicato l'album \"Amber\". La direzione di questi album \u00e8 fortemente influenzata dall'elettronica della Berlin school e presenta uno stile che \u00e8 a met\u00e0 tra la techno ambientale e l'IDM, genere di cui gli Autechre, insieme ad altri artisti della Warp Records come Aphex Twin, diventeranno il vero e proprio simbolo durante tutto il corso degli anni '90.\nL'EP \"Anti\" \u00e8 un album di denuncia nei confronti del provvedimento preso nel 1994 dal Parlamento britannico ed atto a proibire in maniera drastica i rave party.\n\"Tri Repetae\", \"Chiastic Slide\" e \"LP5\" (1995\u20131999).\nNel 1995 viene pubblicato l'album \"Tri Repetae\", terzo lavoro discografico per il gruppo, quasi contemporaneo agli EP \"Anvil Vapre\" e \"Garbage\". Questi dischi, globalmente associati nel set \"Tri Repetae++\", sono spesso considerati un caposaldo della musica elettronica degli anni novanta poich\u00e9 contengono elementi di molti stili di elettronica combinati insieme, tra cui techno, ambient, IDM, industrial e sperimentale. Particolarmente lavorata \u00e8 la ritmica pressoch\u00e9 meccanica dei brani, ispirata ai movimenti e alle pulsazioni dei meccanismi industriali.\nIl video promozionale del brano \"Second Bad Vilbel\" \u00e8 diretto dall'artista inglese Chris Cunningham.\nNel 1996 viene pubblicato il vinile \"We R Are Why\", contenente due tracce. \nNel 1997 escono invece tre lavori: l'album \"Chiastic Slide\" e gli EP \"Envane\" e \"Cichlisuite\". Quest'ultimo EP (da pronunciare come \"sickly sweet\") consiste in cinque remix del brano \"Chili\", gi\u00e0 presente in \"Chiastic Slide\". Il successivo lavoro \u00e8 \"Envane\", che contiene numerosi sample e scratching.\nUn disco senza titolo (comunemente conosciuto come \"LP5\" o \"Autechre\") viene pubblicato nel 1998. Si tratta di un disco di transizione tra lo stile tipicamente ambient dei primi lavori ai successivi, incentrati poco sulla melodia e molto sulla sperimentazione. Nel 1999 il gruppo pubblica una sessione registrata nel 1995 alla BBC Radio 1 con John Peel e facente parte della serie \"Peel Session\". Inoltre viene pubblicato un EP ad edizione limitata intitolato \"Splitrmx12\". Nel 1999 esce invece \"EP7\".\n\"Confield\", \"Draft 7.30\" , \"Untilted\" (2000\u20132007).\nIl nuovo millennio inizia per il gruppo con un drastico cambiamento nello stile, dimostrato da \"Confield\" (Warp, 2001), \"Draft 7.30\" (2003) e dall'EP \"Gantz Graf\" (2002). Da questo momento in poi il duo si cimenta in una profonda sperimentazione, lavorando su strutture di brani in continuo mutamento, ritmi irregolari, suoni astratti e austeri e procedimenti generativi, elementi che renderanno la loro musica progressivamente sempre pi\u00f9 complessa e ostile per l'ascoltatore. Gli Autechre sono a questo punto conosciuti per i loro suoni analogici freddi e abrasivi, molti dei quali nati dall'uso della sintesi granulare, dalla quale si ottengono i microsound, suoni minuscoli che combinati insieme creano a loro volta \"nuovi\" suoni di grande impatto acustico.\nLe reazioni da parte dei critici e dei fan alla pubblicazione di Confield furono miste, sebbene generalmente positive. Stando a Sean Booth: \"\"Gran parte di Confield \u00e8 originato tramite esperimenti fatti con Max/Msp, per niente applicabili nel solito ambiente da club.\"\nPer quanto riguarda i loro studi ritmici, Sean Booth dichiar\u00f2 dopo l'uscita di Draft 7.30: \"Il ritmo non sembra limitarci come ai tempi dei nostri inizi. Ora penso lo percepiamo meglio, siamo del tutto fluenti nell'usarlo e renderlo pi\u00f9 espressivo\"\"\nNel 2002 esce la seconda sessione per gli Autechre facente parte delle \"Peel Session\", registrata questa volta nel 1999 e pubblicata sotto forma di EP (quattro tracce). Collaborano in questo periodo con Hafler Trio.\n\"Untilted\" (un gioco di parole tra il termine \"untitled\" ossia \"senza titolo\" e il termine \"tilt\") \u00e8 l'ottavo album del duo, pubblicato nel 2005. Questo lavoro continua sulla falsariga dei precedenti ed \u00e8 seguito da un breve tour che tocca Europa, America del Nord e Giappone.\n\"Quaristice\", \"Oversteps\" ed \"Exai\" (2008\u20132013).\nNei primi mesi del 2008 viene pubblicato \"Quaristice\" che, al contrario di \"Untilted\" e degli altri album, contiene un numero di tracce maggiori (ben 20) e di pi\u00f9 breve durata. Solo in formato digitale il disco viene accompagnato dal download di \"Quaristice.Quadrange.ep.ae\", un EP di tre tracce. Quaristice presenta una lunga serie di idee espresse in piccoli brani, idee che poi verranno rielaborate e diversificate nei due rispettivi ep, mentre il suono dell'album racchiude diversi elementi musicali, dall'IDM all'hip hop, passando per la techno al minimalismo, mentre alcune tracce sono prettamente sperimentali e di matrice astratta.\nIl gruppo ritorna nel gennaio 2010 con l'annuncio di \"Oversteps\", che viene pubblicato in marzo. Viene fatto seguire un tour con date in Europa, Australia e Giappone, il primo dopo quindici anni. In \"Oversteps\" il gruppo ha fatto un passo diverso tornando momentaneamente su caratteristiche pi\u00f9 melodiche ma comunque organizzate su strutture di brani pur sempre complicate e mutevoli. Nel maggio 2010, invece, viene annunciato \"Move of Ten\", un EP in formato 12\" pubblicato nel luglio seguente.\nNell'aprile 2011 il duo pubblica il boxset di EP intitolato \"EPs 1991-2000\" (in cui \u00e8 escluso \"Move of Ten\"), che racchiude anche \"Cavity Job\".\nL'undicesimo album in studio, ossia \"Exai\", viene pubblicato nel marzo 2013. Il disco dura due ore ed \u00e8 considerato dai fan l'apice dell'espressione e filosofia artistica del duo. \nIl successivo EP esce a pochi mesi di distanza, esattamente il 28 ottobre 2013, e si intitola \"L-Event\".\n\"AENA\" tour, \"AE_LIVE\", \"elseq 1\u20135\" (2014\u2013presente).\nNel 2015 il gruppo ha cominciato un tour per il Nord America, etichettato AENA. Il tour \u00e8 stato ufficialmente annunciato dalla Warp Records il 25 maggio 2015. Il 29 Ottobre 2015 il duo ha reso disponibile sul loro store officiale della Bleep delle sessioni di registrazioni dal vivo chiamate AE_LIVE, una collezione di soundboard fatte nei concerti lunga circa 9 ore, il tutto accumulato durante il 2014 e il 2015.\nIl 19 maggio 2016 il loro dodicesimo album viene pubblicato con il nome \"elseq 1-5\" in formato solo digitale sullo store ufficiale del gruppo AE_STORE_, l'album \u00e8 diviso in cinque rispettivi dischi digitali che in totale formano quasi 5 ore di nuovo materiale.\nCollaborazioni.\nSia Booth che Brown sono conosciuti anche per la loro attivit\u00e0 nel misterioso collettivo Gescom, di cui fanno parte circa 25 musicisti. \nTre elaborati album (\"\u00c6\u00b3o &amp; h\u00b3\u00e6\", \"\u00c6o\u00b3 &amp; \u00b3h\u00e6\" e \"ha\u00b3oe &amp; ah\u00b3eo\") sono stati realizzati con Andrew M. McKensie degli Hafler Trio. \nHanno realizzato e pubblicato un brano (\"Elephant Gear\") insieme al musicista canadese Venetian Snares, accreditato sotto l'alias AEVSVS.\nInoltre il gruppo ha collaborato dal vivo con diversi artisti e gruppi, tra cui Zoviet France, Fennesz e Roedelius.\nSean Booth ha realizzato l'album \"3. Telepathics Meh In-Sect Connection\" (2010) con Mika Vainio dei Pan Sonic e col giapponese Kouhei Matsunaga.\nMetodi ed influenze.\nLa musica degli Autechre \u00e8 prodotta principalmente da apparecchi digitali e analogici organizzati in una grande variet\u00e0 di sintetizzatori, computer, drum machine, campionatori, sequencer e mixer. Contemporaneamente costruiscono la loro musica anche attraverso software di programmazione come Max/Msp e Kyma, per il quale sono noti per il loro uso elevato a livelli molto complicati ed estremamente personali.\nLa loro musica \u00e8 stata categorizzata da pi\u00f9 parti come intelligent dance music. Il gruppo per\u00f2 \u00e8 sempre stato riluttante a definire la propria musica con un genere preciso. Si possono comunque ricavare dalla loro produzione due filoni principali: il primo, che va dagli inizi fino alla pubblicazione di \"Tri Repetae\", in cui la musica \u00e8 pi\u00f9 melodica e riconducibile alla classica ambient techno e IDM, ed il secondo, drasticamente pi\u00f9 sperimentale, trasformista e astratto.\nIn \"Oversteps\" (2010) il gruppo ha fatto un passo diverso tornando momentaneamente su caratteristiche pi\u00f9 melodiche ma comunque organizzate su strutture di brani pur sempre complicate e mutevoli.\nAd oggi gli Autechre sono largamente considerati come uno dei gruppi pi\u00f9 influenti di musica elettronica. Negli anni novanta sono diventati piuttosto celebri per il brano \"Basscadet\".\nLa loro musica \u00e8 largamente influenzata da Afrika Bambaataa (vecchio rappresentante dell'old school hip hop) e Mantronix (old school electro music).\nCome proprie influenze hanno citato il compositore greco Iannis Xenakis, il pionieri dell'elettronica Karlheinz Stockhausen, Bernard Parmegiani e il gruppo sperimentale inglese Coil.\nSono stati citati come grande influenza da artisti come Radiohead, Aphex Twin, Bj\u00f6rk, Richard Devine, Squarepusher, Plaid e altri.\nIn altri media.\nLa loro musica, essendo anche derivata dai precursori della noise music, \u00e8 ormai inclusa a pieno diritto nella serie di compilation \"An Introduction of Noise and Electronic Music\" (Sub Rosa)."}
{"id": "310900", "revid": "767487", "url": "https://it.wikipedia.org/wiki?curid=310900", "title": "What Women Want - Quello che le donne vogliono", "text": "What Women Want - Quello che le donne vogliono (\"What Women Want\") \u00e8 un film del 2000 diretto da Nancy Meyers e interpretato da Mel Gibson e Helen Hunt.\nTrama.\nNick Marshall \u00e8 pubblicitario in una nota agenzia di Chicago: sin dall'infanzia ha una smodata passione per le donne ed \u00e8 un incallito seduttore, anche di colleghe, \u00e8 divorziato e padre di una figlia, Alex, ormai adolescente.\nUn giorno nella ditta entra, come nuovo direttore creativo (ruolo a cui Nick ambisce da sempre), l'affascinante e spregiudicata Darcy McGuire, che subito affida a tutti i suoi \"inferiori\" un nuovo slogan per una campagna pubblicitaria, avente per motivo \"potere alle donne\".\nNick, accettando a stento l'invito di calarsi nella psicologia femminile, arriva addirittura a depilarsi e a vestire calze di nylon; scivolando per\u00f2 su dei sali da bagno sparsi sul pavimento, cade nella vasca colma d'acqua assieme all'asciugacapelli e prende la scossa, svenendo.\nQuando si risveglia, scopre di aver assunto un potere \"paranormale\": riesce infatti a sentire ci\u00f2 che tutte le donne pensano. Dapprima mortalmente spaventato, soprattutto perch\u00e9 scopre di essere in realt\u00e0 odiato da quasi tutte le donne che conosce, si rivolge a una psicologa che lo esorta a non preoccuparsi del suo nuovo potere ma anzi a goderne, giacch\u00e9 entrare nella mente di una donna \u00e8 stato sempre il sogno di ogni uomo, Freud compreso. Nick cos\u00ec comincia una nuova vita nella ditta, rubando mentalmente le idee a Darcy onde poterla far licenziare, ma allo stesso tempo se ne innamora perdutamente. Contemporaneamente, aiuta la figlia Alex nella scelta dell'abito per il ballo di fine anno, oltre a darle qualche \"dritta\" sentimentale, riconquistandone la stima da lungo tempo persa.\nAlla fine Nick ottiene quel che vorrebbe: il posto di Darcy \u00e8 finalmente suo ma egli, conscio di averle rubato le idee, decide di rivelarle tutto. Vuole mettere a posto le cose con le donne e sostiene la figlia Alex che non ha ceduto alle insistenze del suo fidanzato durante il ballo di fine anno, aiuta anche una sua dipendente, emarginata e silenziosa, offrendole un lavoro decisamente pi\u00f9 importante della mansione che non la mette in luce, convinto che voglia tentare il suicidio. Recandosi a casa sua, nel quartiere cinese, \u00e8 colpito dalla scarica di un fulmine che lo priva delle sue capacit\u00e0 telepatiche. Ma questo non far\u00e0 differenza, Nick ha conquistato una sua autonomia e non ha pi\u00f9 bisogno di sentire i pensieri delle donne per poterle capire. Dopo aver rivelato tutto a Darcy, la donna lo perdoner\u00e0 e i due decideranno di incominciare una vita insieme.\nRemake.\nNel 2010 \u00e8 stato realizzato un remake al femminile di produzione tedesca intitolato \"Mind the Man - Nella mente degli uomini\", interpretato da Valerie Niehaus.\nNel 2011 \u00e8 stato realizzato un remake di produzione cinese intitolato \"What Women Want\", diretto da Daming Chen e interpretato da Andy Lau e Gong Li.\nNel 2019 \u00e8 stato prodotto un altro remake al femminile col titolo \"What Men Want - Quello che gli uomini vogliono\", diretto da Adam Shankman con protagonista Taraji P. Henson."}
{"id": "310901", "revid": "367788", "url": "https://it.wikipedia.org/wiki?curid=310901", "title": "Sega (strumento)", "text": "Una sega \u00e8 un attrezzo atto a tagliare legno o altri materiali, al fine di dividere un pezzo di materiale in parti pi\u00f9 piccole secondo le misure desiderate.\nConsiste in una lama dentata che pu\u00f2 essere diritta, circolare o a nastro, fissata su di un supporto per permetterne l'uso manuale o motorizzato.\nLa sega pu\u00f2 anche essere usata come strumento musicale (vedi sega musicale).\nSebbene la mitologia greca attribuisca a Perdix, nipote di Dedalo, l'invenzione della sega, reperti di legno dell'antico Egitto suggeriscono un'origine pi\u00f9 antica (Egitto predinastico).\nTipi di seghe.\nC'\u00e8 un diverso numero di categorie di seghe, tutte con il medesimo scopo, cio\u00e8 tagliare le pi\u00f9 grandi parti di legno o altro materiale in parti pi\u00f9 piccole.\nLa prima e pi\u00f9 grande divisione \u00e8 fra:\nSeghe a mano.\nLe seghe a mano a loro volta si dividono in due categorie generali, definite dal modo in cui si presenta la lama:\nSeghe a motore.\nLe seghe a motore hanno il movimento della lama azionato da un motore. Troviamo in questa categoria:"}
{"id": "310904", "revid": "226458", "url": "https://it.wikipedia.org/wiki?curid=310904", "title": "Monetazione ellenistica", "text": "Per monetazione ellenistica si intende la produzione monetaria emessa dagli stati di cultura greca dopo le guerre di Alessandro Magno\nL'ellenismo fu caratterizzato dalla diffusione della cultura greca in grande parte del mondo allora conosciuto. Regni di lingua greca furono stabiliti in Egitto, Siria e per un certo tempo anche in Iran e nell'attuale Afghanistan. Mercanti greci diffusero le monete greche in questi ampi territori e i nuovi regni iniziarono presto a produrre le loro monete.\nPoich\u00e9 questi regni erano molto pi\u00f9 grandi e ricchi delle vecchie citt\u00e0-stato del periodo classico, le monete furono prodotte in quantit\u00e0 enormemente maggiori, di maggiori dimensioni e pi\u00f9 frequentemente anche in oro. Tuttavia spesso mancava loro il senso estetico delle monete del periodo precedente.\nComunque alcune delle monete greco-bactriane e quelle dei loro successori in India, le monete indo-greche, sono considerate tra i migliori esempi dell'arte numismatica greca con una \u201craffinata miscela di realismo e idealizzazione\u201d, comprese le pi\u00f9 grandi monete emesse nel mondo ellenistico: la pi\u00f9 grande moneta d'oro fu battuta da Eucratide (che ha regnato dal 171 al 145 a.C.) e la pi\u00f9 grande moneta d'argento dal re indo-greco Aminta (che ha regnato dal 95 al 90 a.C.). I ritratti \"mostrano un grado di individualit\u00e0 che non ebbe mai riscontro nelle rappresentazioni spesso insipide dei re loro contemporanei che si trovavano pi\u00f9 ad occidente\" (Roger Ling, \"Greece and the Hellenistic World\").\nLa nuova caratteristica pi\u00f9 evidente delle monete ellenistiche \u00e8 l'uso di ritratti di persone viventi, pi\u00f9 precisamente dei re stessi. \nQuesta pratica era gi\u00e0 iniziata in Sicilia, ma era stata disapprovata dagli altri greci perch\u00e9 era segno di hybris, (orgoglio). Ma i Tolomei dell'Egitto ed i Seleucidi della Siria non avevano questo tipo di scrupoli ed emisero magnifiche monete d'oro ornate con i loro ritratti e con i simboli del loro stato sul rovescio. Anche i nomi dei re furono frequentemente scritti sulle monete. Questa prassi ha fissato uno schema che \u00e8 arrivato fino a noi: il ritratto del re, in genere di profilo e in posa eroica, al dritto con il nome accanto e lo stemma o altri simboli dello stato al rovescio."}
{"id": "310905", "revid": "1890779", "url": "https://it.wikipedia.org/wiki?curid=310905", "title": "Julius Reubke", "text": "Figlio del celebre organaro Adolf Reubke, studi\u00f2 pianoforte con Theodor Kullak e composizione con Bernhard Marx presso il conservatorio di Berlino. Musicista precoce e di straordinario talento dalla grande facilit\u00e0 tecnica, su raccomandazione di Hans von B\u00fclow, nel 1856 si trasfer\u00ec a Weimar divenendo uno degli allievi prediletti di Franz Liszt che lo ricord\u00f2 con parole commosse quando mor\u00ec prematuramente due anni dopo nel 1858 all'et\u00e0 di 24 anni.\nLa sua composizione per organo pi\u00f9 nota \u00e8 la \"Sonata sul Salmo 94\" in do minore (1857), uno dei capisaldi dell'organo romantico; delle sue tre composizioni per pianoforte con numero d'opera la pi\u00f9 nota \u00e8 la \"sonata per pianoforte\" in si bemolle minore (sempre del 1857) che viene eseguita ancora oggi."}
{"id": "310910", "revid": "767487", "url": "https://it.wikipedia.org/wiki?curid=310910", "title": "Ceratosauridae", "text": "I ceratosauridi (\"Ceratosauridae\") sono una famiglia di grossi dinosauri carnivori caratteristici del Giurassico e del Cretaceo.\nPrimitivi carnivori cornuti.\nNoti soprattutto per il loro genere tipo (\"Ceratosaurus\"), questi animali erano dei carnivori bipedi dotati di un cranio robusto sul quale erano presenti strutture simili a brevi corna. Fino a qualche decennio fa, i ceratosauridi erano considerati stretti parenti dei pi\u00f9 famosi allosauri, ma alcune caratteristiche primitive (ad esempio la mano a quattro dita) li pongono al di fuori del gruppo dei tetanuri. Ora i ceratosauridi sono considerati dei teropodi primitivi che, dopo essersi diffusi in Africa e in Nordamerica, hanno probabilmente dato origine al gruppo ben pi\u00f9 diversificato degli abelisauroidi.\nDistribuzione.\nLa famiglia dei ceratosauridi comprende, oltre a \"Ceratosaurus\" del Giurassico superiore nordamericano, anche \"Genyodectes\" del Cretaceo inferiore del Sudamerica. \"Elaphrosaurus\" e \"Spinostropheus\", due carnivori dalla struttura gracile vissuti in Africa, potrebbero essere forme ancestrali alla famiglia. \u00c8 possibile che anche il ben pi\u00f9 antico \"Lukousaurus\", del Giurassico inferiore della Cina, appartenga a questo gruppo. Un'altra forma cinese, \"Chuandongocoelurus\" del Giurassico medio, potrebbe essere stata simile a \"Elaphrosaurus\". Altri resti frammentari, che potrebbero testimoniare l'esistenza di ceratosauridi giganteschi (\"Megalosaurus\" \"ingens\"), sono stati rinvenuti in Africa orientale, negli strati di Tendaguru."}
{"id": "310912", "revid": "22356", "url": "https://it.wikipedia.org/wiki?curid=310912", "title": "Abelisauroidi", "text": ""}
{"id": "310913", "revid": "1305772", "url": "https://it.wikipedia.org/wiki?curid=310913", "title": "Masashi Tashiro", "text": "Oltre a essere stato la voce (tenore) del gruppo J-pop Rats &amp; Star, \u00e8 apparso in veste di comico in molte trasmissioni televisive e ha diretto un film dopo lo scioglimento della sua band. I frequentatori del popolare forum giapponese 2channel lo chiamano spesso Tashirock (\u30bf\u30b7\u30ed\u30c3\u30af) e \" Re della risata \" (\u7b11\u3044\u306e\u795e, \"Warai no Kami\").\nBiografia.\nMusica e successo.\nNato nella prefettura di Saga e cresciuto a Ota, Tokyo. Dopo essersi diplomato, Tashiro ha fatto il suo debutto come membro del gruppo doo-wop \"Chanels\", formato fra gli altri da Masayuki Suzuki e Nobuyoshi Kuwano, nel 1980. Nel 1983 il gruppo ha cambiato nome in Rats &amp; Star perch\u00e9 \"Chanels\" era troppo simile a quello della casa di moda francese Chanel.\nLa popolarit\u00e0 di Tashiro divenne tale da permettergli di incidere un LP da solista, \"N\u012bjima no Densetsu\" (\u65b0\u5cf6\u306e\u4f1d\u8aac, lett: La leggenda dell'isola di Niijima), uscito il 27 agosto 1986.\nDal palco alla TV.\nDopo lo scioglimento della band Rats &amp; Star, avvenuto nel 1986, il suo talento per la comicit\u00e0 fu scoperto da Ken Shimura, membro del gruppo di comici giapponesi \"The Drifters\", e divent\u00f2 un \"owarai\" (il termine usato in Giappone per descrivere i comici televisivi). \u00c8 qui che si guadagn\u00f2 i soprannomi di \"\"Dajare no Tei\u014d\" (\u30c0\u30b8\u30e3\u30ec\u306e\u5e1d\u738b, lett: Re dei giochi di parole) e \"Kod\u014dgu no Tensai\"\" (\u5c0f\u9053\u5177\u306e\u5929\u624d, lett: Genio degli attrezzi di scena). \u00c8 apparso anche in molti spot pubblicitari.\nIl 10 luglio 1988 ha aperto un'agenzia di giovani talenti (i cosiddetti \"tarento\") in via Takeshita a Shibuya, Tokyo, chiamato \"Marcy's\" (\u30de\u30fc\u30b7\u30fc\u30ba), dal suo soprannome.\nI primi problemi con la legge.\nIl 24 settembre del 2000 viene denunciato per aver filmato con una videocamera le mutande di una donna, da sotto la minigonna, nella stazione Toritsu Daigaku della linea ferroviaria T\u014dky\u016b T\u014dyoko a Meguro, Tokyo, per cui venne condannato a una multa di 50.000 yen (circa 350 euro). In una conferenza stampa tenuta il 4 ottobre, quando gli viene chiesto il motivo di un simile gesto, risponde dicendo che si trattava di materiale per un film comico che stava girando, \"\u30df\u30cb\u306b\u30bf\u30b3\u304c\u3067\u304d\u308b\" (Mini ni Tako ga Dekiru, lett: Una piovra spunta dalla minigonna). La frase \"Mini ni Tako\", spesso chiamata \"Tashiro Festival\" (\u7530\u4ee3\u796d \"Tashiro Matsuri\") diventer\u00e0 un tormentone sulle televisioni giapponesi.\nLo scandalo, l'arresto, la droga.\nDopo essere stato costretto a stare lontano dal mondo dell'intrattenimento dalla sua agenzia MTM Production per oltre 9 mesi, nel giugno del 2001 torna alla ribalta con una conferenza stampa in cui chiede al pubblico di \"dargli un'altra possibilit\u00e0\" (\u3082\u30461\u5ea6\u3060\u3051\u7530\u4ee3\u307e\u3055\u3057\u3092\u3001\u3088\u308d\u3057\u304f\u304a\u9858\u3044\u81f4\u3057\u307e\u3059).\nIl 9 dicembre, tuttavia, viene arrestato dalla polizia di Dennen Ch\u014dfu per aver spiato alcuni colletti bianchi mentre si lavavano in un bagno pubblico vicino a casa sua, a Kita-senzoku, \u014cta, Tokyo. Secondo la polizia, si sarebbe allontanato di circa 300 metri dopo essere stato scoperto dall'uomo che stava spiando, il quale, vestito solo con un asciugamano, lo avrebbe poi rincorso e catturato. Secondo un testimone, Tashiro, che indossava un copricapo simile a un passamontagna, avrebbe detto ad alta voce \"Perdonami\" (\u8a31\u3057\u3066\u304f\u308c) e \"Si tratta di un malinteso\" (\u52d8\u9055\u3044\u3060). Una videocamera, inoltre, sarebbe stata trovata nelle vicinanze della scena del crimine. La corte decide per il rilascio con la condizionale.\nSolo tre giorni dopo, il 12 dicembre, viene di nuovo arrestato, questa volta per possesso di stimolanti vietati dalla legge. 7 investigatori, andati a casa sua alla ricerca di materiale sul caso del bagno pubblico, trovano infatti un sacchetto contenente 0.9 grammi di stimolanti. La sua agenzia, la MTM Production, lo licenzia il giorno stesso per i troppi scandali in cui \u00e8 coinvolto. Il processo, apertosi il 18 febbraio 2002 nella Corte Distrettuale di Tokyo, si \u00e8 concluso con la condanna di Tashiro a due anni di reclusione, convertiti in tre anni di libert\u00e0 condizionata.\nNel luglio del 2002 pubblica un libro, \"\u81ea\u7206 -The Judgement Day-\" (lett: Auto-distruzione: Il giorno del giudizio) in cui parla degli scandali e di come hanno influito sulla sua vita familiare, asserendo che la pressione imposta dal mondo dello spettacolo ha contribuito alla sua assuefazione alla droga.\nIl ritorno come regista.\nAlla fine del 2002 torna sotto la luce dei riflettori come regista di V-Cinema, con una serie di spettacoli pubblicati sul mercato home video.\nLa ricaduta.\nIl 17 giugno 2004 \u00e8 di nuovo nei guai con la legge per aver causato un incidente stradale sulla strada per Oume, nel Suginami. Secondo i telegiornali, avrebbe fatto un'inversione a U non rispettando il codice della strada, scontrandosi con un motociclista.\nLa notte del 20 settembre 2004 viene di nuovo arrestato per possesso illegale di stimolanti, con l'aggravante del possesso di un coltello a serramanico di 8 centimetri, vietato dalla legge che controlla il porto d'armi e spade in Giappone. Essendo ancora in libert\u00e0 condizionata, viene questa volta condannato a tre anni e sei mesi di reclusione, condanna che lo allontana, per il momento in via definitiva, dal mondo dello spettacolo.\nLe reazioni di amici e colleghi.\nIn seguito all'arresto avvenuto nel 2004, Masayuki Suzuki, ex membro dei Rats &amp; Star, chiede pubblicamente scusa per i crimini commessi da Tashiro in suo nome.\nI suoi colleghi di lavoro del mondo dello spettacolo, tuttavia, sono meno clementi. Ken Shimura sostiene che \"[Tashiro] dovrebbe sparire dal mondo dello spettacolo perch\u00e9 quello che ha fatto \u00e8 semplicemente patetico\" (\u3042\u3044\u3064\u306f\u6700\u4f4e\u306a\u3053\u3068\u3092\u3057\u305f\u306e\u3060\u304b\u3089\u82b8\u80fd\u754c\u304b\u3089\u6d88\u3048\u3066\u3082\u3089\u3044\u305f\u3044), mentre per Kenichi Mikawa \"[Tashiro] \u00e8 un emerito imbecille! Lo prenderei a schiaffi!\" (\u5927\u99ac\u9e7f\u8005\uff01\u3072\u3063\u3071\u305f\u3044\u3066\u3084\u308a\u305f\u3044\uff01).\nTakeshi Kitano, che pi\u00f9 volte era apparso insieme a Tashiro in vari spettacoli comici, commenta duramente: \"Non voglio pi\u00f9 avere niente a che fare con quel tipo\" (\u3042\u3093\u306a\u91ce\u90ce\u306b\u95a2\u308f\u308a\u305f\u304f\u306f\u7121\u3044).\nAltri sospetti di registrazioni illegali.\nTashiro \u00e8 stato per un periodo il presentatore del programma sportivo \"SRS\" sulla rete televisiva giapponese Fuji Terebi, con al suo fianco l'attrice Norika Fujiwara. Si \u00e8 venuto a sapere in seguito che lo staff del programma lo avrebbe ripreso pi\u00f9 volte per essersi intrufolato nel bagno delle donne, forse portando una videocamera con s\u00e9, e non essere pi\u00f9 uscito per ore.\nInoltre, \u00e8 stato rivelato che la Fujiwara e altre star femminili del programma si sarebbero cambiate d'abito in bagno mentre Tashiro le spiava. Lo staff del programma pensa che Tashiro abbia perfino installato una telecamera all'interno del bagno. Questa notizia \u00e8 stata ripresa anche da alcuni siti cinesi.\nConcorso \"Persona dell'anno\" 2001.\nNel 2001 Tashiro \u00e8 stato provvisoriamente in testa alla classifica del concorso Persona dell'anno indetto dalla rivista statunitense \"Time\", probabilmente grazie alla sua popolarit\u00e0 all'interno del forum 2channel. I programmatori del forum, infatti, avevano permesso ai propri utenti di votare automaticamente Tashiro tramite l'ausilio di vari script, con nomi quali \"Cannone Tashiro\" (\u7530\u4ee3\u7832 \"Tashiro-h\u014d\"), \"Cannone Tashiro a megaparticelle\" (\u30e1\u30ac\u7c92\u5b50\u7530\u4ee3\u7832 \"Mega-ry\u016bshi Tashiro-h\u014d\"), \"Cannone Tashiro con 25 colpi a ripetizione\" (25\u9023\u6253\u7530\u4ee3\u7832 \"Nijy\u016b-go renda Tashiro-h\u014d\") e \"Super cannone Tashiro\" (\u8d85\u7530\u4ee3\u7832 \"Ch\u014d Tashiro-h\u014d\"). Quest'ultimo \u00e8 stato talmente \"potente\" da sovraccaricare il server del \"Time\" con una sorta di attacco DoS. La versione successiva, chiamata \"Cannone satellite Tashiro\", \u00e8 stata modificata per evitare che ci\u00f2 succedesse di nuovo. Dopo aver superato come numero di voti Osama Bin Laden e George W. Bush, raggiungendo il primo posto il 21 dicembre, \u00e8 stato rimosso dalla lista dei candidati al titolo dallo staff della rivista."}
{"id": "310915", "revid": "123960274", "url": "https://it.wikipedia.org/wiki?curid=310915", "title": "Poesia anacreontica", "text": "La poesia anacreontica \u00e8 una corrente poetico-letteraria che prende il suo nome dal lirico greco Anacreonte, poich\u00e9 richiamava i temi giocosi che egli spesso trattava nelle sue opere, quali l'amore, l'amicizia, la natura, il divertimento, il vino, la socialit\u00e0. Si sviluppa durante il periodo rococ\u00f2, con una tale intensit\u00e0 che, addirittura, la poesia di questo secolo XVIII \u00e8 spesso interamente identificata con il movimento artistico stesso. La nascita di questa corrente si pu\u00f2 rintracciare nella nuova concezione della vita adottata dai contemporanei: si faceva strada il pensiero della brevit\u00e0 della vita, e si tendeva a cogliere il momento (\"carpe diem\"), a vivere la propria esistenza in modo esaustivo, senza rinunce o sacrifici, poich\u00e9 la vita stessa era un momento irripetibile.\nSi sviluppa soprattutto in Germania.\nL\u2019\"Anakreontik\" tedesco.\nJohann Christoph Gottsched tradusse per primo, nel 1733, alcune poesie di Anacreonte in tedesco, e adott\u00f2 lo stile e i temi di quelle opere, adattandole alla lingua tedesca. In un primo momento, lo stile non prese piede in Germania, poich\u00e9 considerato troppo ricercato, dotto, ampolloso (stile tipico dell'epoca) e con narrazione lenta, troppo focalizzata sullo stesso punto e con grandissimo uso di metafore ed emblemi; In un secondo momento, invece, la poesia anacreontica cominci\u00f2 a diffondersi grazie alle opere di Johann Wilhelm Ludwig Gleim, considerato il vero capostipite nonch\u00e9 maestro di questa corrente poetica, di cui stabil\u00ec anche una metrica precisa: verso alessandrino di 12 o 13 sillabe, ritmo giambico e, molto spesso, uscita al femminile, con rima baciata o alternata."}
{"id": "310916", "revid": "339392", "url": "https://it.wikipedia.org/wiki?curid=310916", "title": "Giardini zen", "text": ""}
{"id": "310917", "revid": "2159866", "url": "https://it.wikipedia.org/wiki?curid=310917", "title": "Tashiro Masashi", "text": ""}
{"id": "310918", "revid": "767487", "url": "https://it.wikipedia.org/wiki?curid=310918", "title": "Il patriota", "text": "Il patriota (\"The Patriot\") \u00e8 un film storico del 2000 diretto da Roland Emmerich e interpretato da Mel Gibson e Heath Ledger.\nIl film si svolge durante tutto il periodo della Guerra di indipendenza americana, narrando la storia di un eroe americano che, insieme a combattenti volontari, riesce a ribaltare le sorti del conflitto a favore delle colonie. Nel corso delle battaglie, vengono evidenziati tutti i temi che caratterizzeranno la storia statunitense: dagli schiavi di colore che combattono per essere liberati, all'efferatezza e crudelt\u00e0 degli inglesi e degli stessi americani durante il conflitto.\nTrama.\nCarolina del Sud, 1776. Benjamin Martin, un colono eroe di guerra, vive da vedovo con i suoi 7 figli in tranquillit\u00e0, dopo aver combattuto la lunga guerra tra britannici e francesi per il controllo delle colonie nord-americane. La prospettiva di una rivolta contro i britannici, agli albori della Guerra di indipendenza americana, non lo convince e si oppone, inutilmente, di fronte ai suoi concittadini davanti a tale eventualit\u00e0.\nMa la guerra inizia e la sua preoccupazione \u00e8 rivolta al figlio Gabriel che si \u00e8 arruolato in un esercito indipendentista che ha diverse sconfitte sul campo a causa dell'inesperienza dei soldati. Benjamin si vede costretto a riprendere le armi dopo che lo spietato colonnello inglese William Tavington ha fatto prigioniero Gabriel, che era tornato a casa ferito dopo una battaglia svoltasi nel campo di fronte alla propriet\u00e0 di Benjamin, oltre che aver ucciso, proprio davanti ai suoi occhi, l'altro figlio Thomas. Benjamin si schiera dalla parte degli Americani e recluta dei volontari con i quali, operando agguati e atti di guerriglia (guadagnandosi il soprannome di \"Spettro\") in quanto comprende che affrontare gli Inglesi in campo aperto \u00e8 penalizzante. Con questo riesce a cambiare gli equilibri della guerra nella Carolina del Sud per trattenere gli Inglesi a muoversi verso Washington nell'attesa di supporti militari che sono attesi dalla Francia. Durante i mesi trascorsi nell'esercito Gabriel sposa, dopo essersene innamorato, Anne Howard, vecchia conoscenza infantile e figlia di un amico e sostenitore di Benjamin.\nIntanto, a causa dei grandi insuccessi riportati dai suoi uomini, il generale Charles Cornwallis autorizza il colonnello Tavington a utilizzare ogni metodo, anche se poco onorevole, per stanare Benjamin e gli altri volontari. Infatti, dopo pochi giorni, la casa dove si erano rifugiati i figli e la cognata di Martin viene data alle fiamme da un reparto comandato da Tavington, con conseguente assassinio dei badanti della casa. La famiglia di Benjamin viene trasferita in un luogo segreto al sicuro da altre incursioni inglesi.\nUna tragica sorte tocca ad Anne e alla sua famiglia: su ordine di Tavington tutti gli abitanti del villaggio dove vivevano vengono chiusi in una chiesa, che viene poi data alle fiamme. Martin e gli altri arrivano tardi quando ormai la chiesa \u00e8 rasa al suolo. Gabriel, accecato dall'ira, si lancia all'inseguimento del colonnello insieme a un piccolo gruppo di volontari, riesce a ferirlo ma viene ucciso durante lo scontro. Benjamin, addolorato dalla morte del figlio, perde la motivazione nel combattere e in un primo momento rinuncia a partire per la battaglia decisiva, ma cambia idea ricordando la determinazione e il coraggio del figlio perduto.\nNella battaglia finale (ispirata alla Battaglia di Cowpens) l'esercito britannico in numero molto maggiore rispetto a quello americano, composto in parte anche da volontari, sembra inizialmente riuscire a tenere testa ai patrioti ma dopo una finta ritirata strategica, gli americani riprendono velocemente terreno tramite delle prolungate sparatorie. Sul campo Benjamin, per vendicare la morte dei suoi due figli, affronta Tavington e lo uccide. Durante la battaglia, per superbia, Cornwallis commette errori strategici importanti e viene duramente sconfitto grazie alla strenua resistenza delle truppe americane. Le truppe di Cornwallis ripiegano verso il nord dove vengono circondate dall'esercito del generale Washington. L'arrivo dei francesi pone fine alla guerra, vinta dagli americani.\nProduzione.\nNel film c'\u00e8 un errore storico nella scena finale dell'ultima battaglia nell'accampamento americano, vicino all'ufficiale Villeneuve, si nota un tricolore francese ma durante la guerra d'indipendenza americana la Francia era sotto l'ancien regime che adottava la bandiera gigliata dei Borbone di Francia.\nColonna sonora.\nLa colonna sonora del film \u00e8 composta da 17 brani composti da John Williams"}
{"id": "310920", "revid": "767487", "url": "https://it.wikipedia.org/wiki?curid=310920", "title": "Signs", "text": "Signs \u00e8 un film fantascientifico del 2002 diretto da M. Night Shyamalan e interpretato da Mel Gibson e Joaquin Phoenix.\nTrama.\nNella contea di Bucks, Pennsylvania, dei misteriosi cerchi nel grano vengono ritrovati tracciati sul campo di mais di propriet\u00e0 della famiglia Hess. Il capo famiglia Graham \u00e8 un pastore protestante che ha smarrito la fede in Dio dopo la tragica morte della moglie in un incidente stradale.\nAll'inizio si pensa a uno scherzo di cattivo gusto, ma poi - quando si scopre che i cerchi iniziano a comparire anche in India e altre parti del mondo - cresce la tensione. Si inizia a sospettare che questi cerchi nel grano siano in realt\u00e0 dei punti di riferimento sfruttabili da navicelle aliene, anche a causa della comparsa di numerosi UFO sopra i cieli delle grandi citt\u00e0, tutti a circa 20 Km di distanza dai cerchi.\nA un primo atteggiamento scettico di Graham, segue l'evidenza dei fatti quando egli stesso \u00e8 protagonista di un incontro ravvicinato del terzo tipo con una creatura aliena tenuta segregata in uno stanzino all'interno della casa di propriet\u00e0 di Ray, che involontariamente aveva provocato l'incidente mortale in cui perse la vita la moglie del religioso. Ray si trova dentro la macchina in un evidente stato di shock. Raggiunto da Hess egli chiede perdono per ci\u00f2 che fece a sua moglie, distrutto dal rimorso e dai sensi di colpa per quello che accadde senza darsi pace. Prima di partire accenna ad Hess come ultima cosa che la sua destinazione \u00e8 un posto vicino al lago. Infatti stando a quanto riportato in televisione, tutti i cerchi nel grano sono molto distanti dall'acqua, sostenendo che \"loro\" sembrano esserne infastiditi. Ray rivela infine ad Hess di avere avuto una colluttazione con una delle creature che era entrata in casa sua, e di essere riuscito a rinchiuderla nel ripostiglio barricandola dentro.\nGraham non aprir\u00e0 mai la porta dello stanzino che lo separa dall'alieno, ma ne evincer\u00e0 fattezze e intenzioni attraverso un'immagine riflessa in un coltello, che Hess fa scorrere sotto la porta. L'alieno si scaglia verso il coltello e ha la peggio, perdendo alcune dita della mano.\nTornato a casa Hess e la sua famiglia studiano il da farsi e decidono di barricarsi in casa, viste anche le scene di panico e le notizie diramate dalla televisione. Hess domanda al figlio che ha letto un libro su una possibile invasione come procederebbe se gli alieni fossero ostili. Secondo il figlio di Hess il libro spiega che la fine pu\u00f2 essere solo in due modi: gli uomini vincono e in questo caso, gli alieni, ritirerebbero per poi tornare secoli dopo, con un'invasione ancora pi\u00f9 ampia. La seconda ipotesi invece: essi vincono e l'umanit\u00e0 \u00e8 distrutta. Hess rivela infine alla famiglia impaurita di avere visto un alieno in casa di Ray, informando i famigliari della possibilit\u00e0 che forse gli alieni non tollerano l'acqua. Mettendo infine ai voti se andare o meno al lago, la famiglia di Hess crede sia pi\u00f9 sicuro restare in casa.\nGraham, insieme al fratello Merrill, provvede a blindare la casa attraverso l'apposizione di legni e chiodi alle finestre. Quando giunge la sera, per\u00f2, si accorgono che l'invasione ha avuto inizio e vengono uditi i primi segni della presenza degli alieni. I protagonisti si rifugiano in cantina, dove durante la notte il figlio del pastore viene colpito da un violento attacco d'asma, che Graham riesce a fargli passare, ammonendo per\u00f2 che il prossimo potrebbe essergli fatale se non fronteggiato con l'ausilio del medicinale.\nLa mattina seguente il pastore e suo fratello, accendono una radio e captando una trasmissione odono che gli invasori alieni sono stati sconfitti e i pochi sopravvissuti hanno abbandonato la Terra, e decidono quindi di avventurarsi nella casa alla ricerca del medicinale anti asmatico.\nIl figlio di Graham, nuovamente in crisi asmatica, viene preso in braccio da una creatura aliena: Merrill impugna una mazza da baseball e colpisce l'alieno, che un attimo prima aveva spruzzato un gas velenoso in faccia al bambino. Con un primo colpo lo costringe a lasciare il bambino, mentre con i successivi urta accidentalmente uno dei bicchieri colmi d'acqua posti nelle varie mensole e ripiani di casa, a causa di una fissazione della figlia Bo, e l'acqua in esso contenuta schizza sull'alieno, ferendolo. Gli Alieni erano in realt\u00e0 \"armati\" solamente di un gas velenoso e sono stati sconfitti dagli umani anche con soli mezzi rudimentali, essendo allergici all'acqua.\nDopo che l'alieno \u00e8 stato ucciso, ultimo rimasto sulla Terra della sua specie, l'attenzione si concentra sul bambino di cui ancora non si conoscono le sorti dopo le esalazioni tossiche dell'alieno, ma fortunatamente - a seguito del precedente attacco d'asma - il bambino non era in condizione di respirare quel veleno, salvandosi.\nProduzione.\n\"Signs\" fu girato nel 2001. La location principale del film \u00e8 indicata essere \"Bucks County, PA\" nella pellicola. Tutte le scene furono effettivamente girate in loco nella Contea di Bucks, in Pennsylvania. Le scene nella casa e nel campo di grano furono girate all'interno del campus della Delaware Valley University, dove fu messo a disposizione della produzione un campo di 16 ettari. Le sequenze nella libreria e nella pizzeria furono girate a Newtown, Pennsylvania. La scena in farmacia fu girata a Morrisville, Pennsylvania.\nDistribuzione.\nIl film \u00e8 uscito nelle sale negli Stati Uniti d'America il 2 agosto 2002, mentre nelle sale italiane il 17 ottobre 2002."}
{"id": "310921", "revid": "39224", "url": "https://it.wikipedia.org/wiki?curid=310921", "title": "The Million Dollar hotel", "text": ""}
{"id": "310934", "revid": "2104733", "url": "https://it.wikipedia.org/wiki?curid=310934", "title": "Aphex Twin", "text": "\u00c8 stato definito come una delle figure pi\u00f9 inventive ed influenti della musica contemporanea.\nArtista poliedrico, si \u00e8 distinto per la vastit\u00e0 quasi senza paragoni delle sue sperimentazioni elettroniche, legate a generi molteplici e spesso distanti tra loro, quali Intelligent Dance Music, techno, Trance music, drum and bass ed acid house, capace anche di spaziare nella musica classica, nell'ambient e nella cosiddetta \"non-Music\" o \"noise music\".\nHa assunto negli anni diversi pseudonimi, ed \u00e8 stato negli anni '90 un riferimento fondamentale per lo sviluppo della musica ambient techno.\nBiografia.\nNato a Limerick, in Irlanda, cresce a Lanner, in Cornovaglia con i genitori e le sue due sorelle maggiori.\nComincia a produrre musica a 12 anni, e pochi anni dopo suona come DJ in diversi locali della Cornovaglia. Il suo primo disco \u00e8 il singolo \"Analogue Bubblebath\", pubblicato sotto lo pseudonimo \"Aphex Twin\", successivamente cambiato in \"AFX\".\nIl nome \"Aphex Twin\" deriva dalla Aphex Systems Limited, azienda di processori di segnale , e dalla parola \"twin\", in inglese \"gemello\", in memoria del fratello di James, Richard, deceduto alla nascita.\nNel 1991 fonda, insieme con Grant Wilson-Claridge, l'etichetta Rephlex per \u00ab\"promuovere l'innovazione dell'acid, un genere di house molto amato e spesso frainteso, allo stesso tempo dimenticato da alcuni e sconosciuto ad altri, soprattutto in Gran Bretagna\"\u00bb.\nTra il 1991 e il 1993 pubblica, sotto lo pseudonimo \"AFX\", i tre EP \"Analogue Bubblebath\", \"Analogue Bubblebath 2\" e \"Analogue Bubblebath 3\". Con lo pseudonimo \"Bradley Strider\" pubblica invece un LP ed un singolo (rispettivamente \"Bradley's Beat\" e \"Bradley's Robot\") e con quello di \"Caustic Window\" una serie di EP in vinile (\"Joyrex J4\",\" Joyrex J5\", \"Joyrex J9\" e \"CAT023\").\nSotto il nome \"Aphex Twin\" pubblica invece \"Xylem Tube\" e \"Digeridoo\". Queste prime uscite vennero pubblicate con le etichette Rephlex, Mighty Force e R&amp;S. Nel 1992 esce il suo primo album a nome Aphex Twin \"Selected Ambient Works 85-92\", considerato la pietra miliare del genere ambient techno.\nAgli inizi della sua carriera, James si trasferisce a Londra per frequentare un corso di Elettronica al Politecnico di Kingston, ma presto abbandoner\u00e0 gli studi per pubblicare molti altri album ed EP per la Warp Records e altre etichette con svariati pseudonimi (AFX, Polygon Windows, Blue Calx, The Dice Man, Power-Pill e molti altri). Nello stesso periodo incide il celebre \"Selected Ambient Works Volume II\" (1994), che la rivista \"Pitchfork\" considera il miglior album ambient mai realizzato dopo \"\" di Brian Eno.\nA met\u00e0 degli anni novanta, principalmente con l'album \"Hangable Auto Bulb\", comincia ad avvicinarsi a suoni drum and bass spesso combinati con temi infantili e pattern \"acid\" generati al computer. Il prematuro uso di sintetizzatori software di Aphex Twin anticipa la successiva popolarit\u00e0 del computer come strumento musicale. Il 1996 vede la sua musica diventare pi\u00f9 popolare dopo la pubblicazione di \"Richard D. James Album\" e dei singoli, \"Come to Daddy\" e \"Windowlicker\", accompagnati da videoclip girati dal regista Chris Cunningham, trasmessi su canali musicali come MTV e in copertina sulle riviste musicali come \"New Musical Express\".\nDopo l'uscita di \"drukQs\", pubblica diversi brani con lo pseudonimo AFX e, nel 2006, ne raccoglie una parte nella compilation \"Chosen Lords\". Nel settembre 2011, in Polonia, Richard dirige in remoto un'orchestra di 48 elementi e un coro di 24 persone grazie all'uso di un controller midi, un PC e di schermi per i musicisti..\nIl 17 giugno 2014, viene condiviso in streaming su YouTube \"Caustic Window LP\", un \"lost album\" pubblicato in quattro o cinque copie al mondo nel 1994 e mai reso pubblico. La pubblicazione dello streaming segue un'apposita campagna Kickstarter volta a trasferire l'audio del vinile originale, messo in vendita da un misterioso venditore ad aprile, e consegnarlo digitalmente ai sottoscrittori.\nIl 18 agosto 2014, tramite un post sul proprio account Twitter, nel giorno del suo 43\u00ba compleanno, James conferma alcuni indizi disseminati ad arte nei mesi precedenti (i mini dirigibili lanciati nei cieli di Londra e New York, gli stencils apparsi sulle strade di Manhattan e probabilmente le campagne legate a \"Caustic Window LP\" e \"Melodies From Mars\") l'indirizzo - ora non pi\u00f9 attivo - porta, via deep web, a un titolo (\"SYRO\"), una tracklist di dodici pezzi, una copertina e una data di uscita (19 settembre) di quello che avrebbe dovuto essere l'atteso ritorno discografico di Aphex Twin. Il 4 settembre 2014 viene estratto il primo singolo, \"Minipops 67\". L'album \"Syro\" esce poi il 22 settembre 2014.\nStile musicale.\nInventore della ambient techno e classificato come artista IDM, Aphex Twin ha proposto un repertorio contemporaneamente aggressivo e melodico, talvolta facendo un largo uso di feedback e distorsioni. Fra le ispirazioni di James vi sono stili quali l'acid house, la hard techno e l'ambient sperimentale nonch\u00e9 i suoi sogni lucidi. Inoltre, a partire da \"I Care Because You Do\" del 1995, ha introdotto campionamenti di archi: elemento che ha spesso caratterizzato la sua musica. Se il primo album \"Selected Ambient Works 85-92\" (1992), considerato un \"manifesto\" della IDM, si ispira al breakbeat facendo un uso di ritmi rarefatti e linee melodiche per sintetizzatore, il seguente album omonimo (1996) si distingue dal resto della sua discografia per le sonorit\u00e0 marcatamente eteree e ambientali, mentre il celebre \"Richard D. James Album\" (1996) si muove in direzione della jungle, della drum and bass e della techno. Adottando l'alias AFX, l'artista si \u00e8 cimentato nella house sperimentale e nella musica jungle, mentre con Caustic Window e Polygon Window ha realizzato rispettivamente hard techno e un ibrido di Chicago house e Detroit techno."}
{"id": "310935", "revid": "125399611", "url": "https://it.wikipedia.org/wiki?curid=310935", "title": "Lista di Game &amp; Watch", "text": "Questa \u00e8 una lista di Game &amp; Watch pubblicati da Nintendo, assieme alla serie a cui appartengono, la data di commercializzazione (se conosciuta) e il numero di modello.\nB.\n\"Balloon Fight\".\nSerie \"Crystal Screen\", novembre 1986, BF-803; CPU Sharp SM511.\n\"Balloon Fight\".\nSerie \"New Wide Screen\", marzo 1988, BF-107; CPU Sharp SM511.\n\"Ball\".\nSerie \"Silver\", 28 aprile 1980, AC-01; CPU Sharp SM5A.\n\"Ball\" \u00e8 il primo gioco della serie Game &amp; Watch.\nIl giocatore lancia tre palle in aria. Quando le palle iniziano a cadere, il giocatore deve afferrarle e rilanciarle nuovamente, guadagnando un punto per ogni palla. Lasciar cadere una palla equivale a terminare la partita. Lo scopo del gioco \u00e8 di continuare ad afferrare e rilanciare le palle, come fa un giocoliere.\nIl gioco \"Ball\" appare anche nella Game Boy Gallery del 1994. Nel 1998 viene incluso nella raccolta Game &amp; Watch Gallery 2, e dal 15 luglio 2009 viene distribuito come gioco DSiWare. \"Ball\" fa anche un'apparizione in Super Smash Bros. Melee e Super Smash Bros. Brawl come una mossa speciale per Mr. Game &amp; Watch, usata per divincolarsi da un avversario che lo ha afferrato.\nNegli USA \u00e8 stata distribuita col nome Toss-Up da Mego nella serie Time-Out.\n\"Ball\".\nSerie \"Silver\", Giappone 2009/USA 2011, RGW-001; CPU ATmega169PV MCU.\nVersione commemorativa per il trentesimo anniversario del gioco, disponibile unicamente agli appartenenti al Club Nintendo. Distribuito in Giappone nel 2009 e negli USA nel 2011.\n\"Black Jack\".\nSerie \"Multi Screen\", 15 febbraio 1985, BJ-60; CPU Sharp SM512.\n\"Bomb Sweeper\".\nSerie \"Multi Screen\", giugno 1987, BD-62; CPU Sharp SM512.\nIn questo Multi Screen, un bandito di nome Dynamite Jack ha disposto degli esplosivi nelle fognature della citt\u00e0 e John Solver, il protagonista di questo gioco, \u00e8 stato chiamato per disinnescarli.\n\"Boxing\".\nSerie \"Micro VS.\", 31 luglio 1984, BX-301; CPU Sharp SM511.\nCommercializzato originariamente col nome \"Boxing\", sul mercato USA venne venduto col nome \"Punch Out!!\" a seguito del grande successo del gioco arcade \"Punch-Out!!\".\nC.\n\"Chef\".\nSerie \"Wide Screen\", 8 settembre 1981, FP-24; CPU Sharp SM5A.\nClonata nel 1989 da \u0116lektronika(USSR) col nome \u0412\u0435\u0441\u0451\u043b\u044b\u0439 \u043f\u043e\u0432\u0430\u0440 (IM-04 Vesolyy povar, versione per l'esportazione: Merry Cook) usando una grafica diversa.\n\"Climber\".\nSerie \"Crystal Screen\", luglio 1986, DR-802; CPU Sharp SM511.\n\"Climber\".\nSerie \"New Wide Screen\", marzo 1988, DR-106; CPU Sharp SM511.\n\"Crab Grab\".\nSerie \"SuperColor\", 21 febbraio 1984, UD-202; CPU Sharp SM510.\nInsieme a \"Spitball Sparky\", \u00e8 l'unico Game &amp; Watch della gamma Super Color. Mr. Grab sostitu\u00ec la mascotte della console, Mr. Game &amp; Watch. Questa gamma non ebbe molto successo.\nD.\n\"Donkey Kong\".\nSerie \"Multi Screen\", 3 giugno 1982, DK-52; CPU Sharp SM510.\nNello schermo inferiore \"Mario\", il personaggio controllato dal giocatore, deve correre lungo un percorso a pi\u00f9 piani, evitando una serie di barili che rotolano gi\u00f9 e facendo attenzione a non urtare con la testa una sbarra di ferro che, al secondo piano, si muove di continuo sopra di lui, scorrendo da un lato all'altro dello schermo.\nNello schermo superiore \u00e8 ben visibile il celebre gorilla Donkey Kong, in piedi su una lunga trave posta sulla parte pi\u00f9 alta dello schermo, che continua a scaraventare addosso al protagonista i gi\u00e0 citati barili. Il giocatore deve far arrivare Mario sul bordo destro della piattaforma che si trova alla fine del percorso iniziale, nella parte bassa dello schermo superiore, e fargli tirare gi\u00f9 quattro corde legate alla trave su cui c'\u00e8 Kong, che pendono verso il basso. Una volta sciolte queste corde (una alla volta per un totale di 4 salti), la trave cade in pezzi e il gorilla precipita in terra rovinosamente, nell'angolo inferiore destro dello schermo, procurando 20 punti al giocatore. In seguito la trave di sostegno in frantumi viene ricollocata integra al suo posto, e Kong riappare sopra di essa. Il gioco pu\u00f2 teoricamente proseguire cos\u00ec all'infinito.\nPi\u00f9 tempo impiega il giocatore a sfilare una corda alla trave di sostegno di Kong, pi\u00f9 il gioco accelera e consequenzialmente aumenta la difficolt\u00e0. Una volta tirata una delle quattro corde, la velocit\u00e0 di gioco ritorna normale, ma proporzionata al punteggio del giocatore in quel momento. Pi\u00f9 punti si ottengono, pi\u00f9 la velocit\u00e0 del gioco aumenta, anche se non all'infinito, in quanto esiste un limite massimo alla stessa.\nDue le difficolt\u00e0 di gioco: la \"A\" e la \"B\"; quest'ultima \u00e8 la pi\u00f9 elevata, in quanto sullo schermo inferiore le sbarre di ferro transitano incessantemente, anche 3 alla volta ed il gioco accelera pi\u00f9 rapidamente della modalit\u00e0 \"A\" a parit\u00e0 di punti.\nArrivati a 300 punti, il giocatore ottiene una vita extra. Superati i 999 punti, si potr\u00e0 ottenere un'ulteriore vita ai successivi 300 punti e cos\u00ec via. Arrivando a 300 punti con tutte e tre le vite a disposizione, si entrer\u00e0 in una modalit\u00e0 tale per cui ciascun punto ottenuto varr\u00e0 il doppio.\nIl punteggio massimo \u00e8 \"999\", dopodich\u00e9 riprende da \"0\".\n\"Donkey Kong II\".\nSerie \"Multi Screen\", 7 marzo 1983, JR-55; CPU Sharp SM510.\n\"Donkey Kong Jr.\".\nSerie \"New Wide Screen\", 26 ottobre 1982, DJ-101; CPU Sharp SM510.\n\"Donkey Kong Jr.\".\nSerie \"Tabletop\", 28 aprile 1983, CJ-71; CPU Sharp SM511?.\n\u00c8 stata data il licenza per la vendita anche a Coleco.\n\"Donkey Kong Jr.\".\nSerie \"Panorama\", 7 ottobre 1983, CJ-93; CPU Sharp SM511.\n\"Donkey Kong 3\".\nSerie \"Micro VS.\", 20 agosto 1984, AK-302; CPU Sharp SM511. \nDotato di due controller per il multigiocatore competitivo.\nDopo \"Greenhouse\", la serra di Stanley \u00e8 nuovamente attaccata da Donkey Kong, che stavolta si presenta armato di pistola-spray come il giardiniere (le pistole-spray in questo titolo sono diverse, in quanto spruzzano bolle d'acqua piuttosto che nuvole di insetticida). Donkey Kong e Stanley, in piedi ai due lati opposti della serra, spruzzano l'insetticida sulle api per spostarle l'uno verso l'altro. Donkey Kong, dopo essere stato punto dagli insetti abbastanza volte, si ritira.\n\"Donkey Kong Circus\".\nSerie \"Panorama\", settembre 1984, MK-96; CPU Sharp SM511. \nAbbreviato anche in \"Dk Circus\", fa parte della serie Donkey Kong prodotto da Nintendo. Il gameplay \u00e8 molto simile ad un altro G&amp;W: \"Mickey Mouse\" (Panorama Screen).\n\"Donkey Kong Hockey\".\nSerie \"Micro VS.\", 13 novembre 1984, HK-303; CPU Sharp SM511. \nQuesto Game &amp; Watch fa della serie Micro vs System, prodotto nel 1984. Lo scopo del gioco era di ottenere 10 gol nella porta avversaria. Il modello era composto da uno schermo LCD, due controller blu e uno schermo.\nE.\n\"Egg\".\nSerie \"Wide Screen\", 9 ottobre 1981, EG-26; CPU Sharp SM5A.\nIl gioco \u00e8 uguale a Mickey Mouse wide screen, cambia solo la grafica: venduto in alternativa nei paesi dove Nintendo non otteneva la licenza da Disney.\nClonato nel 1984 da \u0116lektronika(USSR) col nome \u041d\u0443, \u043f\u043e\u0433\u043e\u0434\u0438! (IM-02 Nu, pogodi!) con grafica diversa, seguito da altri titoli con stesso programma(ROM) ma grafica differente. Vi \u00e8 anche una versione con una modalit\u00e0 di gioco aggiuntiva (premendo A e B contemporaneamente): \u0420\u0430\u0437\u0432\u0435\u0434\u0447\u0438\u043a\u0438 \u043a\u043e\u0441\u043c\u043e\u0441\u0430 (IM-13 Razvedchiki kosmosa, versione per l'esportazione: Explorers of Space).\nF.\n\"Fire Attack\".\nSerie \"Wide Screen\", 26 marzo 1982, ID-29; CPU Sharp SM510. Lo scopo del gioco \u00e8 quello di salvare il cowboy dagli indiani, che cercano di incendiare il forte. A 200 punti si azzerano le vite perse oppure, in caso ci si arrivi senza aver perso neanche una vita, si ottiene (per un tempo limitato) che per ogni incendio scampato si avranno 5 punti anzich\u00e9 2. Stessa cosa a 500 punti e poi a 1200.\nIspir\u00f2 probabilmente il videogioco per computer \"Hammer Boy\".\n\"Fire\".\nSerie \"Silver\", 31 luglio 1980, RC-04; CPU Sharp SM5A. \nQuesto Game &amp; Watch \u00e8 stato prodotto per la prima volta il 31 luglio 1980. Lo scopo del gioco \u00e8 quello di salvare i Mr. Game &amp; Watch, sullo schermo.\nNegli USA \u00e8 stata distribuita col nome Fireman Fireman da Mego nella serie Time-Out.\n\"Fire\".\nSerie \"Wide Screen\", 4 dicembre 1981, FR-27; CPU Sharp SM5A. \nSi tratta del remake per Wide Screen di \"Fire\". pubblicato nel 1981.\nClonata nel 1989 da \u0116lektronika(USSR) col nome \u041a\u043e\u0441\u043c\u0438\u0447\u0435\u0441\u043a\u0438\u0439 \u043c\u043e\u0441\u0442 (IM-09 Kosmicheskiy most, versione per l'esportazione: Space Bridge) usando una grafica diversa.\n\"Flagman\".\nSerie \"Silver\", 5 giugno 1980, FL-02; CPU Sharp SM5A. \n\"Flagman\" \u00e8 il secondo Game &amp; watch per data di produzione ed \u00e8 stato preceduto da \"Ball\". Il gameplay si basa sulla semplice pressione di tasti numerici (da 1 a 4), e non ebbe molto successo nel 1980.\nNegli USA \u00e8 stata distribuita col nome Flag Man da Mego nella serie Time-Out.\nG.\n\"Goldcliff\".\nSerie \"Multi Screen\", ottobre 1988, MV-64; CPU Sharp SM512. In ogni livello il personaggio deve cercare di recuperare una chiave che gli consentir\u00e0 di accedere alla sala del tesoro, facendo attenzione a non cascare in pasto ai granchi. \n\"Greenhouse\".\nSerie \"Multi Screen\", 6 dicembre 1982, GH-54; CPU Sharp SM510. \nDentro una serra (in inglese \"greenhouse\") di due piani il giardiniere Stanley deve proteggere le sue piante da ragni e vermi con una pistola-spray di insetticida.\n\"Greenhouse\" \u00e8 la prima apparizione di Stanley, anche noto come Stanley the Bugman, che diventer\u00e0 poi un personaggio occasionale delle serie di \"Donkey Kong\" e di \"Mario\". Nel 1983 \u00e8 nuovamente protagonista del videogioco arcade \"Donkey Kong 3\", dove deve proteggere le piante da insetti e da Donkey Kong. Nel 1984 appare nella serie televisiva \"Saturday Supercade\", nell'episodio \"Greenhouse Gorilla\". Nel 1986 \u00e8 protagonista insieme a Donkey Kong (entrambi giocabili in multigiocatore) del Game &amp; Watch \"Donkey Kong 3\". In seguito Stanley far\u00e0 diverse apparizioni minori, anche come personaggio giocabile in uno dei minigiochi di ', ', \"WarioWare D.I.Y.\" e \"\". In \"Super Smash Bros. Melee\" e \"Super Smash Bros. Brawl\" Mr. Game &amp; Watch \u00e8 un personaggio giocabile e possiede la pistola-spray di Stanley come arma.\nH.\n\"Helmet\".\nSerie \"Gold\", 21 febbraio 1981, CN-07; CPU Sharp SM5. \nLo scopo del gioco \u00e8 portare in salvo il protagonista schivando al caduta di arnesi dal cielo. Il protagonista deve entrare dentro una porta che si apre e si chiude rendendo ancora pi\u00f9 difficile il raggiungimento della salvezza.\nNel Regno Unito \u00e8 stato distribuito come Headache da CGL. \u00c8 stata venduta una seconda versione (CN-17) per correggere un baco.\nJ.\n\"Judge\".\nSerie \"Silver\", 4 ottobre 1980, IP-05 CPU Sharp SM5A. \n\"Judge\" \u00e8 l'ultimo Game &amp; watch della serie Silver, nonch\u00e9 \n In questo Game &amp; Watch lo scopo \u00e8 battere l'avversario colpendolo con un martello.\nIl primo modello (verde) del gioco contiene un bug per cui i giocatori ottengono punti in modo diverso tra loro. Questo problema \u00e8 stato risolto nel secondo modello (viola).\nL.\n\"Life Boat\".\nSerie \"Multi Screen\", ottobre 1983, TC-58; CPU Sharp SM510.\n\"Lion\".\nSerie \"Gold\", 29 aprile 1981, LN-08; CPU Sharp SM5A.\nM.\n\"Manhole\".\nSerie \"Gold\", 29 gennaio 1981, MN-06; CPU Sharp SM5A. \n\"Manhole\" \u00e8 il sesto gioco della serie \"Mr. Game &amp; Watch\". Apparso inizialmente nella serie gold nel 1981, \u00e8 stato poi riedito per la serie \"New Wide Screen\" il 24 agosto 1983 con il modello numero NH-103. Con i quattro tasti, uno per ogni botola presente sullo schermo, il giocatore deve chiudere questi buchi spingendo il relativo pulsante per fare passare i pedoni.\n\"Manhole\".\nSerie \"New Wide Screen\", 24 agosto 1983, NH-103; CPU Sharp SM5A.\nUn remake della versione New Wide Screen apparve nella prima \"Game Boy Gallery\" uscita nel 1994, dove il giocatore controlla Yoshi, occasionalmente anche Mario pu\u00f2 essere visto attraversare lo schermo.\nCompare anche, sotto forma di minigioco extra, nel videogioco \"WarioWare Gold\".\n\"Mario Bros.\".\nSerie \"Multi Screen\", 14 marzo 1983, MW-56; CPU Sharp SM510.\nHa per protagonisti Mario e Luigi, come il noto videogioco arcade \"Mario Bros.\", ma \u00e8 completamente diverso da questo. I due lavorano per un severo capo in uno stabilimento dove vengono confezionate cassette di bottiglie. Man mano che le cassette sono pronte, i due fratelli, controllati dal giocatore separatamente tramite due doppi tasti, devono farle salire su cinque nastri trasportatori paralleli fino a quello pi\u00f9 alto, il quale le caricher\u00e0 su un furgone. I due devono muoversi verticalmente, grazie all'ausilio di scale, a tre possibili altezze alle estremit\u00e0 opposte dei nastri, per seguire le cassette e impedire che cadano. Mancare un oggetto causer\u00e0 la perdita di una vita. Con la progressione del gioco la difficolt\u00e0 aumenta, e i nastri trasportatori diventano sempre pi\u00f9 veloci.\nDi questo Game &amp; Watch venne realizzata una conversione per Commodore 64 con il titolo \"Mario Bros. II\", non autorizzata e non commerciale. Il porting \u00e8 stato sviluppato nel 1987 dal gruppo amatoriale tedesco Thundersoft, un sottogruppo di RIFFS.\n\"Mario's Bombs Away\".\nSerie \"Panorama\", 10 novembre 1983, TB-94; CPU Sharp SM511. \nProdotto nel 1983, questo Game &amp; Watch fa parte della sotto-saga di \"Pre-Super Mario Bros.\" Mario si \u00e8 arruolato nell'esercito e deve trasportare bombe prima che esplodano. Per la prima volta Mario non indossa il suo caratteristico capello rosso, ma un casco protettivo.\n\"Mario's Cement Factory\".\nSerie \"New Wide Screen\", 16 giugno 1983, ML-102; CPU Sharp SM510. \nGame &amp; Watch della serie di Mario, remake della versione Table Top per New Wide Screen, uscito il 16 giugno 1983.\n\"Mario's Cement Factory\".\nSerie \"Tabletop\", 28 aprile 1983, CM-72; CPU Sharp SM511. \nGame &amp; watch della serie di Mario per Table Top uscito il 28 aprile 1983. L'obiettivo del gioco \u00e8 trasferire i carichi di cemento su un camion.\nCi sono due versioni esistenti, in cui vi sono due diversi jingle all'avvio: nella prima versione \u00e8 simile ad \"Another One Bites the Dust\" dei Queen\n\"Mario the Juggler\".\nSerie \"New Wide Screen\", ottobre 1991, MJ-108; CPU Sharp SM511.\n\"Mickey &amp; Donald\".\nSerie \"Multi Screen\", 12 novembre 1982, DM-53; CPU Sharp SM510.\n\"Mickey Mouse\".\nSerie \"Wide Screen\", 9 ottobre 1981, MC-25; CPU Sharp SM5A. Il giocatore controlla Topolino e deve prendere al volo le uova lasciate cadere in continuazione da quattro galline.\nIl gioco \u00e8 uguale ad Egg, cambia solo la grafica.\n\"Mickey Mouse\".\nSerie \"Panorama\", febbraio 1984, DC-95; CPU Sharp SM511.\nO.\n\"Octopus\".\nSerie \"Wide Screen\", 16 luglio 1981, OC-22; CPU Sharp SM5A. \nWide Screen pubblicato il 16 luglio 1981, \"Octopus\" consiste nel prendere delle monete d'oro da un baule nei panni di un palombaro senza farsi catturare dai tentacoli di una piovra, la quale apparir\u00e0 anche in \"Super Smash Bros. Brawl\" come smash finale di Mr. Game &amp; Watch.\n\u00c8 stata clonata nel 1989 da \u0116lektronika(USSR) col nome \u0422\u0430\u0439\u043d\u044b \u043e\u043a\u0435\u0430\u043d\u0430 (IM-03 Tayny okeana, versione per l'esportazione: Mysteries of the Ocean).\n\"Oil Panic\".\nSerie \"Multi Screen\", 28 maggio 1982, OP-51; CPU Sharp SM510.\nP.\n\"Parachute\".\nSerie \"Wide Screen\", 19 giugno 1981, PR-21; CPU Sharp SM5A. \nWide Screen prodotto nel 1981. Il gameplay \u00e8 molto semplice: salvare i paracadutisti provenienti da un elicottero facendoli atterrare su una barca movibile a sinistra o destra.\n\"Pinball\".\nSerie \"Multi Screen\", 5 dicembre 1983, PB-59; CPU Sharp SM511. \nNel gioco sono presenti due palette nello schermo superiore e due palette nello schermo inferiore tutte comandate dal giocatore. Ci sono altri oggetti tipici del flipper come respingenti, bumper, corsie, plunger e altro. Il compositore della musica del gioco \u00e8 Hirokazu Tanaka.\n\"Popeye\".\nSerie \"Wide Screen\", 5 agosto 1981, PP-23; CPU Sharp SM5A. \n\"Popeye\".\nSerie \"Panorama\", 30 agosto 1983, PG-92; CPU Sharp SM5A.\n\"Popeye\".\nSerie \"Tabletop, Multi Screen\", agosto 1983, PG-74; CPU Sharp SM5A.\n\"Punch Out!!\".\nVedi Boxing\nR.\n\"Rain Shower\".\nSerie \"Multi Screen\", agosto 1981, LP-57; CPU Sharp SM510.\nS.\n\"Safebuster\".\nSerie \"Multi Screen\", gennaio 1988, JB-63; CPU Sharp SM511.\n\"Snoopy\".\nSerie \"Tabletop\", 5 giugno 1983, SM-73; ; CPU Sharp SM511.\n\"Snoopy\".\nSerie \"Panorama\", 30 agosto 1983, SM-91; CPU Sharp SM511.\n\"Snoopy Tennis\".\nSerie \"Wide Screen\", 28 aprile 1982, SP-30; CPU Sharp SM510. \n\"Snoopy Tennis\" \u00e8 un Game &amp; Watch prodotto nel 1982, basato sul fumetto \"Peanuts\" di Charles M. Schulz.\n\"Spitball Sparky\".\nSerie \"SuperColor\", 7 febbraio 1984, BU-201; CPU Sharp SM510. \nInsieme a \"Crab Grab\", \u00e8 stato immesso in commercio nel gennaio 1984. Lo scopo principale del gioco \u00e8 quello di rompere dei blocchi grazie alle abilit\u00e0 di Spitball Sparky, una strana creatura capace di emettere aria dal naso, che in questo gioco ha sostituito Mr. Game &amp; Watch.\n\"Squish\".\nSerie \"Multi Screen\", aprile 1986, MG-61; CPU Sharp SM510.\n\"Super Mario Bros.\".\nSerie \"Crystal Screen\", giugno 1986, YM-801; CPU Sharp SM511.\n\"Super Mario Bros.\".\nSerie \"New Wide Screen\", marzo 1988, YM-105; CPU Sharp SM511.\n\"Super Mario Bros.\".\nSerie \"Special\"?, 1987, YM-901-S; CPU Sharp SM511. \nSono stati prodotti diecimila esemplari mai commercializzati, appositamente per il torneo Famicons F-1 Grand Prix. Il dispositivo \u00e8 di colore giallo contenuto in un'apposita scatola di plastica anch'essa gialla.\n\" Super Mario Bros. \".\n13 Novembre 2020, SM-35.\nProdotto nel 2020 per festeggiarne il 35\u00ba anniversario. Schermo a colori con pixel e presa USB.\nProgrammi inclusi:\nT.\n\"Tetris Jr.\".\nSerie \"Crystal Screen\", mai commercializzato.\n\"Tropical Fish\".\nSerie \"New Wide Screen\", luglio 1985, TF-104; CPU Sharp SM510.\n\"Turtle Bridge\".\nSerie \"Wide Screen\", 1\u00ba febbraio 1982, TL-28; CPU Sharp SM510. \nIl Turtle Bridge \u00e8 una console creata da Nintendo, ed \u00e8 della serie Wide Screen. Il gioco consiste nel camminare su delle tartarughe e raggiungere l'altra sponda della riva diverse volte, per\u00f2 bisogna fare attenzione perch\u00e9 queste ultime si muoveranno sul fondo quando vedranno passare il pesce che si aggira al disotto di esse. Il suo nome deriva dal fatto che le tartarughe costituiscono un ponte immaginario per raggiungere le due sponde\nV.\n\"Vermin\".\nSerie \"Silver\", 10 luglio 1980, MT-03; CPU Sharp SM5A. \nVermin \u00e8 il terzo titolo della serie Game &amp; Watch, commercializzato da Nintendo nel 1980, era una simulazione del popolare acchiappa la talpa.\nNegli USA \u00e8 stata distribuita col nome The Exterminator da Mego nella serie Time-Out.\nZ.\n\"Zelda\".\nSerie \"Multi Screen\", agosto 1989, ZL-65; CPU Sharp SM512. \nMulti Screen prodotto da Nintendo nell'agosto 1989, \u00e8 un adattamento portatile dei giochi \"The Legend of Zelda\" e \"\", il protagonista \u00e8 sempre Link, ma il boss finale \u00e8 un drago e non il rivale principale della serie: Ganon.\n\" The Legend of Zelda\".\n12 Novembre 2021.\nProdotto nel 2021 per festeggiarne il 35\u00ba anniversario. Schermo a colori con pixel e presa USB.\nProgrammi inclusi:"}
{"id": "310940", "revid": "327943", "url": "https://it.wikipedia.org/wiki?curid=310940", "title": "Vivisettore", "text": ""}
{"id": "310941", "revid": "12582", "url": "https://it.wikipedia.org/wiki?curid=310941", "title": "Specista", "text": ""}
{"id": "310942", "revid": "12582", "url": "https://it.wikipedia.org/wiki?curid=310942", "title": "Specisti", "text": ""}
{"id": "310943", "revid": "135224", "url": "https://it.wikipedia.org/wiki?curid=310943", "title": "Acetilcolinomimetici", "text": "Gli acetilcolinomimetici sono composti chimici in grado di generare una risposta agonistica nell'interazione con un recettore colinergico. L'acetilcolina \u00e8 il ligando endogeno per questi recettori.\nSAR per gli agonisti colinergici muscarinici.\nModificazioni del gruppo ammonico quaternario.\nPer la massima attivit\u00e0 agonista muscarinica, \u00e8 necessario che ci sia un ammonio quaternario con tre gruppi metilici sull'azoto. Se questi sono invece gruppi etilici, si ottiene un composto dotato di attivit\u00e0 antagonista.\nSostituendo gradualmente i metili con degli etili si osserva una perdita dell'attivit\u00e0 agonista.\nSostituendo i metili con degli idrogeni (per dare un'ammina terziaria, secondaria e infine primaria) portano a composti con attivit\u00e0 muscarinica sempre minore.\nModificazioni del ponte etilenico.\nLa massima potenza muscarinica richiede la presenza di non pi\u00f9 di cinque atomi tra l'azoto e l'atomo di idrogeno terminale. Molecole pi\u00f9 grandi sono in grado di legare il recettore, ma dimostrano attivit\u00e0 antagonista.\nSostituendo gli atomi di idrogeno del ponte etilenico si arriva a composti molto meno attivi.\nUn metile sul carbonio in \u03b2 all'azoto quaternario porta alla acetil-\u03b2-metilcolina (metacolina), che ha una potenza simile a quella dell'acetilcolina, mostrando selettivit\u00e0 per i recettori muscarinici.\nUn metile sul carbonio in \u03b1, invece, porta alla acetil-\u03b1-metilcolina, che ha selettivit\u00e0 per i recettori nicotinici anche se attualmente non ha alcun uso clinico.\nModificazioni del gruppo acilossi.\nSostituendo con omologhi superiori all'acetile (propionile, butirrile, ecc.) gli esteri risultanti sono meno potenti dell'acetilcolina.\nSostituendo l'estere con un'ammide, si ottiene un gruppo funzionale pi\u00f9 resistente all'idrolisi.\nL'estere carbammico della colina, il carbacolo, \u00e8 un potente agonista colinergico con attivit\u00e0 muscarinica e nicotinica.\nCombinando questa logica chimica, si \u00e8 giunti alla sintesi del betanecolo, estere carbammico della acetil-\u03b2-metilcolina, agonista muscarinico potente e selettivo, attivo per via orale.\nRiassumendo, la SAR per gli agonisti muscarinici pu\u00f2 essere riassunta in questo modo:"}
{"id": "310946", "revid": "899609", "url": "https://it.wikipedia.org/wiki?curid=310946", "title": "Dipartimento degli Appennini", "text": "Il dipartimento degli Appennini fu una suddivisione amministrativa del Primo Impero francese nel territorio italiano, situato nell'Appennino settentrionale. Il dipartimento fu istituito in forza del decreto imperiale del 6 giugno 1805 che riorganizzava il territorio dell'ex Repubblica Ligure, annessa all'Impero a seguito di un voto del Senato ligure estorto con la forza il 25 maggio precedente. In base all'art. di tale decreto, il dipartimento fu costituito dalle due Giurisdizioni liguri dell'Entella e del Golfo di Venere, alle quali fu unito il circondario di Bardi, distaccato dal Ducato di Parma e Piacenza. Capoluogo del dipartimento fu scelto Chiavari, mentre furono istituite delle sottoprefetture a Sarzana e a Pontremoli.\nIl dipartimento era suddiviso nei seguenti \"arrondissement\" e cantoni (situazione del 1812):\nVenne sciolto dopo la sconfitta di Napoleone nel 1814. Il suo territorio copriva interamente l'attuale provincia della Spezia e parzialmente quelle di Genova, Massa Carrara e Parma."}
{"id": "310950", "revid": "767487", "url": "https://it.wikipedia.org/wiki?curid=310950", "title": "Samuel Stanley Wilks", "text": "Socio fondatore dell'\"Institute of Mathematical Statistics\" nel 1935. Curatore dal 1938 al 1949 degli Annals of Mathematical Statistics. Il Premio Samuel S. Wilks dell'American Statistical Association venne creato nel 1964 in suo onore."}
{"id": "310953", "revid": "1869172", "url": "https://it.wikipedia.org/wiki?curid=310953", "title": "Robben Ford", "text": "Il suo stile spazia tra blues, jazz e fusion.\nBiografia.\n\u00c8 cresciuto a Ukiah dove, dopo 3 anni di studio del sassofono, ha cominciato a prendere lezioni di chitarra dal 1965 e dove ha comprato la sua prima chitarra nel 1969.\nIl padre Charles aveva una propria band (chiamata, appunto, Charles Ford Blues Band) nella quale suonavano anche Robben ed i suoi fratelli Mark (armonica a bocca) e Patrick (batteria). Quest'ultimo \u00e8 oggi il leader della Ford Blues Band, che vede alla chitarra e alla voce Volker Strifler (il secondo chitarrista di Robben).\nLa sua carriera da chitarrista professionista \u00e8 iniziata nel 1969, quando la Charles Ford Blues Band apr\u00ec un concerto di Charlie Musselwhite.\nRobben Ford si \u00e8 guadagnato una fama mondiale come chitarrista nel tour di Miles Davis del 1986, nel quale univa gli espedienti tecnici del blues e del jazz. Robben ha anche suonato nei dischi e nei concerti di Jimmy Witherspoon, George Harrison, Joni Mitchell e con gli Yellowjackets di cui fu tra i membri formatori.\nIl suo primo album - \"Discovering the Blues\" - \u00e8 del 1972. I successivi \"Schizophonic\" (1976) e \"The Inside Story\" (1979) hanno ottenuto il disco d'oro nel 1980. \nNel 1983 ha pubblicato \"WordS AnD MusiC\", seguito da \"Robben Ford\" nel 1986. L'album successivo, \"Talk to Your Daughter\" (1988), ha ottenuto il disco d'oro nel 1989. Negli anni Novanta i suoi lavori migliori sono stati \"Handful of Blues\", \"Blues Connotation\" e \"Tiger Walk\", con un ritorno alle sue radici blues.\nLa strumentazione tipica di Robben Ford \u00e8 costituita da due elementi fondamentali: gli amplificatori \"Dumble\" (costosissimi prodotti artigianali statunitensi) e la chitarra costruita per lui dalla Fender (la \"Robben Ford Signature\"). Negli ultimi anni ha abbandonato, sia dal vivo che in studio, la sua Fender Signature, per utilizzare una Fender Telecaster bianca del '60, o una Gibson Les Paul Gold Top del '57, o Gibson Les Paul di liuteria.\nFord \u00e8 stato nominato uno dei \"Migliori 100 chitarristi del ventesimo secolo\" dalla storica rivista statunitense \"Musician\".\nRobben \u00e8 sposato con Anne Kerry Ford, cantante da cabaret con la quale ha collaborato in diversi progetti."}
{"id": "310957", "revid": "13945", "url": "https://it.wikipedia.org/wiki?curid=310957", "title": "Tanthalas Mezzelfo", "text": ""}
{"id": "310961", "revid": "1318658", "url": "https://it.wikipedia.org/wiki?curid=310961", "title": "Madame de Maintenon", "text": "Biografia.\nL'infanzia.\nFran\u00e7oise d'Aubign\u00e9 era la figlia di Constant d'Aubign\u00e9 - egli stesso figlio del celebre poeta ed amico di Enrico IV, Agrippa d'Aubign\u00e9 - e della sua seconda moglie Jeanne de Cardilhac. Nacque il 27 novembre 1635 nella prigione di Niort, nel carcere dove suo padre era rinchiuso per debiti.\nInfatti, dopo aver abiurato alla sua fede protestante nel 1618, assassinato la sua prima moglie e il suo amante nel 1619, poi rapidamente speso la dote della seconda, era sospettato di avere dei rapporti d'affari con gli Inglesi e per questo venne rinchiuso dapprima nella prigione di Bordeaux e poi in quella di Niort.\nFino a che suo padre rimase nella prigione di Niort, la giovane Fran\u00e7oise pass\u00f2 i primi mesi della sua infanzia da Madame de Villette, sua zia ugonotta, al castello di Mursay, a nord di Niort. Pass\u00f2 i sei anni seguenti con i suoi genitori in Martinica, di cui conserver\u00e0 un ricordo molto forte, trasmesso ai suoi futuri mariti, il poeta burlesco Paul Scarron e il re di Francia Luigi XIV, che decise dal 1674 di intensificare la coltura della canna da zucchero in Martinica e poi a Santo Domingo.\nIl nome di suo padre \u00e8 citato in un primo viaggio un anno prima, quello del 1635 con Pierre Belain d'Esnambuc, fondatore del villaggio di Saint-Pierre in Martinica nel 1635. La coppia part\u00ec nel 1636 per Saint-Cristophe, da dove si arriva in Martinica. Fran\u00e7oise visse con i suoi genitori nel villaggio di Pr\u00eacheur, il primo dove arriv\u00f2 d'Esnambuc, vicino a Saint-Pierre, all'estremit\u00e0 nord-ovest della Martinica, esposto agli attacchi incessanti degli Indiani dell'Isola della Dominica.\nUfficialmente, suo padre era governatore della piccola isola di Marie-Galante, ma questo titolo non gli era riconosciuto e lui non aveva i mezzi per valorizzarlo. L'isola era una giungla e doveva in principio essere governata dalla Martinica, anch'essa coperta da nove decimi di foreste, dove Indiani e bucanieri dettavano legge. La famiglia di Fran\u00e7oise sopravviveva nella povert\u00e0, mentre le Barbados inglesi vivevano nella ricchezza. Questo soggiorno di sei anni le dar\u00e0 il soprannome di \u00abbella indiana\u00bb. Stava finendo l'epoca in cui i Martinicani tentavano senza successo d'introdurre la coltura della canna da zucchero. Al suo ritorno in Francia, nel 1647, Fran\u00e7oise apprese la notizia della morte di suo padre, partito nel 1645 cercando di far riconoscere il suo titolo di governatore.\nFran\u00e7oise perse molto presto anche sua madre che viveva nella miseria. Dovette andare dai parenti di suo padre per cercare di recuperare i suoi beni, poi fu di nuovo affidata a sua zia di Niort, Madame de Villette, fervente protestante. La sua madrina, Madame de Neuillant, fervente cattolica, ottenne dalla regina madre Anna d'Austria una lettera per recuperare Fran\u00e7oise e permetterle di praticare il cattolicesimo (in effetti alla sua nascita Madame d'Aubign\u00e9 era stata battezzata nella religione cattolica) e rinnegare la sua fede calvinista. Fu posta contro la sua volont\u00e0 nel convento delle Orsoline di Niort, poi in quello delle Orsoline di rue Saint-Jacques a Parigi dove, grazie alla dolcezza e all'affetto di una religiosa, suor Celeste, la giovane rinunci\u00f2 definitivamente al calvinismo, condizione indispensabile per poter accompagnare Madame de Neuillant nei salotti parigini. Fu in una di queste riunioni mondane che incontr\u00f2 il cavaliere di M\u00e9r\u00e9, che prese in simpatia quella che nomin\u00f2 \"la bella Indiana\" e si offr\u00ec d'istruirla come conveniva.\nPrimo matrimonio.\nQuattro anni dopo il suo ritorno in Francia, nell'aprile 1652, all'et\u00e0 di sedici anni, Fran\u00e7oise d'Aubign\u00e9, senza un soldo ma bella e saggia, spos\u00f2 il poeta burlesco Paul Scarron, di venticinque anni pi\u00f9 anziano e affetto da gravi infermit\u00e0 fisiche. Letterato e amante delle feste, amico di numerosi artisti, il suo salotto era frequentato dai pi\u00f9 prestigiosi nomi della capitale, tra cui, per esempio, il maresciallo C\u00e9sar Ph\u00e9bus d'Albret (1614-1676), Louis de Mornay, marchese di Villarceaux (1619-1691), Fran\u00e7ois-Timol\u00e9on, abate di Choisy (1644-1724). Scarron propose a una Fran\u00e7oise orfana, molto povera e fragile, di darle una dote per entrare in convento, o di sposarlo. Il contratto di matrimonio concluso il 4 agosto 1652 le riconobbe, per il caso di morte del marito, un dotalizio (rendita) di mille lire e il diritto di prelazione (\"pr\u00e9ciput\") su una quota di eredit\u00e0 pari a tremila lire.. \"La bella Indiana\", come fu spesso chiamata con probabile richiamo a una certa abbronzatura, eredit\u00e0 delle Antille, influenz\u00f2 la seconda parte dell'opera di Paul Scarron, che in seguito far\u00e0 frequente riferimento alla necessit\u00e0 di andare nelle Indie e investir\u00e0 sul serio 3.000 lire in una societ\u00e0 di commerci con la Martinica. Per rendere felice la sua giovane sposa, Scarron accett\u00f2 anche di eliminare battute troppo salaci dalle sue opere.\nMadame Scarron divenne l'animatrice del salotto aperto da suo marito, molto frequentato dagli scrittori dell'epoca. Da allora tess\u00e9 una solida rete di relazioni con figure di primo piano dell'ambiente parigino, tra cui si potevano annoverare Fran\u00e7oise \"Ath\u00e9na\u00efs\" de Rochechouart, marchesa di Montespan, Bonne de Pons d'Heudicourt, nipote del maresciallo d'Albret, Madame de La Fayette, Madame de S\u00e9vign\u00e9, Ninon de Lenclos, e molte altre.\nNel 1660, quando lei aveva venticinque anni, Paul Scarron, che le aveva trasmesso una grande cultura, mor\u00ec non lasciandole altro che debiti. Dal suo matrimonio, Fran\u00e7oise aveva guadagnato l'arte di piacere e ne conserv\u00f2 e ampli\u00f2 le relazioni; cos\u00ec, la regina madre Anna d'Austria, sollecitata da amici comuni, accord\u00f2 alla vedova Scarron una pensione di 2.000 lire. Alla morte della regina madre, la sua pensione fu ristabilita grazie all'intervento di Madame de Montespan, gran dama molto in vista a corte e prossima a divenire \"maitresse en titre\" (favorita ufficiale) del re. Le due donne si erano incontrate in casa del maresciallo d'Albret, cugino acquisito di Madame de Montespan e amico intimo di Scarron.\nSi \u00e8 detto che, dopo la morte di suo marito, Fran\u00e7oise fosse divenuta per tre anni l'amante del licenzioso marchese di Villarceaux, e che avesse poi messo fine bruscamente a questa relazione con queste parole: \"Non ti voglio pi\u00f9 vedere qui o anche altrove per un anno, e poi ci rivedremo come dei vecchi amici, ma la porta della mia camera ti sar\u00e0 sempre chiusa\".. Secondo Antonia Fraser, tuttavia, la notizia appare abbastanza destituita di fondamento, non esistendo alcuna fonte d'epoca in proposito e deponendo in contrario vari indizi, tra cui lo scrupolo con il quale la vedova Scarron bad\u00f2 sempre a tutelare la proprio reputazione, fra l'altro scegliendosi, nel 1666, come confessore l'austero abate Gobelin e accettando di seguirne puntualmente le direttive spirituali e di comportamento.\nAl servizio dei figli del re.\nNel periodo di vedovanza, Fran\u00e7oise aveva avuto occasione di occuparsi spesso della cura di bambini, appartenenti sia alla famiglia sua e del defunto marito, sia alle famiglie altolocate che si era trovata a frequentare e che l'avevano ospitata, tra le quali quella della marchesa d'Heudicourt. Ella aveva dimostrato una vera e propria passione per i bambini in un'epoca in cui \"non c'era alcun sentimentalismo\" nei loro confronti. Questo fu forse tra i motivi che, su consiglio di Madame d'Heudicourt, indussero la nuova amante del re, Madame de Montespan, a chiederle di diventare la governante segreta dei figli illegittimi che andava concependo con il sovrano e la cui esistenza doveva essere tenuta riservata per evitare problemi da parte del marchese di Montespan che era ancora legalmente suo marito. La vedova Scarron le piaceva anche per il suo spirito, per la reputazione che l'accompagnava, per la discrezione e l'affidabilit\u00e0 che la caratterizzavano. Ottenuto il consenso del suo confessore, Fran\u00e7oise accett\u00f2 l'incarico e s'install\u00f2 in prossimit\u00e0 della capitale in un grande alloggio nel villaggio di Vaugirard, dove visse nella pi\u00f9 grande discrezione e dove incontr\u00f2 per la prima volta il re in occasione delle sue visite in incognito ai bambini.\nLa prima figlia, nata nel 1669 e destinata a morire a tre anni di et\u00e0, era gi\u00e0 stata affidata ad altra persona, \u00abma il secondo, il duca del Maine, le fu messo tra le braccia appena nato e cos\u00ec pure, a un ritmo quasi annuale, il conte di Vexin, Mademoiselle de Nantes e Mademoiselle de Tours\u00bb. Il re, che era molto affezionato ai suoi figli naturali, not\u00f2 l'attenzione materna di cui la vedova Scarron circondava i suoi piccoli protetti. Molti anni pi\u00f9 tardi Madame de Caylus, parente e praticamente figlia adottiva di Fran\u00e7oise, avrebbe raccontato che, dopo la morte del primo dei figli avuti dalla Montespan, il re si era accorto del sincero dolore della governante, apparentemente pi\u00f9 profondo di quello della stessa madre, e avrebbe pronunciato queste parole: \"Come sa amare bene, sarebbe un piacere essere amato da lei\".\nLa vedova Scarron riapparve alla corte nel 1674 dopo la legittimazione dei figli naturali del re, ma, nel suo ruolo di governante, dovette affrontare crescenti problemi d'incompatibilit\u00e0 con la capricciosa Madame de Montespan, cosicch\u00e9 chiese di poter rinunciare all'incarico, minacciando perfino di farsi suora. Per convincerla a restare, il re le fece allora dono di un'ingente gratifica straordinaria: grazie ad essa, Fran\u00e7oise pot\u00e9 acquistare, alla fine dello stesso anno 1674, il Castello di Maintenon e i relativi diritti dal marchese Charles Fran\u00e7ois d'Angennes (1648-1691), che, in cambio della sua rinuncia al titolo, ricevette dal governo mano libera per cercare fortuna nelle Antille, dandosi inizialmente alla filibusta, ottenendo quindi la carica di governatore di Marie-Galante (quella stessa che tanto aveva allettato il padre di Fran\u00e7oise) e divenendo infine il pi\u00f9 ricco piantatore della Martinica. Il re autorizz\u00f2 inizialmente Fran\u00e7oise ad assumere il semplice appellativo di \"Madame de Maintenon\", poi, essendo il titolo marchionale rimasto disponibile per la rinuncia di d'Angennes, le confer\u00ec l'investitura di marchesa. I bambini, all'inizio allevati a Vaugirard, furono trasferiti e crebbero nella nuova tenuta della loro governante. Al duca del Maine, affetto fin dalla tenera et\u00e0 da zoppia e quindi un po' bistrattato dalla madre, ella rester\u00e0 legata per tutta la vita da un amore \"fuor di misura\", quasi fosse una sorta di sostituto del figlio proprio che non aveva mai avuto.\nAnche se si conoscevano dal 1669, il re non sembr\u00f2 inizialmente apprezzare in maniera particolare la vedova Scarron, ma fin\u00ec poi per abituarsi a lei e le si attacc\u00f2 sempre di pi\u00f9 a partire da quando parve mostrare un dolore \u00abpi\u00f9 vivo di quello di Madame de Montespan\u00bb nella gi\u00e0 accennata occasione della morte della maggiore delle loro figlie. In seguito, nel 1675, la vedova insist\u00e9 molto, contro i pregiudizi della Montespan, per portare in cura nella localit\u00e0 termale di Bar\u00e8ges sui Pirenei, il piccolo duca di Maine allora incapace di stare in piedi autonomamente. Nel mese di ottobre, dopo molti mesi di cura, la Scarron pot\u00e9 permettersi di ripresentarsi a corte facendo \u00abil suo ingresso trionfale nella camera del re a Saint-Germain-en-Laye, tenendo per mano il suo \"Mignon\" finalmente in grado di camminare da solo.\u00bb Da allora, tutto si acceler\u00f2, la sua popolarit\u00e0 crebbe, Luigi XIV le confer\u00ec il ruolo di seconda \"dame d'atours\" della delfina Maria Anna di Baviera l'8 gennaio 1680, e form\u00f2 con il re la vera coppia di genitori dei bastardi, che il maggiore, il duca di Maine, amava moltissimo, secondo le cronache.\nIl matrimonio con il Re Sole.\nCaduta progressivamente in disgrazia Madame de Montespan, a causa del suo coinvolgimento nell'affare dei veleni, e morta la regina Maria Teresa nel 1683, il re decise di sancire il fatto che lui e Madame de Maintenon erano la vera coppia parentale dei figli della Montespan. Fece cos\u00ec di Madame de Maintenon la propria moglie \"segreta\" (secondo la terminologia utilizzata allora in Francia per il matrimonio morganatico), sposandola con una cerimonia riservata nella notte fra il 9 e il 10 ottobre. Il matrimonio rest\u00f2 effettivamente segreto per un po', ma in seguito la corte cominci\u00f2 a mormorare. Ezechiel Spanheim, ambasciatore del Brandeburgo, scriveva:\nLuigi XIV aveva allora 45 anni, Madame de Maintenon 48, si dice che il re da allora non abbia pi\u00f9 condiviso il letto con nessun'altra donna.\nLe fu attribuita una grande influenza sul re e sulla corte, fatta di rigore e di austerit\u00e0. A questa influenza si disse dovuta la revoca dell'Editto di Nantes nel 1685, che, provocando l'esodo massiccio dei protestanti e dei loro capitali, ebbe per effetto la rovina delle finanze e dell'economia francesi, e lo scoppio della Guerra di successione spagnola nel 1701.\nBench\u00e9 sia stata accusata di essere causa di ogni male e abbia indubbiamente imposto alla corte un clima di devozione e di rigore, gli storici ancora s'interrogano circa il suo effettivo ruolo e il peso della sua influenza sul Re.\nMemore delle proprie sciagure giovanili, nel 1686 fond\u00f2 a Sant-Cyr (divenuta poi per ci\u00f2 Saint-Cyr-l'\u00c9cole), la \"Maison royale de Saint-Louis\" (dove venne sepolta), un collegio dove fanciulle nobili e povere venivano educate in vista del matrimonio e del loro futuro nel mondo. Con la Rivoluzione il collegio fu trasformato in scuola per i figli degli ufficiali (1790-1793), poi in ospedale militare (fino al 1808), poi divenne la \"Scuola speciale militare di Saint-Cyr\".\nGli ultimi 30 anni della vita di madame de Maintenon furono consacrati all'istituzione che aveva creato e alla salvezza delle anime, in particolare di quella del re. Tre giorni prima della morte del re, avvenuta nel 1715, si ritir\u00f2 a Saint-Cyr, dove rest\u00f2 fino alla propria morte, nel 1719.\nEpitaffio.\nOrmai vecchia, dett\u00f2 lei stessa un geniale epitaffio della propria vita, a mo' di drappo trionfale lanciato su pettegolezzi e invidie sconfitte:\nNella cultura popolare.\nIl personaggio di Madame de Maintenon viene ricordato soprattutto per la sua fede e dedizione, per essere stata una donna discreta e pia. Dall'uscita della serie televisiva franco-canadese Versailles (2015), di cui Madame \u00e8 tra le protagoniste dalla seconda stagione in poi, il suo personaggio gode di rinnovata popolarit\u00e0."}
{"id": "310962", "revid": "838137", "url": "https://it.wikipedia.org/wiki?curid=310962", "title": "Democratici 66", "text": "I Democratici 66 (in olandese: Democraten 66, D66) sono un partito politico olandese socioliberale.\nStoria.\nIl partito \u00e8 stato fondato nell'ottobre del 1966, da qui il nome, da Hans van Mierlo, giornalista, e Hans Gruijters, insieme a politici provenienti da diverse esperienze partitiche. Alle elezioni del 1967 il partito ottenne 7 seggi, in quelle del 1971 11 seggi ed il quelle del 1972 6 seggi. Nel 1973 entr\u00f2 a far parte del governo. Dopo alterne vicende il partito prese parte nel 1994 a due governi \"viola\" (composti da liberali \"blu\" e socialdemocratici \"rossi\") guidati da Wim Kok. Nel 2002, capo del partito \u00e8 stato eletto Thom de Graaf, che dopo il calo di consensi alle elezioni, nel 2003, ha ceduto il passo a Boris Dittrich, il quale \u00e8 stato sostituito, nel 2006, da Frank Dales. Dopo il fallimento del governo tra laburisti e cristiano-democratici, D66 \u00e8 entrato a far parte di un governo con cristiano-democratici e i liberali di destra, dal quale, per\u00f2, \u00e8 uscito nel 2005.\nAlle politiche anticipate del 2006, il quadro politico olandese si \u00e8 particolarmente complicato. Nelle elezioni si \u00e8 rafforzato, infatti, il Partito Socialista, il partito pi\u00f9 a sinistra, che ha guadagnato ben 17 seggi, ed ha ottenuto un buon risultato il Partito Per la Libert\u00e0, che ha conquistato 9 seggi. Hanno perso consensi tutti i partiti maggiori: il CDA (-3), il PvdA (-10), il VVD (-6), la Lista Pim Fortuyn (-8), che non ha pi\u00f9 deputati. La radicalizzazione verso le estreme (SP e PVV) ha determinato un insuccesso per le liste pi\u00f9 moderate, in particolare D66 \u00e8 calato dal 4,07 al 1,96% ed ha dimezzato i seggi, da 6 a 3.\nAlle elezioni del 2010 D66 migliora i propri risultati ottenendo il 6,95% e conquistando 10 seggi alla Camera (+7), collocandosi all'opposizione del governo di centro-destra guidato da Mark Rutte, composto dal VVD e CDA, che aveva continuato nel suo calo dimezzando i consensi dal 26,5 al 13,6%. Anche il SP cal\u00f2 al 9,9% ed i laburisti al 19,9%. Vero vincitore della consultazione fu il PVV, nazionalisti, che pass\u00f2 dal 5,9 al 15,5% dei consensi. L'appoggio esterno del PVV al Governo fu indispensabile affinch\u00e9 quest'ultimo disponesse di una maggioranza assoluta.\nLe elezioni del 2012 portano ad un'ulteriore crescita per D66, che ottiene il 8,03% dei voti e 12 seggi alla Camera. Le elezioni vedono anche un rafforzamento del VVD (liberali conservatori) e del PvdA (laburisti) a discapito del SP (socialisti di sinistra), del PVV (nazionalisti) e del CDA (democristiani).\nLe elezioni legislative del 2017 vedono la nona vittoria elettorale consecutiva (tra Camera, Parlamento Europeo, comunali, regionali e Senato) dei Democratici, che ottengono 19 seggi; il secondo pi\u00f9 alto risultato della loro storia, dopo i 24 seggi ottenuti nel 1994.\nCon le elezioni europee del 2019 la lunga serie positiva di D66 si interrompe bruscamente con pesante calo di consensi (7,07% dei voti e 2 seggi).\nIdeologia.\nD66 \u00e8 un partito di orientamento liberale. Fino al 1998, viste anche le origini radicali di Van Mierlo, i membri del partito si definivano radicali democratici. Dal 1998 in poi, il partito si \u00e8 ufficialmente definito un partito socioliberale. Pu\u00f2 essere definito un partito liberale progressista, infatti i D66 nascono come \"alternativa\" al VVD, i liberali-conservatori di centro-destra, e per continuare la tradizione culturale del \"Vrijzinnig Democratische Bond\" (Lega democratica dei liberi pensatori), confluita nel 1948 nel Partito del Lavoro, socialdemocratici. Molti Democratici preferiscono, infatti, definirsi democratici \"liberi pensatori\".\nD66 \u00e8 membro dell'Internazionale Liberale e dell'ALDE.\nPolitiche.\nAlcune delle politiche pi\u00f9 importanti proposte dal partito sono:"}
{"id": "310964", "revid": "599013", "url": "https://it.wikipedia.org/wiki?curid=310964", "title": "Congregazione delle Sacre Stimmate di Nostro Signore Ges\u00f9 Cristo", "text": "La Congregazione delle Sacre Stimmate di Nostro Signore Ges\u00f9 Cristo (in latino \"Congregatio a Sacris Stigmatibus Domini Nostri Iesus Christi\") \u00e8 un istituto religioso maschile di diritto pontificio: i membri di questa congregazione clericale, detti comunemente Stimmatini, pospongono al loro nome la sigla C.S.S.\nStoria.\nLa congregazione venne fondata da Gaspare Bertoni (1777-1853). Mentre studiava presso le scuole municipali di San Sebastiano a Verona, prese a frequentare l'annessa congregazione mariana, al tempo diretta da Luigi Fortis, futuro preposito generale della Compagnia di Ges\u00f9; ordinato sacerdote nel 1800, inizi\u00f2 a prestare servizio presso la parrocchia di San Paolo, dove si dedic\u00f2 particolarmente all'azione a favore dei ragazzi, per i quali nel 1802 organizz\u00f2 il primo oratorio mariano con l'intento di favorire il ritorno dei giovani alla pratica religiosa.\nBertoni fu anche confessore della primitiva comunit\u00e0 delle Figlie della Carit\u00e0 di Verona e consigliere di Leopoldina Naudet, fondatrice delle Sorelle della Sacra Famiglia; si dedic\u00f2 anche alla cura del giovane clero e nel 1810 il vescovo di Verona lo nomin\u00f2 direttore spirituale del seminario diocesano.\nA coronamento di questa sua intensa opera di apostolato, Bertoni cominci\u00f2 a meditare di organizzare una nuova famiglia religiosa di missionari apostolici al servizio dei vescovi (\"in obsequium Episcoporum\"): come i gesuiti, i suoi sacerdoti avrebbero dovuto dedicarsi a varie forme di ministero, ma il voto di obbedienza al papa sarebbe stato sostituito dall'impegno a servire i vescovi diocesani. Tale progetto inizi\u00f2 a delinearsi meglio nel 1816, quando Bertoni predic\u00f2 con successo una missione popolare nella parrocchia di San Fermo Maggiore.\nNell'agosto 1816 a Bertoni vennero affidati la chiesa delle Stimmate di San Francesco e i locali annessi, che divennero il centro della sua opera, e il 4 novembre successivo, insieme a don Giovanni Maria Marani e al fratello coadiutore Paolo Zanolli, diede inizio alla sua congregazione. A causa del clima politico ostile alle istituzioni religiose, per giustificare l'unione di sacerdoti di fronte alle autorit\u00e0 civili Bertoni apr\u00ec un ginnasio gratuito per i figli del popolo.\nLe regole degli stimmatini vennero redatte da Bertoni a partire dal 1841 secondo il modello delle costituzioni della Compagnia di Ges\u00f9. Il nome di Stimatini (vecchia grafia, oggi sostituita da Stimmatini), non era nelle costituzioni, ma fu comunemente adoperato con riferimento alla sede della congregazione. Dal nome assunto quasi per caso, sorse la speciale devozione della Congregazione per le Stimmate di N.S.G.C.\nLa congregazione delle Sacre Stimmate ricevette il pontificio decreto di lode il 16 aprile 1855 e l'approvazione della Santa Sede il 15 settembre 1890: le sue costituzioni vennero approvate definitivamente il 23 giugno 1925.\nNel 1926 gli stimmatini vennero chiamati a dedicarsi anche alle missioni estere e la Santa Sede affid\u00f2 loro la missione cinese di Yixian, eretta in prefettura apostolica nel 1935; altre missioni vennero aperte negli Stati Uniti d'America, in Canada e in Brasile. Dopo l'avvento del regime comunista in Cina, i missionari stimmatini espulsi si divisero tra Thailandia, Filippine, Sudafrica, Costa d'Avorio, Tanzania, Cile.\nIl fondatore, beatificato nel 1975, \u00e8 stato proclamato santo da papa Giovanni Paolo II il 1\u00ba novembre 1989.\nAttivit\u00e0 e diffusione.\nGli stimmatini si dedicano alla predicazione dei ritiri e delle missioni popolari, alla catechesi, alla formazione del clero nei seminari, all'istruzione e all'educazione della giovent\u00f9 in scuole e oratori.\nSono presenti in Europa (Georgia, Germania, Italia, Regno Unito), nelle Americhe (Brasile, Cile, Paraguay, Stati Uniti d'America), in Asia (Filippine, India, Thailandia), in Africa (Botswana, Costa d'Avorio, Sudafrica, Tanzania). La sede generalizia, dal 1906, \u00e8 a Roma.\nAlla fine del 2008 la congregazione contava 95 case con 428 religiosi, 310 dei quali sacerdoti."}
{"id": "310973", "revid": "123489906", "url": "https://it.wikipedia.org/wiki?curid=310973", "title": "Medma", "text": "Medma o Mesma (Greco: , Stef. B.; , Strabone, Scymn. Ch.; ma sulle monete e perci\u00f2 anche in Apollodoro, citato da Stef. B.; Scilace riporta , evidentemente una corruzione di ), \u00e8 un'antica citt\u00e0 magno-greca del sud Italia, sulla costa occidentale della penisola bruzia (ora chiamata Calabria), tra Hipponion (anche Hipponium) e la foce del Metauros (Strab. vi. p.\u00a0256; Scil. p.\u00a04. \u00a7 12.).\nStoria.\nAlla fine del VI secolo a.C., la citt\u00e0 sconfisse in battaglia Crotone con l'aiuto di Hipponion e Locri: la notizia \u00e8 riportata su uno scudo con incisa una dedica ritrovato a Olimpia, \u00e8 da sottolineare che \"Hipponion\" ricopre il primo posto sull'incisione di certo per la principalit\u00e0 avuta nello scontro. Inizialmente si era supposto che lo scudo fosse un trofeo della battaglia della Sagra, ma la differente collocazione cronologica di questo evento rispetto alla datazione dello scudo e il fatto che le fonti non riportino Medma e Hipponion nella battaglia della Sagra, mentre nella dedica \"Hipponion\" occupa il ruolo principale, ha fatto cadere tale teoria. Altre fonti ci riferiscono che Medma era una colonia fondata da Locri nel VI secolo a.C. ne distava meno di un giorno di cammino e sembra che tragga il suo nome da una fonte sita nelle vicinanze (Strab. \"l. c.\"; Scimn. Ch. 308; Stef. B. \"s. v.\"). Lo scudo infatti \u00e8 della fine del VI secolo a.C., sembra riferibile piuttosto a una battaglia non ricordata dalle fonti, inquadrabile probabilmente in un periodo di poco successivo allo scontro fra Sibari e Crotone, avvenuto nel 510 a.C. Nel 422 a.C. Tucidide riporta la notizia di uno scontro di Hipponiati e Medmei contro la propria madrepatria Locri Epizefiri, inteso fino a poco tempo fa come una sorta di ribellione delle sub-colonie contro Locri, ma in realt\u00e0 i ritrovamenti archeologici attestano che Hipponion dovette essere autonoma fin dall'inizio: i ricchi doni votivi dell'area sacra in localit\u00e0 Scrimbia attestano infatti la presenza di una ricca classe aristocratica che aveva il controllo della citt\u00e0 sin dall'et\u00e0 arcaica, ci\u00f2 fa comprendere come l'organizzazione sociale di Locri fosse analoga a quella di Hipponion e Medma quindi non subordinata a quella della citt\u00e0 madre. \n\u00c8 in ogni caso probabile che i Medimnaeans () deportati dopo essere stata sconfitti da Dionisio nel 396 a.C. a Messana (anche detta Zancle, l'attuale Messina) per ripopolarla, il che \u00e8 riportato da Diodoro, fossero dei medmei, e che quindi il passo in questione andrebbe letto (Diod. xiv. 78.). In ogni caso la citt\u00e0 successivamente si risollev\u00f2, infatti sono presenti delle monete coniate nel IV secolo a.C. con l'incisione \u201cMesma\u201d. Non essendo mai stato un centro importante sembra che Medma sia sopravvissuta alla caduta di molte citt\u00e0 della Magna Grecia pi\u00f9 importanti ed \u00e8 riportata come una citt\u00e0 ancora esistente da Strabone e da Plinio il vecchio (Strab. \"l. c.\"; Plin. iii. 5. s. 10.). Il nome non \u00e8 per\u00f2 presente in Tolomeo e non vi sono tracce successive della sua scomparsa. Sempre Strabone riporta che la citt\u00e0 fosse situata in un piccolo retroterra e che avesse un porto o un emporio nei pressi della spiaggia. Nel 1595 Abramo Ortelio pubblic\u00f2 una carta storica del regno dei Morgeti, inserendo Medema e Emporum Medeme.\nUn altro segno dell'indipendenza di Hipponion \u00e8 dato anche dallo \"scudo di Olimpia\", dal quale si evince che fu Hipponion la citt\u00e0 che guid\u00f2 una guerra contro Crotone e dallo stesso Tucidide che definisce gli Hipponiati come \"homoroi\" (confinanti) dei Locresi. Probabilmente ci furono dei legami di tipo federale fra Locri, Hipponion e Medma secondo il quale in caso di guerra una polis poteva richiedere l'ausilio delle altre due, e forse per una richiesta troppo pesante da parte dei Locresi in questa lega, origin\u00f2 nel 422 a.C., lo scontro. Un'altra ipotesi \u00e8 che il toponimo provenga dalla lingua delle popolazioni autoctone e che abbia il significato di \"citt\u00e0 di confine\". \u00c8 possibile che entrambe le ipotesi siano fondate, poich\u00e9 la fonte in questione d\u00e0 origine all'attuale fiume M\u00e9sima, che deriverebbe appunto il suo nome antico dal termine indigeno per 'confine'. Comunque, sebbene spesso riportata tra le citt\u00e0 greche di questa parte d'Italia non sembra aver raggiunto una particolare importanza o potere. \nLa cittadina, che dalle sue dimensioni poteva ospitare una popolazione superiore ai quattromila abitanti, si trovava su quello che \u00e8 attualmente il terrazzo di \"Pian delle Vigne\" (sito nel comune di Rosarno). Nel perimetro compreso tra il Bellavista del Rione Ospizio, l'attuale cimitero, la contrada Pomaro e la zona \"Ospedale\" sorgevano le case, i laboratori artigianali, i negozi e i templi.\n\u00c8 probabile che la popolazione medmea si sia trasferita a Nicotera, il cui nome \u00e8 presente nell'Itinerario antonino (pp.\u00a0106, 111), e che fu probabilmente fondata dai medmei dopo il declino di Medma.\nFonti storiche.\nDi \"Medma\" ci danno notizia diversi autori tra i quali:\nL'Attestazione epigrafica pi\u00f9 antica di Medma, finora rinvenuta, ci proviene da uno scudo di bronzo che \u00e8 stato rinvenuto nel 1938 nel santuario greco di Olimpia (uno dei santuari pi\u00f9 famosi dell'antichit\u00e0). Su questo scudo vi \u00e8 un'iscrizione, facilmente integrabile, in cui si legge che gli Hipponiati alleati con i Medmei e i Locresi di Lokroi Epizephyrioi, hanno sconfitto gli abitanti di Crotone.\nInoltre, in questo contesto, non possiamo fare a meno di ricordare che l'unico Medmeo antico, di cui conosciamo il nome, \u00e8 \"Filippo di Medma\", discepolo, amico e segretario personale di Platone (del quale ha curato le opere postume), oltre che autore di un'opera dal titolo \"Intorno ai venti\", come afferma Alessandro Afrodisiaco nel commento alle \"Meteore di Aristotele\".\nResti archeologici.\nIl sito archeologico \u00e8 situato presso Rosarno. Il toponimo M\u00e9sima \u00e8 ancora usato per il fiume che sfocia nel mare a poca distanza da Nicotera.\nNel corso del XIX secolo furono eseguiti numerosi scavi archeologici a Rosarno per conto del conte vibonese Vito Capialbi, del vescovo di Mileto Filippo Mincione e degli antiquari tedeschi Merz e Major di Taormina.\nGli scavi vennero proseguiti con maggior fortuna dall'archeologo Paolo Orsi e si concentrarono in due distinte fasi, dal 1912 al 1914, su pian delle Vigne e sulla collina di Nolio Carozzo. Gli scavi servirono anche a dimostrare in maniera conclusiva la reale posizione di Medma che fino ad allora era oggetto di discussione tra l'ipotesi \"rosarnese\" e quella \"nicoterese\". Vasto fu il materiale riportato alla luce da questi scavi.\nLo stesso Orsi comunque in successive campagna di scavo lasci\u00f2 intendere che sul sito dell'attuale Marina di Nicotera potesse esservi allocato il porto - emporion di Medma stessa data la felice posizione geografica riparata dai venti.\nDue piccoli altari in terracotta di fine V secolo a.C. provenienti dall\u2019antica citt\u00e0 magno-greca di Medma che raffigurano il mito di Adone furono probabilmente trafugati e sono oggi conservati nel Getty Museum di Los Angeles.\nMuseo.\nUn museo archeologico che raccoglie i reperti pi\u00f9 importanti dell'antica Medma, la citt\u00e0 magno greca del V-IV secolo a.C. \u00e8 stato inaugurato domenica 6 aprile 2014 nella cittadina calabrese di Rosarno alla presenza, tra gli altri di Salvatore Settis, archeologo di fama mondiale, professore emerito della scuola 'Normale' superiore di Pisa e presidente del Consiglio Scientifico del Museo del Louvre di Parigi."}
{"id": "310975", "revid": "3", "url": "https://it.wikipedia.org/wiki?curid=310975", "title": "Clam AntiVirus", "text": ""}
{"id": "310976", "revid": "767487", "url": "https://it.wikipedia.org/wiki?curid=310976", "title": "Todd Hays", "text": "Biografia.\n\u00c8 nato nel 1969 in un piccolo paese del Texas, Del Rio, duecento chilometri a ovest di San Antonio, senza alcuna tradizione negli sport invernali. .\nDa ragazzo si dedic\u00f2 alle arti marziali e in particolare al kickboxing: nel 1993 divent\u00f2 campione nazionale di questo sport. Pratic\u00f2 anche il football americano, prima allo Junior college di Cisco (Texas) e poi all'universit\u00e0 di Tulsa, dove divent\u00f2 capitano della squadra. Ma dopo la laurea in educazione fisica fall\u00ec due volte il provino per diventare professionista nel campionato canadese (con i Toronto Argonauts). Scopr\u00ec il bob per caso: la squadra statunitense era a San Antonio per cercare nuovi atleti e il fratello decise di portarlo alla selezione.\nHays super\u00f2 sia quella selezione sia la successiva, a Lake Placid (nello stato di New York), e nel 1994 venne inserito in nazionale come uomo di spinta. Voleva per\u00f2 fare il pilota e per guadagnare i soldi per comprarsi un bob decise di partecipare a un torneo internazionale di lotta libera in Giappone. Nella prima gara, batt\u00e9 l'atleta giapponese Koichiro Kimura ma si infortun\u00f2 a un legamento della spalla e non pot\u00e9 continuare. Tuttavia, vinse un premio di 10.000 dollari, finirono nel suo primo bob. Inizi\u00f2 cos\u00ec a gareggiare. La sua prima vittoria arriv\u00f2 nel 2001.\nImmediatamente prima dei Giochi olimpici di Salt Lake City del 2002, il suo compagno abituale di bob a due, Pavle Jovanovic, fu squalificato per doping (steroidi) e fu sostituito da Garrett Hines. La coppia Hays-Hines arriv\u00f2 quarta nel bob a due, a soli 3 centesimi dal podio, ma nel bob a quattro Hays e Hines, insieme con Randy Jones e Bill Schuffenhauer, vinsero la medaglia d'argento, dietro a Germania 2 di Andr\u00e9 Lange e davanti all'altro equipaggio statunitense di Brian Shirmer: in questa disciplina erano le prime medaglie per gli Stati Uniti dal 1956.\nFin\u00ec anzitempo la stagione 2004-2005, nella pista di Cesana (la stessa dei Giochi olimpici del 2006): dovette saltare le ultime due gare di Coppa del Mondo e la gara di bob a due dei campionati mondiali, ma riusc\u00ec a partecipare alla gara di bob a quattro, dove si classific\u00f2 quinto.\nUn grave incidente di gara avvenuto nel 2009 sulla pista tedesca di Winterberg caus\u00f2 ad Hays un trauma cranico che lo costrinse al definitivo ritiro dalle competizioni.\nNei campionati mondiali Hays ha ottenuto due medaglie: una d'argento a Lake Placid 2003 e una di bronzo a K\u00f6nigssee 2004, entrambe nel bob a quattro.\nIl suo miglior piazzamento assoluto nella classifica finale di Coppa del mondo \u00e8 il terzo posto sia nel bob a due (2006) che nel bob a quattro (2004) e in due occasioni nella combinata (2004 e 2006)."}
{"id": "310979", "revid": "1543377", "url": "https://it.wikipedia.org/wiki?curid=310979", "title": "Open Geospatial Consortium", "text": "Open Geospatial Consortium (OGC, in precedenza \"OpenGIS Consortium\") \u00e8 un'organizzazione internazionale no-profit, basata sul consenso volontario, che si occupa di definire specifiche tecniche per i servizi geospaziali e di localizzazione (location based). OGC \u00e8 formato da oltre 280 membri (governi, industria privata, universit\u00e0) con l'obiettivo di sviluppare ed implementare standard per il contenuto, i servizi e l'interscambio di dati geografici (GIS - Sistema informativo geografico) che siano \"aperti ed estensibili\". \nLe specifiche definite da OGC sono pubbliche (PAS) e disponibili gratuitamente.\nDescrizione.\nCi sono oltre 30 standard gestiti da OGC, tra i quali:\nOGC ha una relazione stretta (liaison) con ISO/TC211 (Geographic Information/Geomatics). Le specifiche OGC di tipo abstract sono progressivamente sostituite dagli standard ISO della serie 19100."}
{"id": "310981", "revid": "122417879", "url": "https://it.wikipedia.org/wiki?curid=310981", "title": "Angelo Sraffa", "text": "Biografia.\nAngelo Sraffa fu un insigne giurista ed economista, tra i fondatori del moderno diritto commerciale italiano, professore di Diritto commerciale nelle Universit\u00e0 di Parma, di Torino, Macerata e Universit\u00e0 Bocconi nonch\u00e9 autore di numerosi trattati e monografie specialistiche sui temi del diritto in ambito economico e commerciale. \nSpos\u00f2 a Courmayeur Irma Tivoli (1873\u20131949), di antica famiglia ebraica triestina, nipote dell'imprenditore a politico Cesare Goldmann. Delle sue sorelle, Emma fu moglie di Ferruccio Pontecorvo, capitano d'industria e cugino di Bruno Pontecorvo; Elda spos\u00f2 invece Enrico Consolo, direttore della sede londinese della Banca Commerciale Italiana; mentre Maria divenne moglie del futuro presidente della Cassazione Mariano D'Amelio.\nFond\u00f2 con Cesare Vivante la \"Rivista di diritto commerciale\" e fu direttore della sezione \"Diritto privato\" dell'Enciclopedia italiana \"Treccani\". \nDi idee antifasciste (suo figlio Piero Sraffa fu un eminente economista di ispirazione marxista, amico di Antonio Gramsci e Raffaele Mattioli, quest'ultimo messo in cattedra proprio dal padre), fu fatto oggetto, il 15 febbraio 1922, di un'aggressione da parte di tre giovani fascisti davanti alla sede dell'universit\u00e0. Sraffa ottenne le scuse di Benito Mussolini (allora soltanto direttore del \"Popolo d'Italia\"), ma, nel 1926, il fascismo ormai al potere non poteva tollerare che una tra le pi\u00f9 prestigiose universit\u00e0 economiche italiane fosse retta da un avversario del fascismo. \nMassone, non si sa dove n\u00e9 quando fu iniziato, ma il 9 dicembre 1893 fu affiliato Maestro massone nella Loggia \"Carlo Darwin\" di Pisa."}
{"id": "310984", "revid": "183581", "url": "https://it.wikipedia.org/wiki?curid=310984", "title": "Coclea (idraulica)", "text": ""}
