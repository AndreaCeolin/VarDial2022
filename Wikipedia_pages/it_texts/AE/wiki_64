{"id": "327753", "revid": "1798099", "url": "https://it.wikipedia.org/wiki?curid=327753", "title": "Coppia ferrarese", "text": "La Coppia ferrarese (ciopa, ciupeta o pane ferrarese) \u00e8 un prodotto di panetteria a indicazione geografica protetta tipico della provincia di Ferrara.\nIl 27 febbraio 2004 si \u00e8 costituito il Consorzio di tutela per la coppia ferrarese IGP.\nStoria.\nPrima del XII secolo era confezionato a mo' di pagnotta, senza orli, bordi o ricami. Successivamente i legislatori della signoria estense dettarono severe norme per la confezione del pane, per la sua conservazione e per l'identificazione del produttore.\nUno statuto del 1287 ordinava ai panettieri di fare pane:\nLa versione pi\u00f9 rassomigliante nella forma all'attuale coppia ferrarese si pu\u00f2 far risalire al carnevale del 1536. Quando in una cena imbandita in onore del duca di Ferrara, secondo la leggenda, messer Giglio present\u00f2 in tavola un pane ritorto, con i caratteristici \"crostini\" aventi una forma simile a cornetto.\nConservazione domestica.\nIl massimo della fragranza della coppia si ha nello stesso giorno in cui \u00e8 prodotta, e c'\u00e8 l'obbligo del disciplinare di venderla entro le 24 ore dalla produzione. Per la conservazione domestica di pochi giorni, come per tutto il pane lievitato, \u00e8 consigliato riporla in un sacchetto di carta chiuso dentro uno impermeabile. La durata dipende dalla temperatura e dall'umidit\u00e0 dell'ambiente, ma solitamente anche dopo alcuni giorni la coppia \u00e8 apprezzabile. Un'altra modalit\u00e0 relativamente recente prevede l'utilizzo del congelatore.\nLa conservabilit\u00e0 della coppia ferrarese \u00e8 nella tradizione storica. Nel territorio di Ferrara, sino alla met\u00e0 del XX secolo, in famiglia si panificava una o al massimo due volte a settimana e la conservazione del pane per diversi giorni era la norma. Questo ha adattato progressivamente la ricetta della coppia ferrarese alla necessit\u00e0 di avere pane buono anche dopo giorni. Pur mutando alcune sue caratteristiche organolettiche il pane rimane friabile e adatto per la tavola a lungo.\nPer il resto non ci sono altre differenze relative alle modalit\u00e0 di conservazione rispetto ad altri tipi di pane regionale.\nLa coppia ferrarese nella cultura.\nMolte sono le citazioni del pane ferrarese ad opera di protagonisti del mondo culturale. In un articolo del 2008, Folco Quilici racconta come nella sua famiglia la coppia ferrarese finisse presto al centro dell'attenzione nei discorsi con ospiti \"forestieri\". Nonostante il lavoro di documentarista abbia portato Quilici in giro per il mondo, e abbia quindi avuto occasione di assaggiare numerosi tipi di pane, egli chiude l'articolo in questione dicendo: \"\u00c8 stato per me \u00abil cibo preferito\u00bb e qualunque sforzo io faccia, \u00e8 sempre il pane ferrarese che mi manca, che desidero, che non perdo occasione di magnificare e di gustare\".\nRiccardo Bacchelli all'inizio del suo \"Il mulino del Po\" ha scritto, parlando dei mulini che un tempo si trovavano sul grande fiume: \"in luogo dove si fece sempre il miglior pane del mondo, ch'\u00e8 il ferrarese\".\nIl rito della panificazione domestica nelle famiglie ferraresi \u00e8 cantato anche da Corrado Govoni in \"Casa Paterna\" nell'opera poetica \"Inaugurazione della primavera\" del 1915. E in un altro luogo ebbe occasione di dire: \"Il nostro Pane: orgoglio di noi ferraresi. Dono dell'aria, dell'acqua, dell'uomo. Offerta generosa di Ferrara al mondo\".\nRiconoscimento IGP.\nDopo l'ottenimento per la \"coppia\", nel 2001, da parte della Comunit\u00e0 europea del marchio di prodotto Igp (Indicazione Geografica Protetta) e in seguito, nel 2004, della nascita del \"Consorzio di Tutela per la coppia ferrarese Igp\", il tipico pane ferrarese vive un momento di problematiche legate al disciplinare molto rigido riguardante la sua preparazione.\nRimane ferma la grande qualit\u00e0 della coppia ferrarese e le sue caratteristiche che ne hanno fatto un prodotto tipico di alto livello ancora prodotto nel territorio della provincia di Ferrara. Il problema che diversi panifici hanno incontrato \u00e8 piuttosto quello del rispetto delle norme molto restrittive che riguardano alcune fasi della sua preparazione, previste dal disciplinare e che \u00e8 problematico seguire in modo rigoroso."}
{"id": "327754", "revid": "767487", "url": "https://it.wikipedia.org/wiki?curid=327754", "title": "Arma letale", "text": "Arma letale (\"Lethal Weapon\") \u00e8 un film del 1987 diretto da Richard Donner e interpretato da Mel Gibson e Danny Glover.\nSi tratta del primo episodio della saga di film d'azione di \"Arma letale\", che ha come protagonisti due poliziotti di Los Angeles.\nIn Italia \u00e8 uscito al cinema (vietato ai minori di 14 anni) venerd\u00ec 11 settembre 1987 distribuito dalla Warner Bros. Italia.\nTrama.\nLos Angeles. Poco dopo il suo cinquantesimo compleanno, il sergente della Omicidi Roger Murtaugh \u00e8 messo in coppia con il sergente Martin Riggs, trasferito dalla narcotici. Riggs, un ex soldato delle forze speciali che ha perso la moglie in un incidente automobilistico tre anni prima, ha tendenze suicide e sfoga la sua aggressivit\u00e0 sui sospetti, portando i suoi superiori a richiedere il suo trasferimento. Murtaugh e Riggs si ritrovano rapidamente di fronte l'uno contro l'altro.\nMurtaugh viene contattato da Michael Hunsaker, un amico banchiere conosciuto durante la guerra del Vietnam, ma prima che possano incontrarsi, Murtaugh viene a sapere che la figlia di Hunsaker, Amanda, si \u00e8 suicidata saltando dal balcone di un appartamento. L'autopsia dimostra che Amanda \u00e8 stata avvelenata con un detergente di scarico, rendendo il caso un possibile omicidio. Hunsaker rivela il coinvolgimento di sua figlia in un giro di droga, prostituzione e pornografia, e che stava cercando l'aiuto di Murtaugh per togliere Amanda da quella vita.\nMurtaugh e Riggs tentano di interrogare il protettore di Amanda, ma trovano un laboratorio di droga nei locali e il tentativo porta a una sparatoria. Riggs uccide il magnaccia e salva la vita di Murtaugh, che inizia a tollerare il suo nuovo partner. Anche se il caso sembra chiuso, Riggs \u00e8 consapevole che l'unico testimone dell'evidente suicidio di Amanda \u00e8 stata Dixie, un'altra prostituta che stava lavorando lontano dalla sua zona abituale. Mentre si avvicinano all'abitazione di Dixie, la casa esplode. Tra le macerie, Riggs trova parti di un interruttore a mercurio, segno che un professionista aveva impostato una bomba; alcuni bambini che si trovavano nelle vicinanze hanno visto un uomo avvicinarsi alla casa con un tatuaggio simile a quello di Riggs (che solo i berretti verdi portano), e Murtaugh sospetta che Hunsaker non stia raccontando il quadro completo.\nCon il proseguimento delle indagini, Hunsaker \u00e8 costretto a rivelare a Murtaugh di aver fatto parte, durante la guerra del Vietnam, della \"Compagnia Ombra\" denominata Air America, un'organizzazione paramilitare clandestina che lavorava per conto della CIA. La squadra attualmente \u00e8 gestita da ex operatori delle forze speciali della guerra del Vietnam, e guidata dal generale in pensione Peter McAllister e dal suo braccio destro, Joshua. Tra i loro compiti durante la guerra c'era la distruzione dei campi di coltivazione della droga nel sud-est asiatico, in realt\u00e0 importavano la droga negli Stati Uniti; molti anni dopo la \"Compagnia Ombra\" continua a trafficare in droga grazie ai contatti usati durante la guerra. Hunsaker stava riciclando i soldi, ma voleva uscirne, e quando il generale McAllister scopr\u00ec che aveva contattato Murtaugh, fece uccidere Amanda come rappresaglia. Mentre Murtaugh cerca di convincere Hunsaker a rivelare tutto ci\u00f2 che sa della \"Compagnia Ombra\", Joshua arriva in elicottero e uccide Hunsaker. Anche Riggs viene colpito ma si salva grazie al giubbotto antiproiettile. Per far s\u00ec che gli avversari si scoprano, Riggs viene dato per morto.\nLa \"Compagnia Ombra\" in seguito rapisce la figlia di Murtaugh, Rianne, e chiede al poliziotto di consegnarsi a loro per lasciar libera la ragazza. Murtaugh e Riggs pianificano un'imboscata a El Mirage Lake, dove avverr\u00e0 lo scambio. Riggs si apposta come cecchino, ma viene catturato da McAllister e il trio viene portato in un luogo sconosciuto. Murtaugh e Riggs sono torturati per estorcere informazioni, ma Riggs riesce a sopraffare i rapitori, libera Murtaugh e Rianne, e i tre scappano per ritrovarsi in una discoteca affollata, utilizzata come facciata per \"Compagnia Ombra\". Con la loro copertura saltata, McAllister e Joshua si danno alla fuga separatamente. Joshua riesce a scappare, ma l'autista di McAllister viene ucciso da Murtaugh, che fa in modo che l'auto del generale perda il controllo e venga investita da un autobus su Hollywood Boulevard. McAllister viene ucciso quando un incendio causa l'esplosione delle bombe a mano contenute nell'auto. Murtaugh e Riggs corrono verso la casa di Murtaugh, sapendo che Joshua dar\u00e0 la caccia alla sua famiglia per vendetta. Arrivano in tempo per impedirglielo e Riggs neutralizza Joshua in una violenta rissa nel giardino posteriore. Mentre gli agenti arrivano per prendere in custodia Joshua, lui si libera e ruba una pistola a uno dei poliziotti, ma Murtaugh e Riggs tirano fuori le pistole e sparano a Joshua.\nDopo aver visitato la tomba di sua moglie, Riggs trascorre il Natale con Murtaugh, di cui \u00e8 diventato il migliore amico, e con la sua famiglia. Riggs consegna a Murtaugh un regalo simbolico: il proiettile a punta cava con cui pensava di suicidarsi, poich\u00e9 non ne ha pi\u00f9 bisogno.\nProduzione.\nIl titolo del film e della serie \u00e8 il soprannome che Murtaugh d\u00e0 a Riggs dopo aver letto il suo fascicolo e aver appreso delle sue capacit\u00e0 nelle arti marziali e nell'uso delle armi.\nEdizione italiana.\nIl doppiaggio italiano del film \u00e8 stato diretto da Renato Izzo per il Gruppo Trenta (oggi Pumais Due)."}
{"id": "327755", "revid": "92723", "url": "https://it.wikipedia.org/wiki?curid=327755", "title": "Archie Goodwin (personaggio)", "text": "Archie Goodwin \u00e8 un personaggio di fantasia nato dalla penna dello scrittore statunitense Rex Stout, che compare nelle opere della serie di Nero Wolfe.\nNel 1930, un grasso eccentrico investigatore privato di nome Nero Wolfe acquista una vecchia casa di arenaria nella 35\u00aa strada ovest di New York e lo stesso anno, assume un segretario, Archie Goodwin. Questi \u00e8 alto, aitante, di bell:aspetto (tra Humphrey Bogart e Gary Cooper, a detta dell'autore). \u00c8 nato il 23 ottobre 1912 in una fattoria dell'Ohio. Moderato bevitore di alcolici, (whisky e raramente champagne), ama molto il latte. Ha pochi hobby: il poker, talvolta il ramino, raramente il biliardo. Pratica sporadicamente caccia e pesca, ma \u00e8 in fondo un vero cittadino, non troppo attratto dalla natura selvaggia. Abitualmente non gira armato, ma quando serve porta con s\u00e9 un revolver Marley calibro 32. \nIn compenso ha una certa predilezione per il gentil sesso, che lo ricambia senza difficolt\u00e0. Durante un'inchiesta (\"La guardia al toro\" - 1938) conosce la ricca e vivace ereditiera Lily Rowan, che da allora lo chiama \"Escamillo\". Tra i due nasce un'affettuosa amicizia, quasi un fidanzamento, che per\u00f2 rimane eternamente in sospeso, forse per colpa dell'indeciso Archie, restio ad assumere impegni sentimentali definitivi. \u00c8 ben contento, in fondo, di rimanere nella confortevole casa della trentacinquesima strada, dove vive con il Capo ed il cuoco Fritz Brenner, in una stanza che si \u00e8 arredato con mobili di sua propriet\u00e0.\nCome dipendente, Goodwin \u00e8 serio e scrupoloso. Buon dattilografo, ordinato tanto da spolverare personalmente lo studio in cui lui e Wolfe convivono quotidianamente, addetto all'apertura della porta quando lo squillo del campanello annuncia l'arrivo di un cliente. Goodwin \u00e8 in realt\u00e0 molto di pi\u00f9 di un semplice segretario: lui \u00e8 il braccio, ma soprattutto le gambe, dell'inamovibile Wolfe. Goodwin gira instancabilmente, interroga, pedina, si fa anche torchiare dalla polizia, in qualche caso addirittura arrestare, al posto del suo datore di lavoro. Ma non si limita ad eseguire pedissequamente i compiti che Wolfe gli detta e che lui trascrive su un prezioso taccuino. Archie, a detta di Wolfe \u00e8 \"impetuoso, svelto, disincantato, pieno di risorse\". Insomma, come lui stesso immodestamente ammette, \"sono un ottimo investigatore, il migliore dopo Wolfe\".\nDotato di prodigiosa memoria, Goodwin \u00e8 in grado di riferire, parola per parola, lunghi brani di dialoghi o interrogatori. Inoltre, ritiene suo compito morale pungolare il pigro Wolfe ad accettare clienti magari poco graditi, ma in grado di assicurare i cospicui incassi che gli consentono di mantenere un tenore di vita assolutamente agiato. Da notare che Archie \u00e8 l'unico autista di cui Nero si fidi, le rare volte in cui \u00e8 costretto ad uscire di casa ed avventurarsi in auto da qualche parte.\nCome il dottor Watson, anche Goodwin \u00e8 narratore in prima persona, cronista e biografo. Ma l\u00e0 dove Watson si limita ad essere testimone delle imprese di un genio dell'investigazione, Archie \u00e8 parte attiva in ogni indagine. Tra principale e dipendente ci sono rapporti spesso conflittuali, ma entrambi sentono la necessit\u00e0 della reciproca collaborazione."}
{"id": "327756", "revid": "123739500", "url": "https://it.wikipedia.org/wiki?curid=327756", "title": "Claudio Grassi", "text": "Biografia.\nNato a Reggio nell'Emilia, ma vive a Bibbiano.\nNel 1973 ha iniziato a lavorare in fabbrica come operaio, restandovi fino al 1992, prima alla Bertolini macchine agricole e poi alla cooperativa Giglio. In questi anni ha svolto attivit\u00e0 sindacale come delegato nella CGIL.\nNegli anni '80 \u00e8 stato tra i promotori del movimento dei lavoratori e delegati autoconvocati in difesa della scala mobile.\nAttivit\u00e0 politica.\nNegli anni '70 la sua attivit\u00e0 politica si svolge all'interno dei movimenti di sinistra extraparlamentari, mentre nei primi anni '80 si avvicina al Partito Comunista Italiano (PCI), entrando in contatto con gruppi di dissenso organizzati attorno alla rivista Interstampa e all'Associazione Culturale Marxista, aderendo quindi alla corrente filo-sovietica di Armando Cossutta.\nNella sua citt\u00e0, Reggio Emilia, \u00e8 stato promotore della \"\"Associazione Italia-Nicaragua\" e dell\"'Associazione per la pace\" ed \u00e8 inoltre stato il responsabile delle attivit\u00e0 culturali e vicepresidente del circolo Antonio Gramsci. \u00c8 stato quindi eletto consigliere comunale per il PCI nel comune di Bibbiano e nominato assessore alla cultura.\nNel 1991 ha contrastato la proposta di scioglimento del PCI, aderendo alla Mozione 3 ed \u00e8 stato tra i fondatori del Partito della Rifondazione Comunista a Reggio Emilia e in Emilia-Romagna.\nNel 1993 \u00e8 diventato segretario regionale del partito e nel 1995 \u00e8 stato eletto nella segreteria nazionale, dove rester\u00e0 fino al 2004, ricoprendo l'incarico di tesoriere nazionale (1995-2001).\nNel 1998, quando in un Comitato Politico Nazionale di Rifondazione si decide se sfiduciare o no il primo Governo Prodi, Grassi e altri dirigenti lasciano la corrente del presidente del partito, Cossutta, contrari alla sua decisione di far votare al partito la fiducia all'esecutivo in carica. Cos\u00ec, mentre l'area di Cossutta si separa dal PRC in sostegno a Romano Prodi, costituendosi come Partito dei Comunisti Italiani, Grassi entra nella nuova maggioranza del segretario Fausto Bertinotti con la sua componente, chiamata \"Essere comunisti\"\".\nNel VI\u00b0 congresso del partito bel 2005, sosterr\u00e0 una propria mozione (la 2) in alternativa a quella del segretario, sostenendo la necessit\u00e0 di una pressione maggiore del partito sulla coalizione de L'Unione, oltre che per il contrasto con la revisione teorico-culturale di Bertinotti.\nIn occasione delle elezioni politiche del 2006, Grassi entra per la prima volta in Parlamento, eletto come senatore del PRC in Emilia-Romagna.\nNel 2008, in occasione delle elezioni politiche, Grassi \u00e8 candidato alla Camera dei deputati nella lista La Sinistra l'Arcobaleno, ma non \u00e8 eletto, a causa del pessimo risultato elettorale.\nAl VII Congresso Nazionale del PRC (luglio 2008) \u00e8 tra i co-firmatari della mozione numero 1 \"Rifondazione Comunista in movimento Rilanciare il Partito, costruire l'unit\u00e0 a sinistra\" assieme all'ex-Ministro Paolo Ferrero. Il Comitato Politico Nazionale del PRC il 13 settembre 2008 lo elegge nella segreteria nazionale, come Responsabile Organizzazione del Partito.\nAlle elezioni politiche del 2013, viene candidato alla Camera dei deputati, tra le liste di Rivoluzione Civile di Antonio Ingroia nella circoscrizione Emilia-Romagna, ma non viene eletto.\nNel 2016, assieme a una parte di quella che \u00e8 la sua area politica, abbandona dopo 25 anni Rifondazione Comunista.\nNel 2017 \u00e8 tra i fondatori di Sinistra Italiana, di cui diventa Responsabile organizzazione della Segreteria nazionale e successivamente Presidente del partito.\nAlle elezioni politiche del 2018 viene candidato alla Camera dei deputati per Liberi e Uguali, ma non viene eletto.\nIl 1\u00ba giugno 2019, dopo le dimissioni di Nicola Fratoianni da segretario di Sinistra Italiana, Grassi viene nominato reggente in attesa del successivo congresso del partito."}
{"id": "327758", "revid": "125725470", "url": "https://it.wikipedia.org/wiki?curid=327758", "title": "Diva Futura", "text": "Diva Futura \u00e8 l'agenzia di casting e produzione fondata nel 1983 da Riccardo Schicchi e Ilona Staller, Si tratta della prima agenzia in Italia specializzata in pornografia.\nStoria.\nIn seguito ai successi del duo Riccardo Schicchi/Ilona Staller, i due decisero di creare qualcosa sul quale appoggiare la loro attivit\u00e0. In un primo momento, pi\u00f9 che la produzione di film e spettacoli a luci rosse, il target dell'agenzia fu quello di reclutare nuove dive per il neonato mercato pornografico italiano. A quel tempo inoltre la pornografia era soprattutto cartacea e Schicchi era infatti un fotografo professionista. Fra i primi personaggi usciti da questa scuderia Ramba, Moana Pozzi. In seguito anche Petra (che fu l'unico personaggio legato solamente al cinema soft) poi Barbarella, Milly D'Abbraccio ed \u00c9va Henger, quest'ultima spos\u00f2 Riccardo Schicchi il 9 gennaio 1994 a Roma.\nMietendo un successo dopo l'altro, l'agenzia fu l'ammiraglia del periodo d'oro del porno italiano. Ha seguito il mercato nel suo sviluppo, dal cartaceo al cinema pornografico, alla produzione per l'home video, alle linee erotiche a pagamento la cui produzione avveniva in una sede di Pescara. Nel 1985 ha prodotto il primo film hardcore della carriera di Ilona Staller \"Telefono rosso\". Nel 1986 ha realizzato il suo primo spettacolo live \"Curve deliziose\". La sede dell'agenzia sulla via Cassia era diventata anche un po' il rifugio dell'amore libero, dove non esistevano limiti alla naturale propensione sessuale. L'agenzia pubblicava anche delle riviste e calendari; \u00c9va Henger \u00e8 stata protagonista di 15 calendari \"Diva Futura\" e ogni suo calendario, anche non legati al marchio, ha venduto centinaia di migliaia di copie ciascuno.\nTutta questa libert\u00e0, quasi spregiudicata, non manc\u00f2 di attirare le censure, soprattutto del mondo cattolico, ma anche la condanna da parte di quella larga fetta di societ\u00e0 dove la mentalit\u00e0 piccolo-borghese era allora dominante. Grazie alla Diva Futura il mondo della pornografia pot\u00e9 uscire dal sommerso e diventare uno stile di vita tutto sommato accettabile e accettato dalla societ\u00e0.\nNegli anni '90 l'agenzia ebbe anche un coinvolgimento in politica, con la fondazione del Partito dell'Amore da parte di Riccardo Schicchi e Moana Pozzi. Nel 1996 l'azienda organizza come trovata pubblicitaria la visita a Mercatale di Gessica Massaro e l'innamoramento per Pietro Pacciani, accusato di essere il mostro di Firenze. L'attrice afferma di avere avuto un rapporto completo con Pacciani e di avere un video come prova, ma viene mostrata solo la passeggiata dei due nel giardino della casa; contemporaneamente l'ex-detenuto smentisce i fatti.\nLa sede dell'agenzia ha anche subito un incendio doloso sul finire degli anni novanta, pi\u00f9 precisamente nel 1998, che ne danneggi\u00f2 i locali e distrusse l'archivio. L'incendio \u00e8 stato appiccato da uno spasimante rifiutato da \u00c9va Henger, l'uomo soprannominato \"il russo\", aveva gi\u00e0 picchiato Riccardo Schicchi, e perseguitava \u00c9va Henger di cui si diceva innamorato. L'incendio ha causato notevoli danni, c'erano fotografie che valevano centinaia di milioni di lire ciascuna.\nNel 1998 \u00c9va Henger \u00e8 la protagonista de \"Le avventure ermetiche di Eva Henger\", fumetto voluto da Riccardo Schicchi, disegnato da Giuseppe Di Bernardo con Jacopo Brandi su un'idea di Marco Bianchini; veniva pubblicato a puntate sulle riviste della Diva Futura.\nSebbene non prodotti direttamente da Diva Futura, sono interessanti anche una serie di progetti musicali delle star pi\u00f9 famose dell'agenzia, tutt'oggi molto ambiti nel campo del collezionismo musicale. Le musiche usate per gli spettacoli live e per i film erano curate da Jay Horus e a volte incise, seppur con una distribuzione limitata, su vinile a 45gg, mix 12\" o picture disk. Cicciolina si spinse oltre cercando di portare la pornografia anche in campo musicale, incidendo \"Muscolo rosso\", forse la canzone con il testo pi\u00f9 esplicito in tutto il panorama italiano, dedicata interamente all'organo genitale maschile, chiamato senza mezzi termini \u00abil cazzo\u00bb.\nA tutt'oggi l'agenzia \u00e8 attiva, \u00e8 presente alle maggiori fiere dell'erotismo, si dedica al casting e alla ricerca di nuovi personaggi, e non manca talvolta di trovate originali come la \"Maratona del sesso\" in una spiaggia vicino a Roma, anche se ormai non creano pi\u00f9 scandalo. Gli obiettivi pi\u00f9 recenti dell'agenzia sono il mercato di internet, ormai l'ultima frontiera della pornografia, e la creazione di nuovi locali live, dove per\u00f2 tutti i partecipanti possano essere protagonisti entrando direttamente in azione. L'agenzia \u00e8 proprietaria anche di \"Diva Futura Channel\", un canale satellitare dedicato interamente al mondo dell'eros.\nAlla morte di Riccardo Schicchi, avvenuta a Roma il 9 dicembre 2012, quanto a lui intestato del marchio \"Diva Futura\" diventa di propriet\u00e0 della moglie \u00c9va Henger e dei figli Mercedesz e Riccardo Jr."}
{"id": "327763", "revid": "15756", "url": "https://it.wikipedia.org/wiki?curid=327763", "title": "Arma letale 2", "text": "Arma letale 2 (\"Lethal Weapon 2\") \u00e8 un film del 1989 diretto da Richard Donner e interpretato da Mel Gibson, Danny Glover e Joe Pesci.\nIl film \u00e8 il secondo episodio della tetralogia iniziata con \"Arma letale\" (1987).\nLa colonna sonora \u00e8 stata affidata ai musicisti George Harrison ed Eric Clapton.\nUscito negli Usa il 7 luglio 1989, incass\u00f2 oltre 147 milioni di dollari. Altri 80 milioni furono l'incasso nel resto del mondo. In totale la pellicola racimol\u00f2 oltre 227 milioni di dollari. In Italia \u00e8 uscito al cinema gioved\u00ec 28 settembre 1989 distribuito dalla Warner Bros. Italia.\nTrama.\nI sergenti della polizia di Los Angeles Martin Riggs e Roger Murtaugh stanno dando la caccia a sospetti non identificati che trasportano una spedizione illegale di krugerrand d'oro. Il governo sudafricano ordina al proprio console a Los Angeles, Arjen Rudd, e all'agente di sicurezza Pieter Vorstedt di far sollevare entrambi gli investigatori dall'indagine. Dopo una violenta intimidazione notturna in casa Murtaugh, Martin e Roger vengono quindi assegnati alla protezione di un odioso testimone federale, Leo Getz.\nDiventa presto chiaro che entrambi i casi sono correlati: dopo un attentato alla vita di Leo, Riggs e Murtaugh vengono a conoscenza di come Getz sia nel mirino di spacciatori per cui in passato aveva riciclato denaro. Leo li conduce alla banda, ma dopo aver inviato il suo aspirante assassino e tornato con rinforzi vengono affrontati da Rudd, che invoca l'immunit\u00e0 diplomatica per conto dei suoi \"soci\" senza scrupoli.\nAnche se diffidato dal partecipare alle indagini, Riggs comincia a molestare apertamente il consolato sudafricano, sfidando Rudd e flirtando con la sua segretaria, Rika van den Haas, di mentalit\u00e0 liberale e contraria alle politiche razziali. Murtaugh chiede l'aiuto di Leo per creare una scena al consolato che ottenga il sostegno dei manifestanti anti-apartheid all'esterno. Vorstedt viene inviato per uccidere tutti gli agenti che indagano su di loro mentre Murtaugh deduce che Rudd sta tentando di spedire fondi dal suo anello di contrabbando negli Stati Uniti a Citt\u00e0 del Capo attraverso il porto di Los Angeles. Due assassini attaccano Murtaugh a casa sua, ma lui li uccide entrambi con una sparachiodi, anche se Leo viene rapito nel processo.\nDopo aver ucciso molti degli agenti inquirenti, Vorstedt sequestra Riggs nell'appartamento di van den Haas e rivela che era responsabile della morte della moglie di Martin anni prima durante un fallito tentativo di omicidio su Riggs. Ha i suoi uomini che uccidono Rika annegandola e ordina loro di fare lo stesso con Riggs, che fugge e uccide brutalmente entrambi gli uomini. Telefona a Murtaugh, dichiarando l'intenzione di perseguire Rudd e vendicare sua moglie, Rika, e i loro amici caduti; l'altro poliziotto rinuncia volentieri al suo distintivo per aiutare il suo compagno. Dopo aver salvato Leo e distrutto la casa di Rudd, si dirigono verso l'Alba Varden , il mercantile di Rudd attraccato nel porto di Los Angeles, mentre i sudafricani preparano la loro fuga con centinaia di milioni di soldi della droga.\nDurante le indagini su un container da 40 piedi sorvegliato al molo, Riggs e Murtaugh vengono chiusi dentro dagli uomini di Rudd. Escono dalla scatola, spargendo due pallet di soldi della droga di Rudd nel porto. Riggs e Murtaugh ingaggiano uno scontro a fuoco con alcuni degli uomini di Rudd a bordo della Alba Varden prima di separarsi per dare la caccia a Rudd. Riggs affronta e combatte Vorstedt corpo a corpo, culminando quando Riggs accoltella Vorstedt con il suo stesso coltello e lo schiaccia facendogli cadere un container su di lui. Rudd si vendica sparando a Riggs alla schiena pi\u00f9 volte con un'antica pistola Mauser C96. Rudd invoca nuovamente l'immunit\u00e0 diplomatica dopo aver visto Murtaugh puntargli contro la sua pistola; Murtaugh gli spara fatalmente, revocando il reclamo. Poi si prende cura di Riggs, condividendo una risata con lui mentre pi\u00f9 personale della polizia di Los Angeles risponde alla scena.\nAntagonisti.\nArjen Rudd.\nUn console sudafricano il quale, forte della sua immunit\u00e0 diplomatica, contrabbanda droga in America con l'aiuto dei membri del suo servizio di sicurezza. Nell'ultima parte del film sparer\u00e0 a Riggs sei volte, riducendolo quasi in fin di vita, ma verr\u00e0 ucciso da Murtaugh che gli sparer\u00e0 a sua volta.\nPieter Vorstedt.\n\u00c8 il capo del servizio di sicurezza del Consolato sudafricano e l'uomo di punta di Arjen Rudd. Molti aspetti del suo personaggio (la sua nazionalit\u00e0 europea, la conoscenza del Savate ed i suoi metodi da criminale di guerra) portano ad ipotizzare che possa aver in passato militato nella Legione straniera francese. Si \u00e8 macchiato della morte delle due donne amate da Riggs: la sua prima moglie, Victoria Lynn e la segretaria Rika Van Den Haas. Verr\u00e0 ucciso da Riggs, il quale prima lo accolteller\u00e0 e poi lo schiaccer\u00e0 sotto il peso di un container da lui fatto precipitare. Durante il suo combattimento con Riggs dimostrer\u00e0 ottime abilit\u00e0 nel corpo a corpo e nell'uso del coltello, ma non cos\u00ec buone da competere con l'ex Berretto verde."}
{"id": "327766", "revid": "599013", "url": "https://it.wikipedia.org/wiki?curid=327766", "title": "Enrico Gilardi", "text": "\u00c8 un nome storico per la pallacanestro romana. Il suo nome \u00e8 legato strettamente a quello della Virtus Roma, di cui \u00e8 stato protagonista all'epoca degli anni d'oro della squadra capitolina. Assieme a Fulvio Polesello, Stefano Sbarra, Roberto Castellano e Paolo Salvaggi formava il cosiddetto \"gruppo dei romani\" all'interno della rosa dei giocatori, che permise di identificare la squadra con la citt\u00e0 e i tifosi.\nCarriera.\nHa sempre vestito, tranne un anno al Basket Brescia e un anno al Basket Napoli, le maglie di squadre romane. Soprattutto, per gran parte della sua carriera, ha difeso i colori della Virtus Roma, della quale \u00e8 stato bandiera e, negli ultimi anni, capitano.\nVirtus Roma.\nRomano, , insieme agli altri romani del gruppo Fulvio Polesello, Stefano Sbarra, Roberto Castellano e Paolo Salvaggi (altri nomi storici per la Virtus Roma), portava all'interno della squadra.\nDue fatti curiosi ne testimoniano il legame profondo:\nNel 1989, con l'entrata del Gruppo Ferruzzi nella societ\u00e0 romana, Gilardi non solo fu l'unico giocatore della rosa ad essere riconfermato (insieme a Roberto Castellano), ma ne divenne il capitano.\nPur se l'ultima sua apparizione nella rosa della squadra romana \u00e8 datata 1990, il primo posto dei punti segnati della storia della Virtus, \u00e8 ancora ben saldo nelle sue mani, grazie ai suoi 3.393 punti.\nHa chiuso la carriera nel 1991 giocando per la Filodoro Napoli, dove disput\u00f2 l'ultima stagione, prima di concludere definitivamente la propria carriera.\nOra Gilardi occupa il posto di Referente Tecnico Nazionale per conto della Fip Lazio.\nNel 2016 viene eletto nella Italia Basket Hall of Fame.\nNazionale.\nSoddisfazioni ne ha avute anche indossando la maglia della Nazionale:"}
{"id": "327767", "revid": "114358286", "url": "https://it.wikipedia.org/wiki?curid=327767", "title": "Comfort", "text": "Il c\u00f2mfort (dall'inglese) o conf\u00f2rt (dal francese) \u00e8 una sensazione puramente soggettiva percepita dall'utente, nell'ambiente di lavoro o in determinate condizioni di servizio e serve ad indicare il \"livello di benessere\" percepito. In italiano \u00e8 traducibile con comodit\u00e0.\nDescrizione.\nViene tenuto in considerazione nell'ambito della progettazione, nel campo del disegno industriale da vari tipi di aziende, soprattutto quelle di trasporto automobilistico, ferroviario, navale ed aereo.\nIl comfort attualmente viene definito come \"l'insieme di sensazioni piacevoli derivanti da stimoli esterni o interni al nostro corpo, che ci procurano una sensazione di benessere in una determinata situazione: per es., quando si \u00e8 seduti oppure ci si trova in un ambiente ventilato o silenzioso o illuminato da una luce senza forti contrasti\".\nSecondo questa definizione, il comfort sarebbe dunque una condizione del tutto soggettiva, impossibile da misurare. \nSe si accetta questa definizione si ha per conseguenza che non si pu\u00f2 realizzare, per esempio, un sedile che sia giudicato confortevole da tutti.\nAllo scopo di giungere ad una definizione del comfort che ne sostenga l'oggettivit\u00e0, \u00e8 necessario affrontare il problema da un punto di vista fisico.\nSe si analizzano i termini della definizione tradizionale si nota subito che - in condizioni fisiologiche - gli stimoli endogeni possono essere esclusi dalla partecipazione alla sensazione del benessere in quanto essi vengono percepiti solo in condizioni patologiche. Difatti di norma non si avverte il battito cardiaco o i movimenti intestinali od il funzionamento del fegato che invece vengono percepiti \u2013 ahi noi!- in condizioni patologiche quali l'infarto del miocardio, l'occlusione intestinale o una colica epatica.\nL'unico apparato che in condizioni fisiologiche - cio\u00e8 quando \u00e8 affaticato - invia segnali di disagio ovvero di stanchezza, \u00e8 l'apparato muscolare.\nQuindi, se tenendo conto di questa fondamentale osservazione ragionassimo in termini di risparmio di energia muscolare, il comfort diventerebbe facilmente misurabile e pertanto oggettivo: a questo scopo si pu\u00f2 far ricorso alla formula del Lavoro di una Forza (LF= F * S = F * P1P2 * cos \u03b1), ove la direzione della forza determina il valore di cos \u03b1 e quindi il valore del Lavoro della Forza. Applicando questa formula si pu\u00f2 facilmente stabilire, per esempio, che la posizione del busto in cui il lavoro dei muscoli della schiena \u00e8 minimo \u00e8 quella ortostatica, cio\u00e8 a 90\u00b0 rispetto al piano orizzontale e che una variazione minima di questa posizione fa aumentare il lavoro muscolare e pertanto crea affaticamento.\nAccettare la definizione del comfort come oggettivo \u00e8 importante perch\u00e9 pu\u00f2 portare a ridisegnare, per esempio, i sedili di ogni genere in maniera innovativa e corretta sotto il profilo ergonomico (cio\u00e8 del \u201cfunzionamento\u201d) in modo da conferire loro l'unico requisito di cui difettano, cio\u00e8 il comfort.\nLo stesso concetto generale di risparmio di energia pu\u00f2 esser applicato per definire il comfort degli apparati sensoriali vista, udito, tatto, gusto ed olfatto, salvo che la suddetta misurazione dovr\u00e0 avvalersi di formule diverse da quella impiegata per l'apparato muscolare.\nDefinizione.\nSi pu\u00f2 definire paradossalmente il comfort oggettivo come l'assenza della sensazione di fatica muscolare, particolarmente dei muscoli lombari nella posizione seduta."}
{"id": "327774", "revid": "26630", "url": "https://it.wikipedia.org/wiki?curid=327774", "title": "Shining (romanzo)", "text": "Shining (\"The Shining\") \u00e8 un romanzo horror di Stephen King. Edito nel 1977, rappresenta una delle tappe pi\u00f9 importanti compiute dallo scrittore nell'allontanamento dal thriller-fantastico e nell'avvicinamento all'horror, che raggiunger\u00e0 con opere come \"Christine - La macchina infernale\" e \"It\". Il romanzo fu adattato egregiamente da Stanley Kubrick nel film omonimo del 1980 interpretato da Jack Nicholson, divenuto un imitato cult. Il romanzo fu anche riadattato per una miniserie tv nel 1997, realizzata con la supervisione dello stesso King.\nLa storia doveva essere originariamente ambientata in un parco divertimenti, ma, durante una vacanza, King e la moglie Tabitha soggiornarono allo Stanley Hotel ad Estes Park (Colorado), mentre i dipendenti si preparavano alla chiusura invernale. L'hotel Stanley fu usato per la miniserie TV della ABC. King ha anche ammesso di aver basato la figura di Jack Torrance su se stesso.\nIl titolo \u00e8 stato preso da una canzone di John Lennon, \"Instant Karma!\". Nella canzone si dice \"We all shine on\". King voleva chiamare il libro \"The Shine\", ma lo cambi\u00f2 quando scopr\u00ec che \"Shine\" era usato anche come termine denigratorio per la gente di colore. Nel 2013 \u00e8 uscito il seguito del romanzo, intitolato \"Doctor Sleep\", che narra di un Danny ormai adulto ancora alle prese con le visioni soprannaturali dovute alla sua \"luccicanza\".\nIl famoso regista Stanley Kubrick annover\u00f2 \"Shining\" come uno dei testi che pi\u00f9 lo influenzarono nella sua carriera cinematografica.\nTrama.\nLa storia \u00e8 ambientata nell'immaginaria cittadina di Stovington (Vermont) tra la fine del 1975 e gli inizi del 1976. Jack Torrance, che ha perso il proprio lavoro d'insegnante di letteratura inglese dopo aver aggredito uno studente di nome George Hatfield, cerca di portare a termine una commedia alla quale lavora da tempo e accetta un lavoro offertogli dall'amico Al Shockley: trasferirsi come guardiano invernale all'Overlook Hotel, un imponente albergo costruito all'inizio del XX secolo, che domina le alte montagne del Colorado e situato a 65 chilometri dal pi\u00f9 vicino centro abitato. Jack accetta la proposta e porta con s\u00e9 la moglie Wendy e il figlio Danny di cinque anni. La famiglia spera di ritrovare nell'albergo un periodo di serenit\u00e0, correndo il rischio per\u00f2 di rimanere isolati da tutto il mondo esterno a causa della neve che li bloccher\u00e0 durante l'inverno. Appena arrivati Jack ha un colloquio col direttore dell'albergo, Stuart Ullman, il quale informa che molti anni prima Delbert Grady, guardiano invernale di quell'anno, impazz\u00ec e si uccise dopo aver fatto a pezzi la moglie e le sue due figlie. Quello \u00e8 stato solo uno dei tanti omicidi e suicidi avvenuti nell'albergo.\nPrima che gli ultimi lavoratori lascino l'hotel, Danny conosce il cuoco afroamericano Dick Hallorann, con cui ha in comune dei poteri extra-sensoriali, la cosiddetta \"aura\" (\"the Shining\") che gli permette di vedere fatti accaduti o che accadranno in futuro. Dick dice a Danny che vivendo nell'albergo potrebbe capitargli di vedere alcuni dei fatti di sangue accaduti in passato, ma non dovr\u00e0 averne paura perch\u00e9 non sono immagini reali. Hallorann mette inoltre in guardia il bambino avvertendolo di non andare in alcuni luoghi ritenuti molto pericolosi: la camera 217, la soffitta e di fare attenzione al giardino dove sono presenti le siepi a forma di animale. E che se mai avr\u00e0 bisogno d'aiuto baster\u00e0 chiamarlo con la forza del pensiero e lui lo sentir\u00e0. Prima di andarsene Ullman fa un \"tour\" per la famiglia e, arrivati alla camera presidenziale, Danny ha la visione di un dipinto di sangue e liquido cerebrale sul muro ed inizia ad avere suggestione di un estintore.\nCon il passare del tempo la famiglia si ritrova isolata dalla neve e Danny, grazie ai suoi poteri e all'aiuto dell'amico immaginario Tony, avverte il peso degli orribili avvenimenti passati che si materializzano davanti a lui, come il suicidio nella camera 217, ma impara anche ad opporsi ad essi e a scacciare le insidiose presenze. Jack, nel giardino, ha una strana esperienza: vede le siepi a forma di animali cambiare posizione quando non le guarda. Jack, che rovistando nel sotterraneo ha scoperto dei documenti compromettenti sulla storia dell'albergo, tenta di parlarne con Ullman rischiando di essere licenziato. Presto per\u00f2, Jack rimane vittima delle forze maligne che l'albergo sembra aver assorbito e sotto il controllo di esse viene spinto ad aggredire la sua famiglia. Infatti Jack ha un incubo in cui suo padre gli parla tramite una radio, dicendogli che la sua famiglia sar\u00e0 sempre contro di lui, portandolo a distruggere l'apparecchio. Durante questo avvenimento Danny va nella camera 217 e viene strozzato da una donna in putrefazione uscita dalla vasca da bagno. Wendy, vedendo le ferite al collo, crede che sia stato Jack e cerca di allontanarlo da lui. Jack, innocente, si altera e si reca nella sala da ballo, dove parla con il \"barman\" Lloyd degli anni Venti bevendo martini e durante la conversazione vede delle persone in maschera che lo guardano, ma all'arrivo di Wendy sparisce tutto compreso Lloyd. Jack vuole dimostrare di essere innocente, quindi si reca nella camera 217, riuscendo per\u00f2 a fuggire prima che la donna lo raggiunga. Poco dopo Danny, giocando nel giardino, vede un bambino che chiede di \"giocare con lui per sempre\" e rivive la stessa esperienza vissuta dal padre con le siepi a forma di animali.\nCol passare del tempo Jack inizia ad avere pensieri sempre pi\u00f9 negativi riguardo alla sua famiglia e Danny, percependo il pericolo per suo padre prova ed entrare nella sua mente, ma ne viene infine scacciato dalla volont\u00e0 maligna dell'albergo che imita la voce del padre e, in preda al panico, chiama Dick che accorre con un gatto delle nevi. Jack, girovagando nell'albergo, ritorna nella sala da ballo dove si sta svolgendo una festa. Confrontandosi ancora con Lloyd, Jack capisce che loro vogliono Danny e si ingelosisce poich\u00e9 \"\u00e8 lui il custode dell'albergo\". Subito dopo incontra il fantasma di Delbert Grady che cerca di convincerlo ad uccidere il figlio (per impadronirsi della sua anima) e la moglie, se si mette di mezzo. Il nervosismo, la sbornia e una botta alla testa annebbiano la mente di Jack, permettendo all'albergo di controllarlo.\nMadre e figlio capiscono che Jack non \u00e8 pi\u00f9 lo stesso e Wendy va a cercarlo nella sala da ballo, venendo per\u00f2 minacciata di morte dal marito. La giovane moglie trova cos\u00ec il coraggio di ferirlo con un fiasco e riesce a rinchiuderlo dentro alla dispensa. Qui Jack sente di nuovo la voce di Grady che \u00e8 disposto a farlo uscire a patto che si occupi di Danny e di sua moglie. L'uomo accetta e la porta della dispensa si apre. Jack per un istante ha l'impressione che dietro la porta, dove sentiva la voce di Grady, vi fosse qualcosa di orribile e maligno. Wendy, sentendo strani rumori, va nella sala da ballo a controllare e viene aggredita da Jack con una mazza da roque. Dopo aver accoltellato Jack, Wendy si rinchiude nella stanza da bagno. Qui Dick Hallorann, che nel frattempo era partito dalla Florida, torna all'albergo con il gatto delle nevi e viene aggredito da una delle siepi a forma di leone, ma riesce ad entrare nell'albergo giusto in tempo per essere stordito da Jack, che gli fracassa la mascella. Jack insegue Danny per i corridoi riuscendo presto a raggiungerlo. Qui Danny si fa coraggio e cerca di fare tornare in s\u00e9 il padre ormai impazzito.\nJack esce infine dalla follia in cui era piombato, implorando Danny di scappare prima che sia tardi, dicendogli infine di avergli sempre voluto bene. Danny tuttavia cerca di aiutare il padre, ma in quel momento la mano di Jack, di cui si \u00e8 impossessata l'entit\u00e0 dell'albergo, afferra la mazza e fa s\u00ec che egli si fracassi la faccia. In quel momento il volto di Jack diventa irriconoscibile e inumano. Danny vi vede le facce di tutte le persone morte nell'Hotel. L'entit\u00e0 maligna ha preso infine pienamente possesso del corpo di Jack, desiderosa di prendere Danny per i suoi poteri. Il bambino in quel momento ricorda che la pressione della caldaia non era pi\u00f9 stata abbassata da ore e che tra poco sarebbe esplosa, e sia suo padre che l'entit\u00e0 se ne sono dimenticati. L'entit\u00e0, sconvolta e terrorizzata, decide di lasciare perdere Danny e scappando con il corpo di Jack si dirige nella cantina per abbassare la pressione della caldaia. Danny fugge avvertendo Halloran e sua madre di scappare perch\u00e9 l'albergo sta per esplodere. L'entit\u00e0, raggiunta la cantina, gira al massimo la pressione della caldaia. Pensa di avercela fatta, ma in quell'istante la caldaia esplode, avvolgendo tra le fiamme l'intero hotel. Pochi istanti prima dell'esplosione, tuttavia, Wendy, Danny e Hallorann fuggono dall'esplosione col gatto delle nevi.\nL'epilogo si svolge la stessa estate del 1976: Hallorann ha trovato un lavoro in un ristorante alpino, e riceve la visita di Wendy e Danny. Qui Dick tenta di consolare Danny per la morte del padre.\nGenere.\nLa storia \u00e8 un'entrata nel genere thriller e soprannaturale ed usa il concetto di edificio con un'anima, un'idea gi\u00e0 usata da Edgar Allan Poe in \"La caduta della casa degli Usher\". Il testo \u00e8 evidentemente ispirato al romanzo \"Burnt Offerings\" (\"Ballata macabra\") di Robert Marasco dal quale il regista Dan Curtis trasse l'omonimo film con Karen Black, Oliver Reed e Bette Davis.\nTemi.\nL'autore afferm\u00f2 che \"Shining\" include un'esplorazione della dipendenza da alcol e delle relazioni personali fra genitori e figli.\nStoria editoriale.\nIl romanzo ha venduto nella prima edizione rilegata 47\u00a0mila copie, mentre nella prima edizione economica ha superato i quattro milioni di copie vendute. In Italia la prima edizione del 1978, ormai rarissima, apparve con il titolo \"Una splendida festa di morte\". \nEsiste una versione del libro con quaranta \u201cpagine fantasma\u201d alla fine del romanzo: entrambe le parti (intitolate rispettivamente \"Before the play\" e \"After the play\") sono state pubblicate nella versione \"Deluxe\" della Cemetery Dance Publications a met\u00e0 del 2017."}
{"id": "327776", "revid": "1604512", "url": "https://it.wikipedia.org/wiki?curid=327776", "title": "Consumo specifico di vapore", "text": "Il consumo specifico di vapore (CSV) \u00e8 un parametro termodinamico con il quale si possono confrontare impianti di dimensioni diverse che fanno riferimento a cicli diretti a vapore.\nViene definito come la portata di massa di fluido motore necessaria ad ottenere l'unit\u00e0 di potenza netta.\nQualora la portata di massa del fluido motore non sia la stessa in tutto l'impianto si far\u00e0 riferimento al punto pi\u00f9 opportuno in cui calcolarla.\nL'unit\u00e0 di misura in cui \u00e8 espresso sono i kg/kWh, cio\u00e8 i chilogrammi di vapore necessario per produrre un chilowattora di energia netta."}
{"id": "327777", "revid": "118211079", "url": "https://it.wikipedia.org/wiki?curid=327777", "title": "XAMPP", "text": "XAMPP \u00e8 una piattaforma software multipiattaforma e libera costituita da Apache HTTP Server, il database MariaDB e tutti gli strumenti necessari per utilizzare i linguaggi di programmazione PHP e Perl. Il nome \u00e8 un acronimo dei software sopra citati (la codice_1 sta per \"x-platform\", l'abbreviazione di \"cross-platform\" in lingua inglese ovvero \"multipiattaforma\").\nSu queste piattaforme si appoggiano spesso siti web e altre piattaforme di sviluppo web dinamico e Content management system come WordPress, Drupal e Joomla!.\nDescrizione.\nXAMPP \u00e8 un software libero rilasciato attraverso GNU General Public License ed \u00e8 caratterizzato da un approccio user friendly. Mediante XAMPP \u00e8 possibile avere un application server capace di interpretare pagine web dinamiche. Il software \u00e8 disponibile per sistemi unix-like (GNU/Linux, Oracle Solaris, MacOS) e per Microsoft Windows.\nPu\u00f2 essere installato anche su un dispositivo esterno USB.\nIl gestore di database MariaDB \u00e8 incorporato in XAMPP a partire dalle versioni 5.5.30 e 5.6.14, quando ha sostituito il gestore di database MySQL, precedentemente incluso al suo posto.\nEsiste una versione \"Lite\" comprensiva dei componenti sotto indicati (simili ai prodotti concorrenti) e una versione \"Basic\" che comprende altre caratteristiche complementari.\nComponenti.\nI componenti di base sono:"}
{"id": "327781", "revid": "104265", "url": "https://it.wikipedia.org/wiki?curid=327781", "title": "Circuito di Ospedaletti", "text": "Il circuito di Ospedaletti fu un circuito cittadino di fama internazionale sul quale corsero i Gran Premi automobilistici e motociclistici dal 1947 sino al 1972.\nCollocazione geografica.\nIl circuito si trova nel comune ligure di Ospedaletti, ed \u00e8 composto da strade di viabilit\u00e0 urbana. Il percorso del 1947 era ridotto rispetto alla versione ultima, inizialmente si correva in senso orario, in seguito con l'ampliamento del tracciato si invert\u00ec il senso di marcia diventando stabilmente antiorario.\nBreve storia del circuito.\nIl circuito di Ospedaletti-San Remo nasce nella primavera del 1947 per volont\u00e0 di Michele Allavena, Remo Pestarino, Luca Vismar e l'Automobil Club Sanremo. \nIl titolo Gran Premio di San Remo nacque con la prima edizione del 1937 che venne disputata all'interno del piccolo anello cittadino di Sanremo a cui prese parte Achille Varzi dopo un periodo di assenza dalle corse. L'entusiasmo scaturito dalla bellissima gara venne per\u00f2 congelato dal periodo bellico che mise un freno alla successiva edizione. Nel 1947, con la fine della guerra, si ritrovarono gli entusiasmi per dar vita alla seconda edizione del Gp San Remo e si opt\u00f2 per la creazione ad hoc di un circuito che vide nella sua morfologia le condizioni ideali per correre, il circuito di Ospedaletti adiacente alla citt\u00e0 di San Remo.\nOspedaletti infatti disponeva di un lungo rettilineo i cui due estremi erano raccordati da un'ottima circonvallazione; inoltre, la viabilit\u00e0 ordinaria sarebbe stata assicurata da una strada parallela sul lungomare, la via XX Settembre.\nIl circuito cittadino di Ospedaletti debutt\u00f2 come gara di velocit\u00e0 nel 1947, venendo inclusa fin dall'anno seguente nel circuito internazionale dei gran premi. L'avventura della Formula Uno vide i pi\u00f9 grandi nomi dell'epoca, da Nuvolari a Fangio, Ascari, Bira, Villoresi ecc. e si concluse nel 1951 a causa dei problemi di sicurezza causati in parte dal grave incidente di Johnny Claes e in parte alla potenza dei nuovi motori che non trovava pi\u00f9 sfogo sul tracciato troppo compresso. Continu\u00f2 il motociclismo sino al 1972, l'anno successivo per problemi di sicurezza a seguito della tragedia a Monza di Pasolini e Saarinen si blocc\u00f2 definitivamente l'organizzazione del Gran Trofeo di Ospedaletti."}
{"id": "327782", "revid": "793215", "url": "https://it.wikipedia.org/wiki?curid=327782", "title": "Massacro di Ponary", "text": "Il massacro di Paneriai, avvenuto nel contesto dell'Olocausto, riguard\u00f2 lo sterminio della popolazione ebraica di nazionalit\u00e0 polacca di Vilnius (capitale dell'odierna Lituania). Il nome deriva da una localit\u00e0 collinare distante circa dieci chilometri dal centro della citt\u00e0 di Vilnius, Paneriai (in polacco: \"Ponary\", in tedesco: \"Ponaren\"), che sorge nei pressi della ferrovia Vilnius-Varsavia.\nIl massacro.\nDopo l'annessione della Lituania da parte dell'Unione Sovietica, effettuata nel quadro del Patto Molotov-Ribbentrop che prevedeva la spartizione dell'Europa orientale in due sfere di influenza, le autorit\u00e0 sovietiche incominciarono la costruzione di grandi depositi di carburante per i vicini aeroporti militari di Vilnius. I lavori di costruzione vennero interrotti nel 1941, in seguito alla invasione tedesca dei territori sovietici. Tra il luglio 1941 e l'agosto 1944, Paneriai divenne un luogo di eccidi che, alla fine, contarono pi\u00f9 di 100.000 vittime, per la maggior parte ebrei di nazionalit\u00e0 polacca, provenienti dalla vicina citt\u00e0 di Vilnius. \nLe modalit\u00e0 di esecuzione del \"massacro di Ponary\" sono simili a quelle messe in atto in quegli anni dai reparti speciali nazisti (Einsatzgruppen) e collaborazionisti locali anche in altre localit\u00e0 dell'est europeo, come Liep\u0101ja e Rumbula in Lettonia, Bronna G\u00f3ra in Bielorussia, o Babij Jar in Ucraina. Nel caso di Ponary, le esecuzioni vennero portate a termine dagli \"Einsatzgruppen\" (composti da appartenenti alle SS e all'SD) tedeschi coadiuvati da una unit\u00e0 della locale polizia lituana, la \"Ypatingasis B\u016brys\". Le vittime venivano solitamente denudate, portate sull'orlo di profonde fosse e uccise con un colpo alla nuca oppure da sventagliate di mitra.\nIl massacro incominci\u00f2 nel luglio del 1941 quando una speciale unit\u00e0 dell'\"Einsatzkommando 9\" radun\u00f2 5.000 ebrei di Vilnius e li uccise a Paneriai. Successivi eccidi, spesso promossi dalla polizia lituana, ebbero luogo durante l'estate e l'autunno: alla fine dell'anno oltre 40.000 ebrei erano stati uccisi a Paneriai. Del massacro esiste, non ancora tradotto in italiano, il \"Ponary Diary 1941-1943\" di un giornalista polacco, Kazimierz Sakowicz che, in modo oggettivo, da testimone non coinvolto, d\u00e0 un terribile resoconto dell'uccisione di circa 50-60.000 ebrei lituani da parte dei nazisti e dei collaborazionisti lituani nella foresta di Paneriai (\"Ponary\" in polacco), appena fuori Vilnius. Il libro, che \u00e8 uno pi\u00f9 scioccanti documenti sulla Shoah, \u00e8 stato pubblicato nel 1999 in polacco e nel 2005 in inglese da Yad Vashem. \nTradotto anche in italiano \"Diario di Ponary. Testimonianza diretta del genocidio ebraico in Lituania, 1941-1943\".\nCome scrive Rachel Margolis nell'introduzione, il testo era stato scritto da Sakowicz in fogli di calendario che erano stati messi in bottiglie vuote di limonata, sigillati e sepolti nel terreno. Essi, alla conclusione della guerra, furono riportati alla luce da vicini di casa di Sakowicz e consegnati a Yad Vashem. La Margolis afferma che \"gli storici ne hanno vietato la pubblicazione per molti anni, forse perch\u00e9 d\u00e0 piena evidenza delle atrocit\u00e0 commesse dai lituani (i \"Ponary riflemen\" di Sakowicz) e dagli occupanti tedeschi della citt\u00e0\". La prefazione del libro \u00e8 di Yitzhak Arad (direttore di Yad Vashem dal 1972 al 1993), autore di \"Ghetto in flames: the struggle and destruction of the Jews in Vilna in the Holocaust\" (1980).\nIl numero totale delle vittime fino alla fine del 1944 si aggira dalle 70.000 alle 100.000. In seguito alle esumazioni post-belliche operate dalle forze sovietiche del 2\u00ba Fronte bielorusso, circa l'80% delle vittime fu di origine ebraica e proveniente dalle vicine citt\u00e0 polacche e lituane, mentre il restante era composto da membri dell\"'intellighenzia\" e dell'esercito polacco, inclusi circa 7.500 prigionieri di guerra uccisi nel 1941. Nelle ultime fasi del massacro vennero uccise anche poche persone di altre nazionalit\u00e0: russi, zingari e comunisti lituani. Le uccisioni di Paneriai sono attualmente motivo di indagine e approfondimento per la sezione di Danzica dell'Istituto polacco del Ricordo nazionale (in polacco: \"Instytut Pami\u0119ci Narodowej, IPN\").\nAll'avvicinarsi delle truppe sovietiche nel 1943, le autorit\u00e0 tedesche cercarono di nascondere le atrocit\u00e0 commesse: un'unit\u00e0 di 80 internati del vicino campo di concentramento di Stutthof fu trasferita e incaricata di esumare i corpi per poi bruciarli. Le ceneri vennero miscelate con sabbia e reinterrate. Dopo sei mesi di lavoro, il 19 aprile 1944, l'unit\u00e0 di internati riusc\u00ec a fuggire e 11 sopravvissero per raccontare ci\u00f2 che era successo.\nI memoriali.\nIl luogo del massacro \u00e8 oggi ricordato da diversi memoriale dedicati alle vittime dell'Olocausto e da un piccolo museo. Un primo monumento fu eretto in epoca sovietica e menziona genericamente i patrioti e i civili uccisi nel massacro. Dopo l'era sovietica, altri monumenti si sono aggiunti a ricordare i gruppi specifici che furono vittime degli eccidi: ebrei, polacchi, russi e rom."}
{"id": "327783", "revid": "6199", "url": "https://it.wikipedia.org/wiki?curid=327783", "title": "Lelio Socini", "text": ""}
{"id": "327784", "revid": "1457965", "url": "https://it.wikipedia.org/wiki?curid=327784", "title": "Librino", "text": "Librino (\"Libbr\u00ecnu\", in dialetto catanese) \u00e8 un quartiere della citt\u00e0 di Catania, sito nella parte sud-ovest, progettato intorno alla met\u00e0 degli anni sessanta come citt\u00e0 satellite modello da Kenz\u014d Tange. Dal 2013, dopo la riforma delle Municipalit\u00e0, fa parte della vasta VI Circoscrizione, risultata dall'accorpamento delle ex IX e X Municipalit\u00e0, la quale include tutti i quartieri a sud dell'aggregato urbano: San Giorgio, Fontanarossa (che comprende l'omonimo aeroporto), Zia Lisa, Villaggio Sant'Agata, Pigno, Villaggio Santa Maria Goretti, Plaia, Primosole (dove sfocia il fiume Simeto), fino ad arrivare alla Zona industriale di Pantano d'Arci e Passo Martino.\nOrigini del nome.\nL'area in cui sorge il quartiere nelle antiche carte topografiche aveva il nome di \"Lebrino\": il toponimo deriva dall'aggettivo latino \"leporinus\" (cio\u00e8 \"della lepre\"). Il termine sostantivato \"leporinum\" \u00e8 un evidente zootoponimo e costituisce una variante di \"leporarium\" o \"leporium\", che identificava, nell'antica Roma, un \"luogo dove abbondavano stanzialmente o venivano allevate le lepri in cattivit\u00e0 a scopo venatorio\". A tutt'oggi, infatti, nonostante l'abbondante urbanizzazione, vi sono presenti conigli selvatici e lepri.\nGeografia.\nArea edificata ai margini sudoccidentali della citt\u00e0 su terreni che prima erano agricoli, confina a nord con il quartiere San Giorgio, a nord-est con il quartiere Villaggio Sant'Agata, a sud-est con la contrada Gelso Bianco, a sud con il Pigno e a ovest con il comune di Misterbianco. Possiede cinque contrade: Bummacaro, Cardinale, Castagnola, Nitta e Pozzillo.\nStoria.\nLa progettazione del quartiere fu prevista dal Piano Regolatore Generale di Luigi Piccinato, adottato nel 1964 e approvato nel 1969. Il progetto originale prevedeva l'accoglienza di circa 60.000 abitanti in un sistema moderno costituito da grossi anelli delimitati da larghe strade ed isole alberate, nonch\u00e9 strutture sociali, scolastiche, religiose ed amministrative tali da renderlo perfettamente autonomo dalla citt\u00e0.\nNel 1970, in esecuzione del decreto dell'Assessorato Regionale allo Sviluppo Economico, il comune di Catania affid\u00f2 al gruppo Kenz\u014d Tange e Urtec di Tokyo la redazione di un piano particolareggiato e all'Italstat l'effettuazione degli studi preliminari. Il progetto di Tange fu consegnato nel 1972 e reso esecutivo come Piano di Zona nel 1976. Esso prevedeva anche la realizzazione di alcune lingue di verde, specificatamente dedicate ai vari gruppi di stabili abitativi e di un vasto parco di 31 ettari, un'area, dunque, di dimensioni tali da diventare meta di gite fuori porta per i cittadini catanesi. Librino, insomma, era stata pensata fin dall'inizio come una sorta di \"new town\", collegata al centro da un asse viario. Il risultato fu ampiamente inespresso.\nNella scelta della zona non si tenne per\u00f2 conto del problema del forte inquinamento acustico prodotto dagli aerei che decollavano ed atterravano nel prospiciente aeroporto di Catania-Fontanarossa. La natura argillosa del terreno non ne consentiva una valorizzazione immobiliare e, da un punto di vista climatico e ambientale, la zona non era molto amata dai catanesi, che preferivano le pendici dell'Etna. \u00c8 evidente che non si poteva pensare ad un insediamento abitativo di pregio e di livello elevato e il quartiere \"modello\" divenne un insediamento di case popolari e cooperative edilizie. A ridosso della zona, inoltre, a partire dai primi anni settanta, si era sviluppata la costruzione di case abusive ai margini dei quartieri Fossa della Creta e San Giorgio, ambedue confinanti con Librino.\nIl progetto disatteso in diversi punti fin\u00ec per essere parzialmente modificato anche in seguito alla legge regionale 71 del 27 dicembre 1978 emanata allo scopo di procedere al \"riordino urbanistico-edilizio\". Fu necessaria anche una variante progettuale sull'altezza di alcune torri previste nel piano in seguito al contenzioso con lo Stato maggiore dell'Aeronautica che contestava all'amministrazione comunale il superamento dell'altezza massima prevista dalla Legge 58 del 4 febbraio 1963 per gli edifici vicini agli aeroporti. In seguito, le varianti divennero una prassi; proseguiva la massiccia edificazione abusiva e la cattiva gestione del territorio da parte delle amministrazioni locali.\nDecenni di abbandono e degrado dei pur moderni edifici e delle strutture urbanistiche del quartiere, hanno favorito lo sviluppo della criminalit\u00e0 comune e organizzata e dei reati ad essa collegati.\nNell'ultimo decennio \u00e8 stata posta una maggiore attenzione alle problematiche del quartiere che ha portato un miglioramento dei servizi, della viabilit\u00e0 e dei collegamenti con il centro cittadino.\nMonumenti e luoghi d'interesse.\nArchitetture civili.\nPorta della Bellezza.\nLa \"Porta della Bellezza\", \u00e8 un'opera monumentale, inaugurata dopo dieci anni di impegno il 15 maggio 2009 utilizzando come supporto il lungo muro in cemento dell'asse di attraversamento viario: un sottovia \u00e8 stato decorato e la lunga cinta muraria abbellita con oltre 9000 forme di terracotta realizzate da 2.000 bambini delle scuole di Librino sotto la direzione artistica del critico d'arte Ornella Fazzina.\nI due importanti progetti di arte contemporanea, definiti \"Terzocchio \u2013 Meridiani di Luce\" dal mecenate Antonio Presti, gi\u00e0 ideatore del grande parco di sculture e museo all'aperto Fiumara d'arte, sono frutto di un progetto di riqualificazione del quartiere a carattere etno-antropologico che ha impegnato importanti fotografi del mondo nel fissare nei loro scatti la gente, l'anima del quartiere. Gli artisti che hanno collaborato sono: Giovanni Cerruto, Michele Ciacciofera, Fiorella Corsi, Rosario Genovese, Giuliana Lillo, Italo Lanfredini, Simone Mannino, Pietro Marchese, Giuseppina Riggi, Nicola Zappal\u00e0 e gli allievi dell'Accademia di Belle Arti di Catania, Tiziana Pinnale, Sergio Carpinteri, Maria Riccobene, Graziella Russo, Valeria Castorina, Valeria Sidoti, Miryam Scarpa, Corrado Trincali, Elisa Raciti, Marco Agosta, Alberto Celano.\nInfrastrutture e trasporti.\nDal 19 settembre 2015 \u00e8 stata soppressa la linea 550 e la linea 555 \u00e8 stata trasformata in LIBRINO EXPRESS; la circolare di quartiere 802 \u00e8 stata sdoppiata e potenziata in 802 rosso e 802 nero.\nLa citt\u00e0 satellite \u00e8 collegata con il resto di Catania attraverso alcune linee di autobus urbani gestiti da AMT:\n\u00c8 in corso di costruzione il prolungamento della metropolitana FCE che attraverser\u00e0 il centro della citt\u00e0 satellite dotandolo di due stazioni sotterranee:\nLa linea collegher\u00e0 il quartiere rispettivamente con il resto della citt\u00e0 e con l'aeroporto Fontanarossa.\nSport.\nNel quartiere sono presenti una societ\u00e0 di rugby, l'Associazione Sportiva Dilettantistica I Briganti Librino e una societ\u00e0 di pugilato, l'Associazione Sportiva Dilettantistica Boxing Team Catania Ring. Vi sono poi due squadre di calcio: l'A.S.D. Librino 2012 Calcio, che dal 2012 ha lanciato un progetto sociale per dare la giusta dignit\u00e0 al quartiere, e l'A.S.D. Atletico Librino 2011 CT; entrambe militano nel girone H siciliano di 2\u00aa Categoria. Infine, a Librino gioca anche la Catania F.C. Librino Calcio a 5, con sede per\u00f2 a Viagrande."}
{"id": "327786", "revid": "486946", "url": "https://it.wikipedia.org/wiki?curid=327786", "title": "Pupi siciliani", "text": ""}
{"id": "327792", "revid": "3358", "url": "https://it.wikipedia.org/wiki?curid=327792", "title": "Repubblica Platonica", "text": ""}
{"id": "327793", "revid": "124123", "url": "https://it.wikipedia.org/wiki?curid=327793", "title": "Masaru Arai", "text": "Arai \u00e8 un astrofilo giapponese scopritore di numerosi asteroidi e di una cometa, la C/1991 A2 Arai.\nGli \u00e8 stato dedicato un asteroide, 21082 Araimasaru .\nAsteroidi scoperti.\nArai ha coscoperto 31 asteroidi (lista incompleta):"}
{"id": "327806", "revid": "1149807", "url": "https://it.wikipedia.org/wiki?curid=327806", "title": "Mago Merlino", "text": "Il mago e chiaroveggente Merlino (in bretone: \"Merzhin\", in gallese: \"Myrddin\", in Cornico: \"Marzhin\", AFI: ['m\u0258r\u00f0in], in francese e inglese: \"Merlin\") \u00e8 uno dei personaggi centrali del ciclo bretone e delle leggende arturiane, introdotto per la prima volta nella Cronaca alto medievale Historia Brittonum scritta dal Monaco Nennio (col nome di \"Embreis Guelitic\" e \"Ambrosius\"). Grazie ad un incantesimo di Merlino Uther Pendragon giacque con Ygraine e cos\u00ec fu concepito re Art\u00f9, fu ancora lui ad allevare Art\u00f9 e condurlo fino all'ascesa al trono ed a creare la Tavola Rotonda. Sua allieva (e rivale nelle versioni pi\u00f9 recenti dei racconti arturiani) fu Morgana (\"Morgan Le Fay\"), un altro personaggio magico importante della tradizione arturiana.\nNella letteratura in lingua gallese vi sono in effetti \"due\" diversi personaggi di nome Merlino (\"Myrddin\"): Myrddin Wyllt (Merlino \u00abil Selvaggio\u00bb), un pazzo nordico che non ha alcuna relazione specifica con il ciclo di Art\u00f9, e Myrddin Emrys (Merlino \u00abil Saggio\u00bb o \"Caledonensis\"). La rappresentazione standard di questa figura comparve per la prima volta nella \"Historia Regum Britanniae\" di Goffredo di Monmouth (1136 circa) ed \u00e8 basata sulla fusione di precedenti figure storiche e leggendarie: Goffredo, infatti, combin\u00f2 le storie esistenti su Myrddin Wyllt con i racconti su Ambrosio Aureliano per formare la figura che egli chiama Merlino Ambrosio. Fu proprio Goffredo a porre in relazione per la prima volta \"Merlin\" con la saga arturiana, di cui Merlino divenne in seguito uno dei personaggi pi\u00f9 importanti.\nLa versione goffrediana di questa figura divenne subito popolare e gli autori successivi ampliarono poi questi elementi cos\u00ec da produrre un'immagine pi\u00f9 completa del mago. La sua biografia tradizionale lo vuole figlio di un demone e di una donna mortale che alla nascita eredit\u00f2 dal padre i suoi poteri. In alcune versioni delle leggende fu il consigliere di Art\u00f9 fino a che fu imprigionato dall'allieva di cui era innamorato, Viviana (la Dama del Lago), mentre in altre egli se ne and\u00f2 lontano per vivere felicemente con lei.\nSe il pubblico moderno conosce Merlino secondo lo stereotipo del mago buono con cui viene rappresentato, tra l'altro, da Walt Disney (nella \"Spada nella roccia\"), molte fonti medievali forniscono di questo personaggio un'immagine ben diversa: egli appare inquietante, calcolatore, imperscrutabile, talvolta persino diabolico.\nEvoluzione del personaggio.\nIl Merlino di Monmouth.\nIl Merlino di Goffredo di Monmouth \u00e8 anzitutto basato su Myrddin Wyllt e Aurelio Ambrosio (una versione altamente inventata, basata su quella storica del signore della guerra romano-britannico Ambrosio Aureliano, V secolo). Il primo non aveva nulla a che fare con Art\u00f9. Probabilmente un bardo che divenne pazzo dopo aver visto gli orrori della guerra, avrebbe abbandonato la civilt\u00e0 per diventare un selvaggio nel VI secolo.\nFu Goffredo ad alterare il nome gallese \"Myrddin\" (gi\u00e0 associato dalla tradizione all'immagine di un bardo dai poteri magici) trasformandolo in \"Merlin\", a quanto pare, per evitare l'assonanza non gradita con il francese \"merde\" (secondo il medievalista Gaston Paris). Monmouth fu anche il primo a mettere in relazione Myrddin/Merlino con il mondo arturiano, facendone il protagonista di tre libri: \"Profezie di Merlino\", \"Historia Regum Britanniae\" e \"Vita di Merlino\". Nel secondo di questi volumi, Merlino appare al fianco di Uther Pendragon, padre di Art\u00f9. Da questo riferimento di Monmouth il mago entr\u00f2 in seguito a pieno titolo nelle storie dei cavalieri della Tavola Rotonda.\nNella rappresentazione di Monmouth, Merlino \u00e8 figlio di uno spirito e di una principessa. Fin da bambino diventa famoso per la sua chiaroveggenza, e viene convocato dal re britannico Vortigern che gli chiede per quale motivo il suo castello continui a crollare ogni volta che viene costruito. Merlino rivela che sotto il castello si trova un lago in cui dormono due draghi (che, metaforicamente, rappresentano i sassoni e i bretoni). Questo episodio veniva riportato anche da Nennio, che nella sua \"Historia Brittonum\" (IX secolo) attribuiva la profezia ad Ambrosio Aureliano. Monmouth risolve questa incongruenza un po' artificiosamente, sostenendo (inventando) che \"Ambrosius\" era uno dei nomi di Merlino (\"Merlinus Ambrosius\"). Goffredo aggiunge poi nuovi episodi che legano Merlino alla storia di Art\u00f9 e dei suoi predecessori.\nDi Merlino Monmouth dice anche che aveva creato Stonehenge come tomba per Aurelio Ambrosio, trasportando i megaliti con un sortilegio dall'Irlanda al Galles; e, cosa fondamentale per le leggende arturiane, che grazie al potere di Merlino di mutar forma, e far mutare forma ad altri, Uther Pendragon pot\u00e9 entrare nel castello di Tintagel con l'aspetto di Gorlois di Cornovaglia, e possedere la moglie di questi, Igerna (Ygraine/Igraine); una notte d'amore \"maledetto\" in cui, per Monmouth, fu concepito Art\u00f9.\nGeoffrey si \u00e8 occupato ancora di Merlino nel suo terzo lavoro, la \"Vita di Merlino\", basata sui racconti riguardanti il Myrddin Wyllt vissuto nel VI secolo. Tuttavia egli cerca di identificarlo con Merlino Ambrosio.\nIl Merlino di Robert de Boron.\nRobert de Boron trasse ispirazione dal Merlino di Monmouth per il suo poema \"Merlino\". Sebbene il poema sia andato perduto (con l'eccezione di alcuni versi), molti elementi del Merlino di de Boron sono ancora noti attraverso le romanze derivate dal poema.\nAnche in Boron i natali di Merlino sono velati di demoniaco; \u00e8 infatti generato da una vergine e un diavolo, e destinato a diventare l'Anticristo. Per impedire che questo destino si avveri, la madre fa battezzare il bimbo appena nato, cosa che fa di Merlino un \"semi-diavolo\", dotato di poteri magici e preveggenza.\nBoron fu il primo a enfatizzare il potere di mutare forma di Merlino (che rimase poi nella tradizione per arrivare fino al Merlino disneyano). Rappresent\u00f2 Merlino anche come un personaggio incline a prendersi gioco del prossimo, e tratteggi\u00f2 alcune relazioni fra Merlino e un altro elemento centrale di parte della saga arturiana, il Santo Graal.\nAltre fonti medioevali.\nMan mano che il mito arturiano veniva tramandato, elaborato e arricchito, altrettanto si trasformava il personaggio di Merlino, spesso tratteggiato dalle fonti medioevali in modi inconsistenti. Gradualmente egli si trasforma nel consigliere di Art\u00f9, e gli aspetti demoniaci del suo personaggio vengono sfumati; ma altre fonti, per esempio il ciclo francese del \"Lancillotto in prosa\", elaborano il personaggio in direzione opposta, arrivando a dire che Merlino non era stato battezzato e che per tutta la vita aveva servito il male.\nSia il \"Lancillotto in prosa\" sia altre fonti successive introducono un altro tema, ovvero la caduta finale di Merlino, soggiogato dall'amore per una donna che lo convince a donargli i suoi poteri magici in cambio di una notte d'amore, per poi imprigionarlo per sempre in una caverna (o secondo alcune narrazioni, un palazzo invisibile).\n\"Orlando furioso\".\nMerlino appare in forma di spirito nel poema ariostesco, profetizzando tramite la maga Melissa a Bradamante la stirpe degli Este, che trarr\u00e0 origine dal matrimonio di quest'ultima con Ruggero.\nInterpretazioni moderne.\nNarrativa.\nGran parte delle opere moderne di narrativa ispirate al ciclo di re Art\u00f9 menzionano anche il Mago Merlino. \nDi particolare interesse \u00e8 l'antologia di racconti incentrati su Merlino intitolata \"La leggenda di Merlino\" (\"The Merlin Chronicles\", 1995) a cura di Mike Ashley, portata in Italia con la traduzione e postfazione di Gianni Pilo che contiene racconti di Jane Yolen, Peter Tremayne, Robert Holdstock, Marion Zimmer Bradley, Jennifer Roberson, Vera Chapman, Peter Valentine Timlett, Phyllis Ann Karr, Colin R. Fry, Dinah Maria Mulock, E.M. Wilmot-Buxton, Maxey Brooke, Tanith Lee, Theodore Goodridge Roberts, Jessica Amanda Salmonnson, H. Warner Munn, David Sutton, Esther Friesner, Darrell Schweitzer, Emile Souvestre, William Morris, Charles de Lint.\nSi indicheranno di seguito solo quelle che hanno Merlino come protagonista o come personaggio di particolare rilievo.\nCinema.\nFra i film in cui il personaggio di Merlino viene rappresentato in modo pi\u00f9 significativo si possono citare i seguenti:\nVideogiochi.\nFumetti\nAltri riferimenti.\nIn Bretagna, nella foresta di Paimpont, zona ricca di leggende, c'\u00e8 la Tomba di Merlino, un albero cresciuto all'interno di una roccia. \u00c8 per i francesi un luogo di culto, dove lasciare messaggi e richieste al mago."}
{"id": "327832", "revid": "12582", "url": "https://it.wikipedia.org/wiki?curid=327832", "title": "PortoTorres", "text": ""}
{"id": "327836", "revid": "125765109", "url": "https://it.wikipedia.org/wiki?curid=327836", "title": "Lega Nazionale delle Cooperative e Mutue", "text": "La Lega Nazionale delle Cooperative e Mutue, talora abbreviata in Lega delle Cooperative o Legacoop, \u00e8 la pi\u00f9 antica e principale associazione di tutela e rappresentanza delle cooperative italiane, riconosciuta come persona giuridica dalla normativa vigente. A termini statutari possono aderirvi le cooperative, le mutue, i loro consorzi e le societ\u00e0 costituite per il conseguimento dei loro scopi. Esercita sugli enti cooperativi ad essa aderenti le funzioni di vigilanza e di revisione conferitele dalle leggi vigenti. Per anni sono state denominate anche \"coop rosse\" per il tradizionale riferimento alla sinistra .\n\u00c8 organizzata in Associazioni di settore e in Leghe Regionali, a loro volta articolate in Comitati Provinciali. Ha sede in Roma e dal 2014 \u00e8 presieduta da Mauro Lusetti.\nStoria.\nLa Federazione delle Societ\u00e0 Cooperative Italiane, nata a Milano dal primo congresso dei cooperatori italiani (1886), assume la denominazione di Lega delle Cooperative durante il 5\u00ba congresso, tenutosi a Sampierdarena nel 1893.\nNell'autunno del 1886, la Societ\u00e0 di mutuo soccorso Archimede di Milano decise di radunare tutti i cooperatori italiani. I 100 delegati, in rappresentanza di 248 societ\u00e0 e di 70.000 soci, si riunirono in Congresso a Milano, dal 10 al 13 ottobre, per dare vita ad una strutturazione organizzativa che assicurasse lo sviluppo e il coordinamento di un movimento cooperativo assai variegato. Nasce la Federazione nazionale delle cooperative e viene decisa la pubblicazione, dal 1\u00ba gennaio 1887, del suo organo ufficiale di stampa La cooperazione italiana. \nNel 1893 in occasione del V Congresso nazionale nasce il nuovo Statuto e la denominazione Lega nazionale delle cooperative, col quale si cerca di unire le cooperative di ogni specie in un unico organismo.\nAll'interno della Lega trovava espressione anche l'altro grande filone di ispirazione della cooperazione italiana: quello cattolico, portatore di una concezione interclassista della cooperazione, imperniata su un forte solidarismo sociale. Prima della Grande Guerra, la cooperazione aveva gi\u00e0 acquisito, grazie anche alla politica giolittiana, una certa solidit\u00e0 economica e quelle caratteristiche che ne avrebbero consentito, dopo il 1918, il rilancio politico ed organizzativo. \nNel 1919 ci fu la separazione con la componente di ispirazione cattolica che fond\u00f2 la Confederazione delle Cooperative Italiane. Con l'avvento del Fascismo (con la devastazione di molte cooperative e lo scioglimento della Lega) ci fu il tentativo di piegare la cooperazione ad un modello economico corporativo. \nNella Repubblica.\nTuttavia, dopo la seconda guerra mondiale e la caduta della dittatura fascista, il valore sociale della cooperazione riprende nuovo slancio e trova piena cittadinanza nella Costituzione Repubblicana, la quale cos\u00ec recita all'articolo 45: \"La Repubblica riconosce la funzione sociale della cooperazione a carattere di mutualit\u00e0 e senza fini di speculazione privata. La legge ne promuove e favorisce l'incremento con i mezzi pi\u00f9 idonei e ne assicura, con gli opportuni controlli, il carattere e le finalit\u00e0\".\nA partire dal dopoguerra la cooperazione \u00e8 riuscita, pure attraverso le difficolt\u00e0, a consolidarsi e a crescere, a diventare una presenza diffusa su tutto il territorio nazionale. La rinascita non riusc\u00ec per\u00f2 a realizzarsi su base unitaria, e le Centrali cooperative restano diverse: oltre a Legacoop, Confcooperative e l'AGCI, politicamente divise.\nLa strategia del PCI individua nella cooperazione un elemento di rottura del sistema capitalista, nella misura in cui essa partecipa alle lotte politiche delle masse lavoratrici. Nasce da qui la politica della \"cinghia di trasmissione\" garantita dai dirigenti delle cooperative, in gran parte provenienti dalle fila partigiane. E cos\u00ec sar\u00e0 fino all\u2019inizio degli anni \u201970. Sar\u00e0 con la presidenza di Vincenzo Galletti (1974-1977) che, pur mantenendo l\u2019organicit\u00e0 della Lega alla sinistra, viene superato il tradizionale ruolo di sussidiariet\u00e0.\nDa movimento a sistema complesso.\nLa Lega era un \u201cmovimento\u201d, cio\u00e8 un processo sociale i cui protagonisti perseguivano obiettivi apparentemente definiti ed evidenziavano grande opportunit\u00e0 di interessi. Ci\u00f2 comportava grande omogeneit\u00e0 culturale ed una grande dinamicit\u00e0 politica, a supporto della sinistra.\nAlla fine degli anni 80, la Lega concludeva le celebrazioni per il 100\u00b0 della sua fondazione, al XXXII congresso nel maggio 1987. Presidente diveniva l'ex presidente della Regione Emilia Romagna Lanfranco Turci.\nIl sistema cooperativo della Lega delle cooperative configurava, allora, un complesso di 15.000 societ\u00e0, e Consorzi con 4 milioni di soci e un fatturato di 25.000 miliardi l'anno. \nLa formula cooperativa si era imposta in settori nuovi e innovativi, dai servizi alla persona al terziario avanzato, dal settore manifatturiero al turismo, alla cultura, all'industria del tempo libero, della qualit\u00e0 della vita e dell'ambiente. Era possibile configurare il \u201csistema cooperativo\u201d come un gruppo aperto di imprese moderne, dotate di tutti gli strumenti necessari per operare sul mercato alla pari di ogni altra forma di impresa, ma anche volto ad allargarlo, ad aprirlo ad una pi\u00f9 vasta pluralit\u00e0 di soggetti, in una pluralit\u00e0 a trasformarlo in termini di maggiore democrazia economica. \nGli anni '90 e tangentopoli.\nLa Lega delle cooperative si trov\u00f2 in un momento in cui diventava molto difficile rendere coerenti gli interessi di tipi diversi di imprese, gli scopi si erano differenziati come gli interessi presenti nell'organizzazione. Il sistema era divenuto pi\u00f9 complesso e conseguentemente pi\u00f9 complicata la sua regolazione. All'indomani dello storico spartiacque del 1990, anche nell'universo cooperativo parve ormai assunto il principio dell'esaurimento e della crisi di un modello storico, e cio\u00e8 di un ritratto che non corrispondeva pi\u00f9 alla realt\u00e0 della cooperazione. \nDi fronte all'abisso sempre pi\u00f9 profondo e pi\u00f9 largo fra la realt\u00e0 e l'antico modello della cooperazione occorreva delineare per il movimento cooperativo, nuove regole, a partire dal vincolo imprescindibile dell'efficienza per qualsiasi progetto interimprenditoriale. Ma la tempesta giudiziaria e politica, che invest\u00ec la societ\u00e0 italiana, dopo l'avvio di Tangentopoli e la caduta dei partiti politici tradizionali, non manc\u00f2 di ripercuotersi all'interno dell'universo cooperativo, con inchieste, arresti e perquisizioni della Guardia di finanza, travolto anche da campagne denigratorie che intendevano omologare tout court il movimento cooperativo. \nLa Lega delle cooperative, che allora contava su 11.000 cooperative, 4 milioni di soci e un fatturato di 38\u00a0000 miliardi di lire, usc\u00ec da un periodo difficile e tormentato e dovette rispondere alla generale crisi di identit\u00e0, rilanciando i valori peculiari della partecipazione, dell'aggregazione e della democrazia economica. Nel 1992 per sostituire Turci fu scelto Giancarlo Pasquini.\nCon una buona dose di autocritica fu necessario rinnovare i valori e le regole in modo concreto e articolato, fu quindi adottata dalla Direzione nazionale della Lega delle cooperative nell'estate del 1993 la Carta contenente i valori guida composta da dodici articoli ed un glossario, ed il \u201cCodice Etico\u201d un Codice Quadro con la funzioni di schema di riferimento che stabilisce alcuni principi di comportamento e di relazione validi per tutte le cooperative.\nDella serie di strumenti ed iniziative che presero l'avvio in questo periodo quello di maggior successo \u00e8 rappresentato dal Bilancio Sociale Cooperativo, strumento delegato a misurare come e quanto si sia realizzato quell'interesse collettivo e sociale che la legge pone in campo alla loro esistenza. Inoltre ormai la maggior parte delle cooperative almeno quelle maggiori si avvicina prima ed impiega poi la contabilit\u00e0 sociale. Nel 1996 fu chiamato a dirigerla il presidente di Eurocoop Ivano Barberini.\nDal 2000.\nNel 2002 diveniva presidente Giuliano Poletti , che mantenne la guida della LegaCoop fino al 2014. \nLe cooperative aderenti alla Legacoop sono attive, in numerosi settori dell'economia del Paese. Uno sviluppo consistente \u00e8 stato registrato, in anni recenti, dalle cooperative sociali che svolgono attivit\u00e0 di erogazione di servizi socio-assistenziali e sanitari e di inserimento al lavoro di soggetti svantaggiati. La cooperazione sociale, insieme con la promozione di nuove imprese cooperative, soprattutto nel Mezzogiorno, \u00e8 uno dei settori sui quali si concentra un forte impegno della Legacoop per offrire un proprio contributo alla riforma dello Stato sociale e alla crescita dell'occupazione.\nDai dati ufficiali del 2009 elaborati dal Centro Studi Legacoop, le cooperative aderenti sono oltre 15000, con otto milioni e mezzo di soci, e sviluppano un fatturato attorno ai 56 miliardi di euro, dando occupazione ad oltre 485.000 persone.\nNel 2011 le tre Centrali coop hanno dato vita all'Alleanza delle Cooperative Italiane, un coordinamento con l'obiettivo di farla diventare una nuova unitaria associazione di rappresentanza del movimento cooperativo.\nNel 2012 Legacoop ha dato vita ad un complesso progetto per la costituzione e promozione delle cosiddette cooperative di comunit\u00e0, cooperative legate alle specificit\u00e0 di un determinato territorio e ai bisogni della comunit\u00e0 di riferimento.\nAgrinsieme.\nLegacoop, assieme a Confagricoltura e Aci (di cui fa parte) ha fondato Agrinsieme, coordinamento unico creato per dare una maggiore rappresentanza alle proprie aziende e cooperative, al quale si \u00e8 aggiunta il 9 giugno 2015 anche l'Unione coltivatori. L'alleanza \u00e8 dovuta anche alle politiche liberali comuni dei vari membri partecipanti. Il totale delle forze rappresenta il 30% del settore agricolo in Italia.\nAgrinsieme, in seguito alle scelte di Confindustria si \u00e8 dichiarata favorevole alla Riforma costituzionale Renzi-Boschi."}
{"id": "327839", "revid": "39558", "url": "https://it.wikipedia.org/wiki?curid=327839", "title": "Massacro di Paneriai", "text": ""}
{"id": "327840", "revid": "124903973", "url": "https://it.wikipedia.org/wiki?curid=327840", "title": "Trofeo delle Alpi", "text": "Il Trofeo delle Alpi (detto anche Trofeo di Augusto, in latino \"Tropaeum Alpium\" o \"Tropaeum Augusti\"; in francese \"Troph\u00e9e des Alpes\"; in occitano \"Troph\u00e9e dels Alpes\"; in monegasco \"Trufeu d'\u00eb Arpe\") \u00e8 un imponente monumento romano che si trova a 480 metri di altitudine nel comune di La Turbie, nel dipartimento francese delle Alpi Marittime, a breve distanza dal Principato di Monaco.\nStoria.\nIl monumento venne eretto, sul punto pi\u00f9 alto della via Julia Augusta, negli anni 7-6 a.C. in onore dell'imperatore Augusto per commemorare le vittorie riportate dai suoi generali (tra cui i figliastri Druso maggiore e Tiberio) e la definitiva sottomissione di 44 trib\u00f9 alpine. Questi popoli non sferravano attacchi per impossessarsi delle merci, ma, una volta entrati nel loro territorio, imponevano un controllo delle relazioni commerciali e dei movimenti militari, inaccettabili per l'Impero romano.\nMenzionando altri popoli Reti e Alpini, il trofeo celebra indirettamente la sottomissione dal 23 al 13 a.C. degli ultimi popoli celtico-liguri indipendenti che popolavano la zona alpina tra la provincia Narbonese e la Gallia cisalpina. In questo luogo la sottomissione ha permesso la continuazione della via Aurelia attraverso la costruzione della via Julia Augusta. I vinti, godendo della clemenza imperiale, hanno ricevuto nel 10 a.C. la regione delle Alpi marittime, la cui capitale, costruita di fronte a Nikaia, era Cemenelum, oggi Cimiez, un quartiere di Nizza.\nIl Trofeo non aveva n\u00e9 vocazione militare n\u00e9 ruolo di rifugio o di fortificazione, ma demarcava il confine tra l'Italia romana e la Gallia Narbonese lungo la Via Julia Augusta, successivamente spostato al fiume Varo.\nQuesto trofeo nel tempo segue, nelle Gallie, il trofeo di Pompeo, in \"Summum Pyrenaeum\", quello di Briot (ora al museo di Antibes) e altri.\nStoria successiva.\nTra il XII ed il XV secolo il Trofeo delle Alpi venne trasformato in fortezza, soprattutto a scopo di avvistamento e di difesa dalle scorribande dei pirati saraceni.\nDurante gli scontri tra gli eserciti del Regno di Francia e del Ducato di Savoia, nell'ambito della Guerra di successione spagnola, Luigi XIV ordin\u00f2 la distruzione di tutte le fortezze conquistate ed il Trofeo venne minato e fatto parzialmente esplodere il 4 maggio 1705.\nLa distruzione del complesso apr\u00ec la strada al suo progressivo smantellamento per trarne materiale da costruzione, nonostante l'originaria cava di epoca romana fosse ubicata a soli 500 metri di distanza. Dopo il ritorno di Turbia sotto l'autorit\u00e0 savoiarda, venne autorizzato il prelievo dei materiali dalle rovine, per la costruzione della sottostante chiesa di San Michele, iniziata nel 1664.\nNel 1865 i resti sono stati classificati come monumenti storici .\nPrima del restauro parziale, effettuato agli inizi del XX secolo non rimanevano che quattro colonne intatte, e solo la facciata occidentale (con l'iscrizione) \u00e8 stata ricostruita quasi completamente; ulteriori resti e frammenti sono esposti nel museo archeologico ricavato nel basamento.\nI lavori di restauro sono stati resi possibili negli anni '30 del Novecento dagli studi dell'architetto Jules Formig\u00e9 e dal generoso finanziamento del mecenate statunitense Edward Tuck. \u00c8 stato inaugurato il 26 aprile 1934. L'altezza del monumento misura oggi 35 metri, mentre originariamente, grazie alla statua, raggiungeva i 50 metri. Dalla sua terrazza panoramica \u00e8 possibile godere d'un punto d'osservazione che, in giornate limpide, consente di spaziare visivamente dalla riviera ligure di ponente al golfo di Saint-Tropez.\nIl bimillenario del trofeo \u00e8 stato commemorato dal 10 luglio al 28 agosto 1994 dal Centro dei monumenti nazionali con una composizione di tre giovani artisti che hanno proposto delle rivisitazioni del Trofeo, la realizzazione di un film di Vincent Gareng sulla storia del monumento e uno spettacolo di luci di Louis Clair, professionista in progetti di illuminazione artistica.\nCostruzione.\nLa costruzione, parte in marmo lunense e parte in pietra locale, concepita secondo il modello architettonico vitruviano sul modello del Mausoleo di Alicarnasso, consisteva di un piedistallo quadrato misurante 38 metri di lato, sulla cui facciata occidentale era apposta un'iscrizione con la dedica ad Augusto. Ai lati dell'iscrizione c'erano dei trofei.\nIl secondo ordine era composto da un basamento, anche questo quadrato ma di dimensione minore, su cui poggiavano 24 colonne, con capitelli dorici, poste in cerchio e adornate da un fregio dorico con alternanza di metope e triglifi.\nAll'interno del colonnato si trovava una torre cilindrica in cui, alternate alle colonne, si trovavano delle nicchie dove erano state collocate le statue dei comandanti militari che avevano partecipato alla spedizione, tra cui quella di Druso. Sulle colonne poggiava infine una copertura conica a gradoni, coronata da una imponente statua di Augusto in bronzo dorato raffigurato nell'atto di sottomettere due barbari inginocchiati ai suoi piedi. Nell'insieme la struttura, secondo gli architetti Formig\u00e9 padre e figlio, con la statua di Augusto arrivava a ben 49 metri di altezza, ma oggi il trofeo restaurato ne misura solamente 35.\nSecondo la data presente nell'inscrizione, la costruzione fu terminata tra il 7 e il 6 a.C.\nL'iscrizione.\nLa solenne iscrizione, di cui rimanevano solo alcuni frammenti, \u00e8 stata ricostruita completamente durante il restauro del monumento curato da Jules Formig\u00e9, grazie alla menzione fatta da Plinio il Vecchio nella sua \"Naturalis Historia\" (III, 133 segg.)\nIl testo riporta tutti e 44 i nomi delle trib\u00f9 sconfitte in ordine cronologico e geografico ed \u00e8 affiancato da due bassorilievi della Vittoria alata. Parimenti visibile \u00e8 il \"trofeo\" in senso stretto, ossia una raffigurazione delle armi conquistate ai nemici e appese ad un tronco d'albero. Ai due lati del trofeo sono raffigurati coppie di prigionieri galli in catene.\u00abimp \u00b7 c\u00e6sari divi filio avg \u00b7 pont \u00b7 max \u00b7 imp \u00b7 xiiii \u00b7 tr \u00b7 pot \u00b7 xvii \u00b7 s \u00b7 p \u00b7 q \u00b7 r \u00b7 qvod eivs dvctv avspiciisqve gentes alpin\u00e6 omnes qv\u00e6 a mari svpero ad infervm pertinebant svb imperivm p \u00b7 r \u00b7 svnt redact\u00e6 \u00b7 gentes alpin\u00e6 devict\u00e6 trvmpilini \u00b7 camvnni \u00b7 venostes \u00b7 vennonetes \u00b7 isarci \u00b7 brevni \u00b7 genavnes \u00b7 focvnates \u00b7 vindelicorvm gentes qvattvor \u00b7 cosvanetes \u00b7 rvcinates \u00b7 licates \u00b7 catenates \u00b7 ambisontes \u00b7 rvgvsci \u00b7 svanetes \u00b7 calvcones \u00b7 brixenetes \u00b7 leponti \u00b7 vberi \u00b7 nantvates \u00b7 sedvni \u00b7 varagri \u00b7 salassi \u00b7 acitavones \u00b7 medvlli \u00b7 cenni \u00b7 catvriges \u00b7 brigiani \u00b7 sogionti \u00b7 brodionti \u00b7 nemaloni \u00b7 edenates \u00b7 esvbiani \u00b7 veamini \u00b7 gallit\u00e6 \u00b7 trivllati \u00b7 ecdini \u00b7 vergvnni \u00b7 egvitvri \u00b7 nematvri \u00b7 oratelli \u00b7 nervsi \u00b7 velavni \u00b7 svetri\u00bb\nNon si conosce con precisione la localizzazione geografica dei popoli citati, che in certi casi \u00e8 completamente sconosciuta. Questa \u00e8 oggetto di ricerche, ma l'inscrizione del trofeo, come ha ricordato Philippe Casimir, permette di delineare una ricostruzione della situazione delle Alpi nell'antichit\u00e0."}
{"id": "327841", "revid": "118701066", "url": "https://it.wikipedia.org/wiki?curid=327841", "title": "Enrico Quaresima", "text": "Biografia.\nConsegu\u00ec la maturit\u00e0 classica a Rovereto nel 1902. Nel 1906 ottenne dall'Universit\u00e0 di Innsbruck l'abilitazione all'insegnamento dell'italiano, francese e tedesco negli Istituti Tecnici e, nel 1908, la laurea in lettere romanze e germaniche.\nDopo aver insegnato a Rovereto e Klagenfurt, ebbe l'incarico dell'insegnamento della lingua e letteratura italiana nell'Universit\u00e0 di Innsbruck, citt\u00e0 a lui gi\u00e0 nota per altri incarichi scolastici.\nAllo scoppio della prima guerra mondiale, fu incarcerato con l'imputazione di alto tradimento e di spionaggio ai danni dell'Austria. Sospeso il processo per mancanza di prove, venne internato in Polonia fino alla fine delle ostilit\u00e0.\nDopo la guerra, dal febbraio 1919, fu titolare degli insegnamenti di italiano e francese presso l'Accademia di Commercio di Trento e da allora la sua attivit\u00e0 di studioso e docente prosegu\u00ec ininterrotta ed attivissima.\nNominato preside del Liceo Scientifico di Merano nel 1923, ebbe, successivamente, la presidenza dell'Istituto Tecnico di Bolzano, poi del Liceo Ginnasio \"Giovanni Prati\" di Trento, quindi dell'Istituto Magistrale \"Tenca\" di Milano e degli Istituti Magistrali di Lodi, Vicenza e Bolzano.\nNel 1927 fu anche membro del direttorio di Bolzano del Partito Nazionale Fascista.\nNel 1942, lasciata la scuola, si ritir\u00f2 a Cles e qualche anno dopo a Trento, dove visse fine al giorno in cui mor\u00ec, dedicandosi con passione e con scrupoloso interesse agli studi linguistici.\nOpere.\nLa sua opera principale fu il \"Vocabolario anaunico-solandro\", che non solo pone la parlata della Val di Non in relazione con gli altri dialetti ladini, ma ne rileva particolarit\u00e0 che ne fanno un dialetto a s\u00e9.\nEnrico Quaresima afferm\u00f2 che un numero cos\u00ec elevato di varianti linguistiche in un cos\u00ec breve spazio come la Val di Non non ha corrispondenti in nessun'altra parte d'Italia. Secondo Quaresima, il nome della Val di Non deriva dall'antico popolo degli Anauni, testimoniato dalla Tabula Clesiana.\nFu anche autore di poesie scritte nella parlata ladina della Val di Non (noneso)."}
{"id": "327842", "revid": "599013", "url": "https://it.wikipedia.org/wiki?curid=327842", "title": "Jsk", "text": ""}
{"id": "327843", "revid": "125002088", "url": "https://it.wikipedia.org/wiki?curid=327843", "title": "Pittore di Pisticci", "text": "Attivit\u00e0.\nVerso la fine del V sec. a.C. cominci\u00f2 ad essere prodotta nelle colonie della Magna Grecia - e quindi non pi\u00f9 importata - ceramica di gusto tipicamente attico. Si ritiene che i capostipiti di queste fabbriche siano ceramografi educati ed addestrati in Attica. Molto probabilmente furono le condizioni di instabilit\u00e0 politica vissute in quel periodo ad Atene ad avere determinato la migrazione di questi artigiani verso le colonie della Magna Grecia. Poich\u00e9 i lavori del \"Pittore di Pisticci\" sono ricollegabili per caratteristiche stilistiche al gruppo di Polignoto, \u00e8 ipotizzabile che il ceramografo italiota fosse stato educato ad Atene proprio nella scuola di questo artista.\nIl \"Pittore di Pisticci\" \u00e8 considerato il capostipite della fabbrica lucana che, a sua volta, \u00e8 la pi\u00f9 antica di tutte le fabbriche italiote (l'inizio della sua attivit\u00e0 \u00e8 da collocarsi intorno al 440-430 a.C.) : il ceramografo risulta essere, pertanto, il primo maestro di ceramica a figure rosse ad aver operato in Italia.\nL'officina del \"Pittore di Pisticci\" comprende altri ceramografi quali il \"Pittore del Ciclope\", il \"Pittore di Amykos\" ed il gruppo PKP (Pittore di Palermo, Pittore delle Carnee e Pittore di Policoro).\nLa scoperta lungo le fortificazioni settentrionali della citt\u00e0 di Metaponto del quartiere dei ceramici con scarichi di fornaci contenenti frammenti di vasi di altri pittori appartenenti alla scuola lucana fa ritenere che il \"Pittore di Pisticci\" operasse in questa importante colonia achea.\nLe raffigurazioni del \"Pittore di Pisticci\" mostrano un gusto squisitamente attico sia per i temi rappresentati che per la fattura. \nLe scene pi\u00f9 frequentemente raffigurate sono scene di inseguimento (Eros all'inseguimento di figure maschili o femminili, Eos all'inseguimento di Cefalo o Titone, Borea all'inseguimento di Orizia), scene dionisiache con menadi e satiri, scene di partenza di guerrieri, scene con atleti, scene di offerte in prossimit\u00e0 di erme, scene mitologiche (Pandora, Io, Zeus ed Egina, Polinice ed Erifile, Laocoonte).\nLe opere di questo pittore arricchiscono le collezioni pi\u00f9 prestigiose del mondo: (British Museum, Museo del Louvre, Ermitage, Museum of Fine Arts (Boston), Metropolitan Museum, Museo archeologico nazionale di Napoli, Musei Vaticani)."}
{"id": "327845", "revid": "287204", "url": "https://it.wikipedia.org/wiki?curid=327845", "title": "Anna Brandoli", "text": "Biografia.\nComincia a lavorare molto presto, ancora adolescente, come decoratrice di ceramiche e intanto frequenta la Scuola del Castello, a Milano, una scuola serale a indirizzo artistico. successivamente lavora come disegnatrice di gioielli sempre continuando a frequentare la scuola d'arte serale nella quale si specializza in pubblicit\u00e0 e grafica. Entra a lavorare in un piccolo studio pubblicitario dove realizza anche cartoni animati, per poi passare cinque anni alla Knorr, dove realizza d\u00e9pliant illustrati per i venditori. \nI primi approcci con il mondo del fumetto li ebbe collaborando con Campanozzi, un ex-militante che aveva conosciuto durante il periodo del Sessantotto, ma non si concretizzer\u00e0 nulla. Alla scuola serale aveva ritrovato Renato Queirolo che conosceva dagli inizi dell\u2019attivit\u00e0 politica e che ora frequentava gli stessi corsi. Queriolo le propose di fare fumetti assieme perch\u00e9 aveva visto che lei aveva incominciato a disegnarne. Lei aveva fatto dei primi fumetti ispirati a delle fiabe classiche che aveva proposto inutilmente a \"Il Giornalino\".\nEsordisce sulla rivista \"Alter alter\", nel 1977, con la serie a fumetti \"La strega\", scritta da Renato Queirolo, che sar\u00e0 autore delle sceneggiature di maggior parte delle sue realizzazioni quali Fata Colorina (una favola buffa con tematiche ecologiste e con una morale illuminista ideata da Queirolo per venire incontro alle richieste di Anna che voleva esprimersi con il colore in maniera pi\u00f9 allegra e fantasiosa) e una riduzione a fumetti da \"Il meraviglioso mago di Oz\", raccolta in un volume dalla Rizzoli Editore nel 1980. \nAbbandonata la Milano Libri per motivi economici, nel 1979 nella redazione del Corriere dei Piccoli, sempre insieme a Queirolo, incontra Grazia Nidasio e la direttrice della rivista le quali giudicano positivamente \"Fata Colorina\" e ne decidono la pubblicazione. La Nadasio inoltre sollecita la coppia di autori a creare qualcosa di pi\u00f9 impegnativo e di pi\u00f9 lungo respiro da pubblicare settimanalmente. Dato che recentemente Queirolo aveva letto alle figlie il Mago di Oz, propose la riduzione del romanzo a capitoli. \nOreste Del Buono, allora direttore della Milano Libri li richiama proponendogli un contratto pi\u00f9 vantaggioso per pubblicare su \"Linus\" la continuazione de \"\"La Strega\".\" Anna \u00e8 contraria a continuare la serie e si decide di trovare un compromesso realizzando un nuovo personaggio con alcune caratteristiche simili al precedente, una zingara di nome Rebecca, ma ambientato due secoli dopo nel Ducato di Milano. La Milano Libri dar\u00e0 comunque alle stampe un volume cartonato con la ristampa delle storie di \"La strega\". \nNel 1981, incomincia la pubblicazione sulla rivista \"Linus\" della serie Rebecca che verr\u00e0 poi continuata sulla riviste \"Orient Express\" e \"Comic Art\".\nSu Orient Express partir\u00e0 anche la serie \"L'Uomo\". \nAnna Brandoli lavorer\u00e0 anche per la rivista \"Corto Maltese\". \nSulla rivista Comic Art incomincer\u00e0 la pubblicazione della serie \"Cuba 42\" scritta da O. De Angelis dopo un periodo che, con la chiusura di molte delle riviste sulle quali pubblicava, la sua attivit\u00e0 di disegnatrice aveva subito uno stop. Non gli vengono proposte nuove storie e non ne scrive di sue, inoltre l'illustrazione fine a se stessa, senza racconto come invece si trova nei fumetti, non le interessa. \nLe viene proposto quindi di disegnare la serie di de Angelis che realizza senza averlo mai incontrato di persona: lui le inviava le sceneggiature e lei le disegnava. Si incontrano la prima volta solo per la presentazione del volume che raccoglieva le storie precedentemente pubblicate a episodi alla fiera di Lucca. \nAncora in coppia con Renato Queirolo ha realizzato la serie di racconti \"Alias\".\nOggi lavora nell'azienda agricola di famiglia.\nNel 2016 in un'intervista Queirolo dice che, insieme a Brandoli, vorrebbero portare a conclusione la trama di \"Rebecca\" che era rimasta in sospeso: \"Non sar\u00e0 solo la conclusione di una vecchia storia, quell\u2019enigma verr\u00e0 sciolto all\u2019interno di una nuova vicenda ricca di sorprese e con una maggior maturit\u00e0 e profondit\u00e0 dei personaggi\".\nOpere.\nElenco parziale opere pubblicate a puntate su varie riviste di fumetti:"}
{"id": "327846", "revid": "14263", "url": "https://it.wikipedia.org/wiki?curid=327846", "title": "Macchina a stati finiti", "text": ""}
{"id": "327849", "revid": "34392", "url": "https://it.wikipedia.org/wiki?curid=327849", "title": "Mesmerizzazione", "text": ""}
{"id": "327853", "revid": "1442080", "url": "https://it.wikipedia.org/wiki?curid=327853", "title": "Andrea Vaccaro", "text": "Biografia e stile.\nNacque a Napoli nel 1604, da Pietro e da Giovanna di Clauso. Studi\u00f2 presso il Collegio dei Gesuiti, fino a quando passando nel sedile di Nilo, dove il rinomato artista Belisario Corenzio dipingeva l'entrata a Napoli di Carlo V, si ferm\u00f2 a guardarlo restando invaghito dell'arte della pittura. And\u00f2 quindi a studiarla presso Francesco Imperato.\nIn questo tempo capit\u00f2 a Napoli Michelangelo merisi da Caravaggio, che il giovane artista cominci\u00f2 ad imitare.\nSeguendo la corrente artistica del pittore milanese dipinse il quadro, che si osserva nell'altare maggiore della Chiesa della Santissima Trinit\u00e0 degli Spagnoli.\nCominci\u00f2 successivamente a studiare le opere di Guido Reni.\nTra le sue opere vi sono: il San Benedetto a San Potito, due gran quadri in due Cappelle della Sanit\u00e0, uno raffigurante lo sponsalizio di Santa Caterina Alessandrina, e l'altro il Nostro Signore che appare a Santa Caterina da Siena.\nVi sono poi la Crocifissione del Signore a San Tommaso d'Aquino e numerosi altri dipinti.\nMeritano special menzione i dipinti che possedeva il Duca Giordani, che nel 1728 don\u00f2 al vicere di quel tempo, il Conte di Harrach, il quale come preziosi gioielli li spedi a Vienna.\nUn dipinto molto pregiato \u00e8 quello della SS.Triade, fatta nel 1660, che per ordine del vicer\u00e9 Conte di Pigneranda, e con l'approvazione del Cortona e di altri pittori, venne situata nell'altare maggiore della rurale Chiesa di Santa Maria del Pianto.\nDi particolare importanza \u00e8 la fondazione nel 1666 nel Collegio dei Gesuiti del Salvadore della Congregazione di San Luca, della quale divenne rettore e maestro. In essa si insegnavano le proporzioni delle parti del corpo umano, l'anatomia, la storia, la mitologia, i diversi costumi, l'ottica, la prospettiva, ed altro. Quando mor\u00ec il 18 Gennaio del 1670, gli successe il pittore Francesco Di Maria, allievo del Domenichino. \nFu il padre del pittore Nicola Vaccaro (1640-1709). Nelle sue opere si ispira al naturalismo di Caravaggio reinterpretandolo in chiave classicistica. Assimila diverse scuole di pittura e le principali caratteristiche delle sue opere sono la regolarit\u00e0 delle forme, l'uso di tonalit\u00e0 di colore chiare che sfumano nel fondo e l'assenza quasi totale di espressioni e atteggiamenti violenti nelle figure dipinte.\nImportante nella sua vita fu l'incontro con Bernardo Cavallino, con cui Vaccaro stabil\u00ec un rapporto di amicizia. Tra il 1630 e il 1660 per le sue opere si ispir\u00f2 molto al pittore Anton Van Dyck.\nAndrea Vaccaro lavor\u00f2 principalmente su commissione ecclesiastica: il suo modo di dipingere santi e martiri in atteggiamenti di particolare devozione e particolare espressivit\u00e0 lo rese infatti uno degli artisti pi\u00f9 celebri e pi\u00f9 richiesti dalla Chiesa durante il periodo della Controriforma.\nFu consuocero di un altro pittore attivo in Napoli all'epoca, il lucano Gian Giacomo Manecchia, per avere la di lui figlia Annamaria sposato suo figlio Nicola."}
{"id": "327857", "revid": "834", "url": "https://it.wikipedia.org/wiki?curid=327857", "title": "B&amp;B", "text": ""}
{"id": "327866", "revid": "125955192", "url": "https://it.wikipedia.org/wiki?curid=327866", "title": "Football Club Trapani 1905", "text": "La S.S.D. Football Club Trapani 1905, meglio nota come Trapani, \u00e8 una societ\u00e0 calcistica italiana con sede nella citt\u00e0 di Trapani. Milita in Serie D. \nGioca le proprie partite casalinghe nello stadio Polisportivo Provinciale.\nLa societ\u00e0 nel corso dei decenni si \u00e8 pi\u00f9 volte disciolta e ricostituita. Nel 2002 il preesistente \"Trapani Calcio S.p.A.\" venne escluso dal campionato regionale di Eccellenza per problemi economici, cedendo pertanto la tradizione sportiva ad un nuovo sodalizio denominato \"Associazione Sportiva Dilettantistica Trapani Calcio\". Nel 2010 ha assunto la denominazione \"Trapani Calcio srl\". Nel 2021 il club viene rifondato come \"Football Club Trapani 1905 a r.l.\". L'Unione Sportiva Trapanese, fondata nel 1905 e a cui il club attuale si richiama idealmente pur senza aver alcun legame legale, fu il quarto club calcistico ad essere creato in Sicilia.\nCome migliori traguardi sportivi, il Trapani Calcio annovera 5 partecipazioni alla Serie B: la prima \u00e8 nel 2013-2014 e l'ultima \u00e8 nella stagione 2019-2020, che rafforzano una storia fatta di una presenza consolidata nei campionati di Serie C negli anni '60 e '70. Il miglior piazzamento fu il 3\u00ba posto raggiunto nel 2015-2016, che port\u00f2 il Trapani a disputare i play-off, poi conclusi con la sconfitta nella finale per l'accesso al massimo campionato.\nStoria.\nI precursori.\nAll'inizio del ventesimo secolo, nel trapanese incominciarono a praticarsi diverse attivit\u00e0 sportive, prima a livello amatoriale e successivamente in modo agonistico e pi\u00f9 organizzato, che coinvolsero soprattutto le classi pi\u00f9 popolari della citt\u00e0. Si pratic\u00f2 soprattutto il podismo, il ciclismo, l'ippica e il calcio o \"foot-ball\". Tali attivit\u00e0 vennero incentivate da mecenati sportivi come Vincenzo Florio jr, ricco industriale palermitano con interessi a Marsala, il marchese Giuseppe Platamone, gi\u00e0 apprezzato schermidore, Sir Thomas Lipton, magnate inglese del t\u00e8 e organizzatore della Coppa Lipton, Joshua Whitaker ed Euphrosyne Whitaker, ai quali si deve la Whitaker Challenge Cup.\nIn questo quadro si inser\u00ec la creazione dell'Unione Sportiva Trapanese, prima societ\u00e0 calcistica a Trapani fondata il 2 aprile 1905 e terza in ambito regionale, dopo Palermo e Messina.\nTale squadra, in maglia verde, non partecip\u00f2 ad attivit\u00e0 federali ufficiali e si sciolse allo scoppio della Grande Guerra. Nonostante ci\u00f2, \u00e8 oggi richiamata dalla societ\u00e0 attuale come propria progenitrice morale.\nLa \"pausa\" bellica port\u00f2 nel 1920 alla nascita di due distinti club, lo \"Sport Club Vigor Trapani\" e la \"Drepanum Unione Sportiva\". La Vigor fu la prima squadra di cui \u00e8 nota l'affiliazione alla FIGC, e partecip\u00f2 al campionato di Prima Divisione della Lega Sud 1921-22 della neonata Confederazione Calcistica Italiana (CCI), ma le difficolt\u00e0 economiche la costrinsero al ritiro. Consci delle rispettive debolezze, tra Vigor e Drepanum si arriv\u00f2 quindi nel 1923 alla fusione che ridiede vita a una nuova versione dell\"'US Trapanese\", che tuttavia non ebbe pi\u00f9 lunga vita e and\u00f2 anch'essa allo scioglimento nel 1926.\nNel frattempo si segnal\u00f2 in citt\u00e0 un altro club, l\u2019\"Associazione Sportiva Trapani\", una polisportiva nata dall'azione aggregativa di \"Abele Mazzarese\" e \"Tommaso Cavallaro\", con la presidenza di Agostino Burgarella che, ormai tradizionalmente, organizz\u00f2 il primo incontro con lo \"Sport Club Marsala\" al Campo degli Spalti. Quel primo agosto la partita termin\u00f2 4 a 3 per i marsalesi. L'attivit\u00e0 calcistica continu\u00f2 discontinuamente, dato che la polisportiva privilegiava il canottaggio, con incontri che coinvolgevano spesso le forze militari stanziate a Trapani. Molti atleti cresciuti nell'associazione sportiva come i fratelli \"Nolfo\" o \"Ottavio Marceca\", si vedranno protagonisti nella successiva ascesa del nuovo club di Trapani, la \"Juventus\".\nNei primi anni Trenta il calcio a Trapani fu rappresentato dallo \"Sport Club Juventus,\" sodalizio nato nel 1930, presieduto da Gaetano Gionfrida e supportato economicamente dal Barone Francesco Adragna, i quali adottarono i colori nero-azzurri e scelsero l'allenatore Heinrich Sch\u00f6nfeld. Affiliato alla FIGC, fu inserito nella stagione 1930-31 al livello pi\u00f9 basso del campionato dell'epoca, la Terza Divisione Sicilia, e riusc\u00ec in due anni a salire fino in Prima Divisione Sicilia, massimo campionato regionale. Nel 1936 fu ammesso nel campionato nazionale di Serie C, ma rinunci\u00f2 a parteciparvi e si sciolse a causa di problemi finanziari.\nLa nascita dell'U.S. Trapani e la guerra.\nDalle ceneri della \"Juventus Trapani\", nel novembre del 1936, nasce l\"'Unione Sportiva Trapani\" che adotta i colori cittadini granata. La squadra, formata tardivamente, non riuscir\u00e0 ad iscriversi al campionato di quell'anno. Nei due campionati successivi, sotto la presidenza di Giovanni Sardo, la squadra ottiene un secondo (1937-1938) e un quinto posto (1938-1939) nel campionato di I Divisione. Nel 1939 cessa ancora una volta l'attivit\u00e0 agonistica.\nNel 1939, dopo l'esperienza dell\"'Unione Sportiva Trapani\", torna la \"Juventus Trapani\", che adotter\u00e0 il verde come colore sociale. Nell'anno della fondazione la formazione trapanese arriv\u00f2 al terzo posto nel campionato di I Divisione 1939-1940 e, poco tempo dopo, Mussolini dichiar\u00f2 guerra a Francia e Gran Bretagna: l'Italia fece il suo ingresso in un conflitto che sar\u00e0 disastroso sotto ogni punto di vista. Convinto comunque dall'eventualit\u00e0 di una \"guerra-lampo\", Mussolini non ferm\u00f2 il calcio ma, anzi, sostenne la continuazione dei campionati per rasserenare il popolo e la propaganda. Infatti le attivit\u00e0 agonistiche continuarono e nel campionato di I Divisione 1940-1941 la Juventus Trapani raggiunse un mediocre penultimo posto in classifica.\nGli eventi della Seconda guerra mondiale interruppero momentaneamente le attivit\u00e0 agonistiche (nel luglio del 1943 con lo Sbarco degli Alleati si sanc\u00ec l'inizio della Campagna d'Italia), che ricominciarono timidamente verso la fine del '42 e gli inizi del '43, con campionati provinciali e regionali: proprio in quel periodo si scelse come nuovo campo sportivo il \"\"Campo Aula\" e non pi\u00f9 il \"campo degli Spalti\"\", danneggiato dai bombardamenti subiti dalla citt\u00e0 di Trapani. Al termine del campionato regionale bellico 1944-1945, la societ\u00e0 si sciolse.\nIl dopoguerra (1945-1952).\nCon il termine della Seconda guerra mondiale nel clima euforico ma confuso del '45, il testimone calcistico della \"Juventus Trapani\" passa alla \"Associazione Sportiva Trapani\" che partecipa al campionato di I Divisione 1945-1946: fu l'unico. Dalla breve vita della \"Associazione Sportiva Trapani\" nacque l'anno successivo la societ\u00e0 \"Associazione Sportiva Drepanum\" (20 giugno 1946) e si iscriver\u00e0 al campionato di serie C. Il 1947 \u00e8 l'anno della riforma dei campionati italiani di calcio: la squadra allenata da Beppe Cutrera (con un passato nell'US Alcamo e nel ) raggiunge faticosamente il quarto posto in classifica utile per la partecipazione alla nuova categoria (la partita decisiva fu giocata contro il e vinta per 1 a 0).\nLa stagione successiva \u00e8 segnata dal cambio di allenatore, l'ungherese \"Lajos Politzer\" (in precedenza attivo a Frosinone, C.S. Aquila Montevarchi, Foggia e successivamente a ) e da un pessimo inizio di campionato termitato comunque a met\u00e0 classifica. In quella stagione va ricordato il \"primo torneo internazionale post bellico\" giocato a Palermo tra le rappresentative di Malta, Lombardia e Sicilia (nella squadra siciliana vennero selezionati Graziano e Zanutel militanti nella Drepanum). Il nuovo campionato di Serie C per la societ\u00e0 trapanese present\u00f2 notevoli difficolt\u00e0 economiche (le trasferte soprattutto furono abbastanza dispendiose) che s'evidenziarono nella stagione 1949-1950: l'allenatore Achille Piccini non pot\u00e9 evitare una quasi sicura retrocessione della Drepanum. I successivi campionati, chiamati allora Promozione, avranno prevalentemente un carattere regionale allorquando l'ennesima modifica porter\u00e0 la costituzione della IV Serie e alla denominazione della societ\u00e0 in \"A.S. Trapani\" ad opera del presidente \"Peppino Di Marzo\".\nAssociazione Sportiva Trapani (1952-1984).\nNel 1952 l\"'Associazione Sportiva Drepanum\" cambi\u00f2 denominazione in \"Associazione Sportiva Trapani\". Quell'anno sportivo, il 1952-1953, la squadra venne ammessa al campionato di IV Serie e si arricch\u00ec dell'acquisto di Luigi Vittorio Soffrido, raggiungendo un faticoso settimo posto con l'arrivo dell'allenatore ungherese Ferenc Plemich al posto di Aimone Lo Prete. La stagione successiva, la 1953-1954, si rivel\u00f2 anch'esso tribolato per l'altalenanza di risultati che vide costretta la societ\u00e0 a sollevare dall'incarico di allenatore Plemich sostituendolo con il duo Corradini-Soffrido, col risultato del raggiungimento del quinto posto.\nLa discontinuit\u00e0 di prestazioni della squadra continu\u00f2 anche con il nuovo allenatore Eolo Rossi nel campionato 1954-1955, che nel gennaio del 1955 venne allontanato anche per motivi disciplinari e sostituito da Salvatore Giliberti prima e da Gastone Prendato poi, cambiamento che mantenne inalterato l'atteggiamento della squadra (molto sfrontata tra le mura amiche e meno efficace in trasferta) raggiungendo il settimo posto in classifica. Prendato nel campionato successivo riusc\u00ec a dare continuit\u00e0 ad una squadra che nel 1955-1956 mantenne l'imbattibilit\u00e0 casalinga raggiungendo il terzo posto a pari punti con il .\nLe difficolt\u00e0 economiche societarie non permisero l'anno successivo quel salto di qualit\u00e0 che s'attendeva e, nel 1956-1957, la squadra, sorretta dal duo Soffrido-Turatti (25 goal in due), conferm\u00f2 le ottime qualit\u00e0 raggiungendo il quinto posto e la relativa ammissione al nuovo campionato di \"Interregionale - I Categoria\". In quell'annata 1957-1958, la squadra, diretta da Ottorino Dugini, rinnovata nei suoi organici, raggiunse il settimo posto e, per l'ampliamento della Serie C decisa dalla FIGC, fu ammessa al nuovo campionato a due gironi. Inserita nel girone meridionale (girone B) della nuova Serie C, nel 1958-1959 il Trapani allenato da Aurelio Marchese ebbe un inizio a singhiozzo, bilanciato da un girone di ritorno che le permise di afferrare il quinto posto nella classifica finale.\nL'anno successivo, il 1959-1960, con il ritorno in panchina di Ottorino Dugini e la nuova divisione in tre gironi del campionato di Serie C, la squadra granata, inserita nel girone C, dopo i buoni auspici estivi (vittorie in amichevole con il Palermo e il Catania), disput\u00f2 un ottimo campionato sorretta dalla coppia d'attacco Magheri-Zucchinali (autori di 20 goal) conseguendo un lusinghiero terzo posto. Dugini confermato guid\u00f2 la formazione granata anche nell'anno successivo, dove la squadra, pur modificata in molti elementi, disput\u00f2 un campionato che la vide lottare per la promozione con il fino all'ultima giornata: la partita giocata a Chieti le fu fatale, cedendo la promozione ai cosentini.\nIn quella stagione, la 1960-1961, vi fu il trasferimento del campo di gioco dal \"Campo Aula\" al nuovo stadio Polisportivo Provinciale. Rinnovamento degli organici e problemi societari fecero della stagione 1961-1962 un'annata di transizione che condizion\u00f2 anche il cambio di allenatore, da Dugini al ritorno di Prendato con relativo sesto posto in classifica. Il Trapani dell'anno successivo, con in panchina Leandro Remondini, vide ricalcare gran parte della stagione come quella del '60: in testa alla classifica con il fino allo scontro diretto della ventottesima giornata, terminato in parit\u00e0, successivamente un calo prestazionale lasci\u00f2 la Serie B al meritevole Potenza.\nTre punti di penalizzazione per illecito sportivo condizionarono la squadra e l'ambiente nel campionato 1963-1964, con alterni risultati che la portarono al penultimo posto e alla successiva retrocessione, quest'ultima evitata grazie al ripescaggio al posto della . Alla guida della societ\u00e0 arriv\u00f2 Gerolamo Marchello che gest\u00ec la squadra nella seconda met\u00e0 degli anni Sessanta con alterne vicende: nel 1964-1965 6\u00ba, nel 1965-1966 9\u00ba, nel 1966-1967 8\u00ba posto, nel 1967-68 11\u00ba, nel 1968 il 16\u00ba, questi ultimi campionati affrontati con difficolt\u00e0 economiche che culminarono nel 1969-1970 con la retrocessione in Serie D e con l'alternanza di ben quattro allenatori.\nDopo due campionati dilettantistici, il Trapani torn\u00f2 in Serie C nella stagione 1971-1972, con allenatore Aurelio Bongiovanni che inizi\u00f2 anche la stagione successiva, salvo essere sostituito ad inizio campionato da Eliani a cui segu\u00ec Vitali, con il raggiungimento dell'11\u00ba posto. Gli anni settanta furono segnati da continui avvicendamenti a capo della societ\u00e0 (con spesso dei Commissari Straordinari), che mantennero e condizionarono la squadra su risultati da classifica medio bassa, ad esclusione del campionato 1976-1977 con un quinto posto, condito con il raggiungimento dei quarti di finale nella Coppa Italia Semiprofessionisti, ritornando sui risultati abituali l'anno seguente, che per\u00f2 non garant\u00ec la permanenza nella categoria d'appartenenza per l'attuazione della riforma del campionato con la formazione delle neo-istituende Serie C1 e Serie C2. Nonostante un brillante girone di ritorno, con l'allenatore Egizio Rubino, la squadra sfior\u00f2 la permanenza nella nuova C1 arrivando 13\u00aa invece che 12\u00aa, per un punto.\nIl campionato successivo in C2 si rivel\u00f2 disastroso, col risultato del penultimo posto in classifica e la relativa retrocessione nel campionato dilettanti. Dalla stagione 1981/82 furono gli anni dell'Interregionale con i derby con il \"Ligny Trapani\", che quell'anno sfior\u00f2 la promozione arrivando secondo dietro al Licata di Zden\u011bk Zeman. Il Trapani rimase in quella categoria fino alla stagione 1984-85 con la fusione con la Pro Trapani (ex Ligny) e la nuova promozione in Serie C2.\nAssociazione Sportiva Trapani 1906 (1984-1990).\nIl primo luglio 1984 l\"'Associazione Sportiva Trapani\" si fuse con il \"Pro Trapani\" (ex \"Ligny Trapani\", altra realt\u00e0 calcistica trapanese), cambiando denominazione in \"Associazione Sportiva Trapani 1906\", societ\u00e0 che comunque mantenne una pesante passivo debitorio. In quella stagione 1984-1985 la nuova societ\u00e0 disput\u00f2 nuovamente il campionato di Serie D, vincendolo davanti al Mazara (anche se penalizzato di 5 punti per illecito sportivo al termine del campionato precedente). L'allenatore della promozione era Carlo Orlandi, che rimase anche per l'anno successivo con il raggiungimento del 12\u00ba posto che sanc\u00ec la salvezza.\nLe zone medio basse della classifica caratterizzarono il rendimento e i risultati finali del Trapani nella Serie C2 della seconda met\u00e0 degli anni ottanta (1986-1987: 12\u00ba, 1987-1988: 13\u00ba, 1988-89: 11\u00ba) funestati da continui problemi finanziari e rischi di esclusione dai campionati che culminarono con il 18\u00ba e ultimo posto nel girone D nel campionato 1989-1990 e la conseguente retrocessione nel Campionato Interregionale. La retrocessione acu\u00ec i problemi della societ\u00e0 e nel giugno del 1990 il passivo debitorio mai smaltito caus\u00f2 il fallimento societario. Il successivo 22 giugno 1990, il titolo sportivo venne rilevato dall'imprenditore trapanese Andrea Bulgarella che riorganizz\u00f2 profondamente la nuova struttura societaria, denominandola Trapani Calcio S.p.A.\nTrapani Calcio S.p.A. (1990-2002).\nNel 1990 fallisce la \"Associazione Sportiva Trapani 1906\" e dalle sue ceneri viene costituito il \"Trapani Calcio S.p.A.\", grazie all'impegno di numerosi tifosi che appoggiano l'impegno dell'imprenditore edile Bulgarella che riuscir\u00e0 a conservare il titolo sportivo. Nei primi anni novanta il Trapani si vede impegnato nel campionato dilettantistico dell'Interregionale (poi denominato Campionato Nazionale Dilettanti) nel vano tentativo del salto di categoria: secondo sia nel 1990-91 che nel successivo 1991-1992. Proprio in quest'ultimo campionato la presidenza Bulgarella decise di ingaggiare come allenatore Ignazio Arcoleo, in passato al Mazara e non ben visto dalla tifoseria granata, che risult\u00f2 nei fatti una scelta azzeccata.\nEd effettivamente, nel campionato successivo 1992-1993, centra la promozione in Serie C2 con Nino Barraco autore di 24 reti e, quasi senza soluzioni di continuit\u00e0, nel 1993-1994 vince anche il torneo di Serie C2 con il tridente d'attacco Barraco-Capizzi-Vasari con un complessivo di 32 reti. L'entusiasmo per il Trapani targato Bulgarella-Arcoleo sembra non arrestarsi neanche in Serie C1: anche se con propositi di salvezza, nel 1994-1995 la formazione granata raggiunse un lusinghiero quarto posto che le permise di disputare i play-off (presenti dal 1993) per la promozione in Serie B. L'avversario fu il , che precedeva il Trapani nella classifica finale, battuto nell'andata delle semifinali con un gol di Barraco su rigore. La partita di \"ritorno\" a Gualdo Tadino risult\u00f2 molto equilibrata, ma un gol al 91\u00ba degli umbri decret\u00f2 l'eliminazione del Trapani (il regolamento dei play-off non prevedeva tempi supplementari nella partita ritorno e in caso di parit\u00e0 veniva favorita la formazione meglio piazzata in classifica).\nQuest'ultimo campionato pose la fine del ciclo di Arcoleo che and\u00f2 a Palermo e della diaspora di molti giocatori che vennero reclutati da societ\u00e0 di categoria superiore (Palermo, Catania, , ecc.), segnando il profondo rinnovamento con l'arrivo del nuovo allenatore Walter Nicoletti e della sofferta salvezza nel 1995-1996 ai play-out con la . Nicoletti verr\u00e0 poi sostituito da Ivo Iaconi per la stagione successiva, che segner\u00e0 la retrocessione nella Serie C2 1997-1998 al termine dei play-out disputati contro la . Dopo il vano tentativo del ripescaggio, il Trapani del nuovo allenatore Giovanni Pagliari tenta nuovamente il salto di categoria con il quinto posto finale e l'accesso ai play-off, con avversario designato, poi vincitore, il Crotone: pareggio all'andata e vittoria dei calabresi al ritorno. Al termine di questo torneo di quarta serie, vi accadde l'abbandono anche di Andrea Bulgarella, quale \"deus ex machina\" della societ\u00e0, cedendo le azioni del Trapani ad un gruppo palermitano capeggiato da Giuseppe Rosano.\nQuesto passaggio di consegne condizion\u00f2 il campionato 1998-1999, caratterizzato da prestazioni altalenanti, cambio di allenatore e modifica del parco giocatori, che comunque permisero di raggiungere un onorevole decimo posto. I proclami del Gruppo Rosano per l'edizione successiva fecero ben sperare, ma dur\u00f2 poco: nel 1999-2000 i granata arrivarono ultimi, condizionati da una situazione societaria confusa con Rosano che tenta di cedere la societ\u00e0 al gruppo creato dal Senatore Antonio D'Al\u00ec (cessione successivamente annullata) e un'ultima giornata di campionato affrontata con la squadra formata dai ragazzi delle giovanili. La disastrosa situazione finanziaria vide il Trapani, il 1\u00ba agosto 2000, non iscritto alla Serie D 2000-2001, ma in Eccellenza, rinviando di un solo anno l'agonia: il 10 febbraio 2002, collezionata la quarta rinuncia nel campionato 2001-2002, il Trapani viene radiato e fallisce. Il calcio trapanese continu\u00f2 a sopravvivere grazie alla \"Associazione Sportiva Citt\u00e0 di Trapani\", anch'essa militante nel campionato di Eccellenza Sicilia.\nA.S.D. Trapani Calcio (2002-2010).\nNell'estate del 2002 la \"Associazione Sportiva Citt\u00e0 di Trapani\" del presidente Nino Birrittella cambia denominazione in \"Associazione Sportiva Dilettantistica Trapani Calcio\", attuando il ripescaggio in Serie D e disputando un sereno campionato (2002-2003) da met\u00e0 classifica. Torneo confermato anche per l'anno seguente, il 2003-2004, dove la formazione trapanese conferma la posizione conquistata l'anno precedente evitando i play-out. Nella stagione 2004-2005 arriva sulla panchina granata Dario Golesano, \"allievo\" di Zden\u011bk Zeman e suo assistente al Fenerbah\u00e7e. Campionato altalenante con una classifica finale che vede il Trapani terminare nelle zone medio basse della classifica.\nBirittella finisce in guai giudiziari per la sua attivit\u00e0 professionale e, nell'estate del 2005, la societ\u00e0 passa nelle mani di Vittorio Morace, armatore napoletano e proprietario dell'Ustica Lines: il campionato 2005-2006 fu segnato da un pessimo andamento della squadra con il cambio in panchina tra Cosimo De Feo ed Ignazio Arcoleo, con il faticoso raggiungimento dei play-out, persi successivamente con il Francavilla, che decretarono di fatto la conseguente retrocessione in Eccellenza, con l'aggiunta di un illecito sportivo che caus\u00f2 una penalizzazione di 12 punti da scontare nella stagione successiva. Nel campionato 2006-2007 il Trapani sconta la penalizzazione, raggiungendo i play-out vinti con il Terrasini, 5-0, in campo neutro ad Alcamo. Nella stagione 2007-2008, piazzatosi al secondo posto nel campionato di Eccellenza Sicilia, \u00e8 stata promossa in Serie D raggiungendo la finale dei play-off nazionali e vincendo contro il Ricigliano.\nNella stagione 2008-2009 l'A.S.D. Trapani Calcio si salva alla penultima giornata vincendo 4-2 nella gara contro il : gli ospiti passano subito in vantaggio prima con Pagano e poi con De Rosa e nel secondo tempo inizia la rimonta prima con Carbonaro dopo soli 2 minuti, poi con Gennari al nono minuto pi\u00f9 tardi e infine giunge una doppietta di Cracc\u00f2, concludendo cos\u00ec, con una giornata di anticipo, la stagione regolare al 13\u00ba posto. Nella stagione 2009-2010 arriva al secondo posto con un campionato di vertice insieme al Milazzo, che poi vincer\u00e0 il proprio girone, sfiorando la promozione nella serie superiore e perdendo inoltre i play-off, sempre del girone, contro l'. Il Trapani verr\u00e0 comunque ripescato in Lega Pro Seconda Divisione nella \u201ccalda\u201d estate del 2010, in seguito all'esclusione di 21 societ\u00e0 dai campionati professionistici decisa dalla FIGC il 16 luglio dello stesso anno.\nIl Trapani Calcio S.r.l. (2010-2020).\nCon il ripescaggio nella lega semi-professionistica, il Trapani cambia denominazione da \"Associazione Sportiva Dilettantistica Trapani\" in \"Trapani Calcio S.r.l.\", segno tangibile dei progressi organizzativi e agonistici raggiunti dalla societ\u00e0 trapanese di Vittorio Morace che abbandona i campionati dilettantistici (ed anche l'appellativo di societ\u00e0 dilettantistica) per strutturarsi con una nuova conformazione societaria, con il 50% direttamente nelle mani di Morace e il restante 50% attraverso la societ\u00e0 Ustica Lines.\nCon l'inizio della nuova stagione (2010-2011) il Trapani torna in un campionato professionistico dai quali mancava dal 2000 e ha la possibilit\u00e0 di essere scelto dalla Lega Nazionale Dilettanti per giocare la Coppa Italia maggiore, esordendoci di seguito per la terza volta nella sua storia, in quanto miglior classificata nel proprio girone della Serie D della precedente annata calcistica, nonostante il successivo ripescaggio a completamento organici nei professionisti: la prima occasione fu nella memorabile edizione 1958-1959, venendo eliminato dal al Terzo turno dopo aver battuto (2-4 al Provinciale, derby della provincia di Trapani per la prima volta di scena in tale competizione) e (1-2 a Palermo, questa attualmente l'unica vittoria dei trapanesi sui rosanero nel capoluogo siciliano in una competizione ufficiale), mentre la seconda si verific\u00f2 nella stagione 1995-1996, quando ad estromettere la compagine siciliana, soltanto ai tiri di rigore gi\u00e0 al Primo turno, fu la di Carlo Ancelotti. Al primo turno della Coppa Italia 2010-2011 supera la SPAL in trasferta a Sal\u00f2 (in campo neutro), mentre al secondo turno perde in casa del Frosinone.\nAl termine della stagione 2010-2011 il Trapani si piazza al secondo posto alle spalle del e si qualifica per i play-off. Dopo aver sconfitto in semifinale il Neapolis, raggiunge la finale incontrando nuovamente l': con un 3-1 tra le mura amiche che ribalta il risultato negativo di 1-2 ottenuto ad Avellino, la formazione di Roberto Boscaglia conquista la promozione in Lega Pro Prima Divisione, ritornando nella terza serie nazionale dopo 15 anni.\nIl Trapani Calcio, nella stagione 2011-2012 di Lega Pro Prima Divisione, dopo un campionato sorprendentemente di alta classifica (la matricola siciliana fu in testa dalla 21\u00aa alla 32\u00aa giornata con nove vittorie consecutive tra dicembre e febbraio), vide diradarsi e annullarsi il cospicuo vantaggio in favore dello Spezia (a dieci giornate dalla fine la formazione siciliana risultava in vantaggio di nove punti dalla seconda in classifica, il e di undici dallo Spezia, quest'ultimo poi vincitore del torneo), posizionandosi seconda con 60 punti alle spalle dei bianconeri liguri, protagonisti di una poderosa rimonta, qualificandosi per i successivi play-off promozione.\nDurante i play-off, il Trapani supera la in semifinale con due pareggi (entrambi finiti con il risultato di 1-1) conquistando la finale in virt\u00f9 della migliore posizione in classifica, raggiunta durante la stagione regolare. Nel doppio incontro della finale, la squadra granata, dopo aver pareggiato 1-1 in trasferta contro la Virtus Lanciano nella partita di andata, viene sconfitta nella partita di ritorno in casa per 1-3, perdendo inaspettatamente la promozione per il 2\u00ba livello di campionato a favore degli abruzzesi.\nNel campionato di Lega Pro Prima Divisione 2012-2013 il club giunge al primo posto in classifica, dopo un testa a testa con il pi\u00f9 quotato , ottenendo cos\u00ec la sua prima promozione storica nel secondo livello professionistico del calcio italiano. La squadra termina la propria avventura in Lega Pro Prima Divisione con diciotto risultati utili consecutivi nelle ultime gare disputate, rimanendo imbattuta per tutto il girone di ritorno, con il migliore attacco del campionato, il capocannoniere, il maggior numero di vittorie fuori casa e il minor numero di sconfitte subite (4 al pari della ).\nTra Serie B e Serie C.\nL'esordio assoluto del Trapani in Serie B nella stagione 2013-2014 avviene allo stadio Euganeo il 24 agosto 2013, con una vittoria esterna. Debutta in un Provinciale gremito pareggiando 2-2 contro il Pescara. Il primo k.o. \u00e8 ad opera del per 3-1 allo stadio Alberto Braglia.\nIl Trapani perde il derby contro il Palermo, il primo disputatosi nella storia della serie cadetta, sia all'andata per il risultato di 3-0, che al ritorno, dove i rosanero, lanciati verso la Serie A, si impongono per 1-0.\nTra novembre e marzo segue un'incredibile serie di quattordici risultati utili consecutivi, che vedono i granata raggiungere il terzo posto solitario in classifica dopo il turno infrasettimanale a La Spezia.\nImbattuto fuori casa per quasi cinque mesi, lo stop arriva il 5 aprile contro il allo stadio Sandro Cabassi.\nAl termine del campionato Matteo Mancosu, all'esordio nella categoria, \u00e8 il capocannoniere con 26 reti messe a segno. Il Trapani chiude al 14\u00ba posto nella classifica finale del suo primo campionato cadetto e si salva agevolmente.\nIn Coppa Italia il Trapani vince contro l'AlbinoLeffe e il Padova, ma il 4 dicembre 2013 viene sconfitto per 3-2 nella sfida storica sul campo dell'Inter, venendo cos\u00ec eliminato al quarto turno (nuovo miglior piazzamento) di tale manifestazione.\nNella stagione 2014-2015, dopo un periodo iniziale positivo che vede la squadra siciliana chiudere in piena corsa play off al termine del campionato d'inverno, seguono dieci giornate senza vittorie che comportano l'esonero del mister Roberto Boscaglia, artefice della scalata dalla Serie D alla B e alla salvezza acquisita nella stagione precedente. A sostituire il tecnico gelese subentra il perugino Serse Cosmi, che guida il club al mantenimento della categoria, sfruttando come punto di forza l'ottimo rendimento casalingo (appena una sconfitta nell'arco delle 21 partite giocate al Provinciale). La salvezza matematica arriva alla 40\u00aa giornata, il 16 maggio 2015, a seguito del pareggio per 1-1 contro l'.\nNel campionato 2015-2016 il Trapani conquista uno storico 3\u00ba posto nella serie cadetta, con un record assoluto di 73 punti, qualificandosi cos\u00ec ai play-off per l'accesso diretto alla Serie A 2016-2017. In semifinale supera lo Spezia di Domenico Di Carlo, per poi perdere la finale 1-3 contro il Pescara (0-2 all\u2019andata in trasferta e 1-1 al ritorno in casa; con quest\u2019ultimo risultato i granata non vanno oltre).\nNegativa si rivela la stagione successiva, ove il Trapani conquista appena 13 punti nel girone di andata, finendo all'ultimo posto in classifica: ci\u00f2 costa l'esonero di Cosmi che viene sostituito da Alessandro Calori. L'avvicendamento tecnico rivitalizza la squadra e nel girone di ritorno totalizza 31 punti. Ci\u00f2, tuttavia, non \u00e8 sufficiente per salvarsi: con tre sconfitte consecutive nelle ultime tre partite i granata chiudono la stagione quartultimi con 44 punti e dopo 4 permanenze in Serie B la squadra retrocede direttamente in Serie C, senza nemmeno disputare i play-out (non disputati giacch\u00e9 il distacco dalla quintultima classificata, la , \u00e8 superiore di 5 punti).\nNella stagione 2017-2018 il Trapani allestisce un organico importante, con l\u2019obiettivo di vincere il campionato di serie C e tornare immediatamente in Serie B. La squadra chiude la stagione al terzo posto, dietro al Lecce capolista e al Catania, perdendo l'ultima gara a Cosenza per 4-2, partita che coster\u00e0 al Trapani il secondo posto e si riveler\u00e0 decisiva anche per il prosieguo. Infatti il Trapani entra come terza agli ottavi di finale play-off, dove il sorteggio le assegna il Cosenza. Il club calabrese si impone sia all'andata che al ritorno: 2-1 in Calabria, 0-2 a Trapani. Il Cosenza riesce nell\u2019impresa di battere il Trapani cinque volte su cinque partite disputate in stagione (due di campionato, una di Coppa Italia Serie C e due partite dei play off). Il Trapani \u00e8 cos\u00ec eliminato dai play-off.\nNell'estate del 2018 il proprietario Vittorio Morace manifesta la volont\u00e0 di cedere la societ\u00e0 sportiva dopo le vicende giudiziarie che hanno coinvolto la Liberty Lines e passa il testimone della presidenza a Paola Iracani, mantenendo la propriet\u00e0. Nel mentre s'avvia la stagione sportiva con l'arrivo del nuovo allenatore Vincenzo Italiano (gi\u00e0 giocatore granata nel biennio 1994-1996). Dopo la controversia che ha coinvolto Morace e l\u2019imprenditore Francesco Agnello e la successiva trattativa con il finanziere romano Giorgio Heller, il 5 marzo 2019 il Trapani Calcio s.r.l. viene ceduto alla societ\u00e0 \"FM Service srl\" di Maurizio De Simone.\nDurante la stagione, in Coppa Italia di Serie C, i granata raggiungono per la prima volta la semifinale dove vengono sconfitti dalla , poi detentrice del trofeo. Nel girone C della Serie C il Trapani conquista il secondo posto in campionato, accedendo direttamente alla fase nazionale play-off e affrontando prima il in semifinale (superato con due pareggi di 2-2 a Catania e 1-1 tra le mura amiche) e in seguito il in finale (0-0 in Emilia e 2-0 al Provinciale), conquistando la Serie B per la seconda volta nella propria storia.\nTerminata la stagione agonistica, la F.M.Service srl cede l'intero pacchetto azionario ad una cordata di imprenditori con a capo il finanziere romano Giorgio Heller, che il 26 giugno 2019 diviene presidente, il quale da prima nomina Riccardo Fabbro, Direttore Generale della societ\u00e0 il quale riesce nel giro di 48h ad organizzare il salvataggio della Club conquistando il rispetto e la simpatia di tutta la piazza, dei tifosi e dell'amministrazione comunale, un successo che per\u00f2 infastidisce il Patron del Club Fabio Petroni, il quale sostituisce il dirigente considerato vincente da tutti con il figlio ventiduenne, generando cosi i primi dissapori tra tifoseria e club che avevano trovato un punto di raccordo, invece si ritrovarono cosi destinati all'obblio. Il campionato successivo vedr\u00e0 le vicende societarie intersecarsi con quelle sportive: Heller lascia la societ\u00e0 a seguito di conflitti con la nuova propriet\u00e0, la Alivision Transport S.C. Ar, denunciando la sottoscrizione di contratti \"senza copertura finanziaria\" che avrebbero portato il Trapani Calcio, da l\u00ec a poco tempo, a gravi problemi economico-finanziari. La presidenza nel corso dei pochi mesi a seguire passer\u00e0 prima Giuseppe Pace poi a Monica Pretti e, infine, a Luigi Foffo nonostante la guida e rappresentanza della societ\u00e0 continui ad essere nelle mani di Fabio Petroni. Il pessimo inizio di campionato condurr\u00e0 all'avvicendamento in panchina tra Francesco Baldini e Fabrizio Castori, cambio che non eviter\u00e0 la retrocessione in Serie C sancita all'ultima giornata, nonostante l'ottimo girone di ritorno e l'ultimo successo interno sul . La squadra colleziona 46 punti che le sarebbero valsi la salvezza diretta senza disputa degli spareggi play-out. Ma a causa della penalizzazione di 2 punti comminata per un ritardo della societ\u00e0 guidata da Fabio Petroni nel pagamento degli stipendi in scadenza a marzo 2020 (per un ammontare di circa 70.000 euro), chiude al terzultimo posto retrocedendo direttamente. A fine stagione agonistica la societ\u00e0 intraprende un ricorso per l'annullamento dei punti di penalizzazione inflitti durante il campionato, ricorso successivamente rigettato.\nIl fallimento.\nNella stagione successiva la squadra viene inserita nel girone C della Serie C 2020-2021. Dopo un cambio di propriet\u00e0 da Alivision ad Alba Minerali, nelle prime due giornate rinuncia a scendere in campo, pertanto il 5 ottobre 2020 viene esclusa dal campionato. Il 22 dicembre 2020 viene dichiarato il fallimento del Trapani Calcio.\nF.C. Trapani 1905 (2021-oggi).\nCon il fallimento della societ\u00e0 la FIGC affida la decisione di assegnare il titolo di Serie D per la stagione 2021-2022 al sindaco di Trapani Giacomo Tranchida. Lo stesso, il 6 luglio 2021, decide di non assegnare il titolo sportivo.\nIl 30 luglio 2021 la Lega Nazionale Dilettanti accetta il cambio della denominazione della \"ASD Dattilo 1980\", militante in Serie D e che disputava le gare allo stadio Polisportivo Provinciale, in \"F.C. Trapani 1905\". Il 4 agosto 2021 la societ\u00e0 annuncia l'arrivo di Ivan Moschella sulla panchina della formazione granata, successivamente esonerato e sostituito prima da Leo Criaco e poi da Massimo Morgia.\nColori e simboli.\nColori.\nLa divisa della squadra \u00e8 tradizionalmente color granata. Per questo motivo i giocatori della formazione trapanese vengono chiamati anche i \"granata\". I calzoncini e i calzettoni sono anch'essi granata. La divisa prevede anche lo stemma societario della squadra. Al colore principale viene abbinato il bianco come colore secondario. La seconda maglia di gioco \u00e8 bianca con inserti granata.\nLe antiche squadre trapanesi ebbero invece altri colori. Nel 1908 per il primo derby della Sicilia occidentale con il Palermo FBC, l'allora Unione Sportiva Trapanese di Giuseppe Platamone indoss\u00f2 una casacca di color verde; successivamente, nel 1930, alla sua fondazione, la Juventus Trapani di Heinrich Sch\u00f6nfeld e Franco Adragna scelse i colori nerazzurri (ricollegabile forse alla precedente militanza interista di Sch\u00f6nfeld).\nIl colore granata venne adottato per la prima volta dalla U.S. Trapani nel 1936, e tale scelta trae origine dallo stemma cittadino: il Decreto dell'11 agosto 1928 descrive e definisce lo stemma della citt\u00e0 di Trapani non solo negli aspetti simbolici e figurativi, ma anche in quelli cromatici con la definizione \"Blasonatura rosso granata\", diventando da quel momento il colore rappresentativo della citt\u00e0.\nCon la sola parentesi della Juventus Trapani che nel 1940 scelse nuovamente il color verde come identificazione societaria, il granata \u00e8 a tutt'oggi il colore rappresentativo delle societ\u00e0 sportive, non solo calcistiche, della citt\u00e0 siciliana. Negli anni il secondo colore societario, il bianco, si \u00e8 alternato con il nero o, pi\u00f9 raramente, con il giallo o l'azzurro. Queste ultime tonalit\u00e0 vennero utilizzate, anche di recente, per la definizione delle terze maglie da gioco.\nDivise storiche\nDivise Recenti\nSimboli ufficiali.\nStemma.\nL'emblema attuale del Trapani Calcio ha la forma di uno \"scudo\" e riporta, semplificato, i simboli storici dallo stemma della citt\u00e0 di Trapani: le \"cinque torri\" e la \"falce\". Le torri e la falce campeggiano su campo bianco nella parte superiore dello stemma, mentre la restante parte, in basso, riporta il nome della societ\u00e0 su campo granata. Una variante cromatica del logo consiste nell'uso del colore granata come sfondo e perfili e scritte di color oro.\nPrecedentemente le formazioni trapanesi riportavano lo stemma cittadino sulle proprie divise sportive, anche se in modo discontinuo, come la \"Vigor Trapani\" dei fratelli Zolli e la \"A.S. Trapani\" degli anni Venti, la \"Juventus Trapani\" nero-azzurra negli anni Trenta (con forma non scudata ma ad ellisse) e la \"Drepanum\" con colori granata degli anni Quaranta e Cinquanta.\nSuccessivamente riportare l'emblema (o il simbolo della societ\u00e0) sulle maglie sportive cadde in disuso (l\"'A.S. Trapani 1906\" possedeva uno stemma a forma di scudo che conteneva quello cittadino, capeggiato dalla dicitura societaria, ma non riportandolo sulle maglie) fino agli anni Novanta quando il \"Trapani Calcio S.p.A.\" scelse di dotarsi di un proprio stemma di forma circolare con al centro le cinque torri definite in basso da onde del mare sitizzate e la dicitura societaria, che si trasform\u00f2, qualche anno dopo, in forma quadrangolare (uno scudo semplificato) riportando sempre le torri cittadine.\nStrutture.\nStadio.\nPrima della costruzione dell'attuale stadio le prime gare disputate dalle formazioni trapanesi furono organizzate negli spazi aperti offerti dal centro cittadino; successivamente gli incontri cominciarono ad essere giocati alla \"palestra di Via Spalti\" o \"campo degli Spalti\", situato lungo l'omonima via, alle spalle dell'attuale Tribunale, prospiciente il centro storico della citt\u00e0 e in corrispondenza delle vecchie mura (da l\u00ec il nome del campo e della via) e del bastione chiamato \"Impossibile\" che ne definivano un margine. In questo campo si gioc\u00f2 quella che pu\u00f2 essere considerata la prima partita di foot-ball a Trapani: nel 1908 l'U.S. Trapanese affront\u00f2 la Palermo FBC, partita alla quale accorsero circa duecento persone.\nLa struttura risult\u00f2 adatta per varie attivit\u00e0 sportive amatoriali che si susseguirono nel tempo (annessa vi era anche una palestra coperta), ma carente e inadatto ad attivit\u00e0 professionistiche (Buratti lamentava gi\u00e0 nel 1933 il fondo del campo durissimo e le dimensioni ristrette) per la mancanza quasi totale di tribune che penalizzavano economicamente le societ\u00e0 sportive (gran parte del pubblico assisteva la partita dai balconi o terrezzi dei palazzi limitrofi il campo). I successi della Juventus quindi portarono a considerare seriamente la possibilit\u00e0 di realizzare una nuova struttura sportiva adatta al calcio e si arriv\u00f2 anche ad ipotizzarne il nome di \"\"Stadio del Littorio\" (e successivamente \"dell'Impero\"\").\nIl campo degli Spalti continu\u00f2 ad essere utilizzato, oltre che per il calcio (fino al suo abbandono durante il periodo bellico della seconda guerra mondiale), anche per l'atletica, pallacanestro e pallavolo negli anni Cinquanta. Gli spazi del Campo, non pi\u00f9 esistente, furono destinati successivamente ad accogliere le nuove costruzioni di edifici a carattere prevalentemente pubblico: lo gi\u00e0 citato edificio del Tribunale di Trapani, la Scuola Media Simone Catalano e l'Istituto superiore Rosina Salvo (ex Magistrale).\nDal 1943 l'allora Juventus Trapani incominci\u00f2 ad utilizzare il \"Campo Aula\", terreno ricavato nell'ex pastificio dello stabilimento Aula (da cui prende il nome), situato a nord e fuori dal centro cittadino sul fronte marino del Lungomare Dante Alighieri. La scelta del trasferimento, dovuto ai bombardamenti allora imperanti nel centro cittadino, port\u00f2 a non pochi problemi logistici e organizzativi: \"La pi\u00f9 preoccupante \u00e8 quella del campo, che oggi \u00e8 tutto fuorch\u00e9 un campo di calcio in quanto giornalmente un gruppo di pacifiche mucche vi pascola liberamente lasciando qua e l\u00e0 segni poco igienici e piacevoli. Occorrono in primis il recinto interno e la porta esterna..., poi le tribune\", scrive La Voce del Cittadino il 2 dicembre del 1945.\nTre anni dopo si tenta di migliorare le condizioni del campo procedendo alla ricostruzione della gradinata, manutenzione e ampliamenti, che proseguiranno per tutti gli anni Cinquanta Ultima gara disputata fu il derby Trapani-Marsala del 16 ottobre 1960, che termin\u00f2 2 a 0 con doppietta di Zucchinali. Successivamente venne utilizzato come campo d'allenamento dalle principali formazioni della citt\u00e0 trapanese e attualmente la struttura risulta ancora esistente e ospita gare dilettantistiche o studentesche e per tali usi fu modificata radicalmente negli anni '80 con una capienza di 500 posti a sedere, a cui s'\u00e8 aggiunse una pista per il pattinaggio di velocit\u00e0 a rotelle.\nDal 1960 il Trapani gioca nello \"stadio Polisportivo Provinciale\", che \u00e8 il principale impianto sportivo della provincia di Trapani (lo stadio si trova nel comune di Erice dato che l'agglomerato urbano di Trapani ricade in parte nella frazione Casa Santa di Erice), e pu\u00f2 accogliere diverse manifestazioni sportive. All'interno dell'impianto si trovano anche una pista di atletica leggera, una piscina e una palestra coperta.\nLa capienza \u00e8 di 8.500 posti, cos\u00ec suddivisi: 2.500 in tribuna coperta, 4.000 in gradinata centrale, 1.500 in curva nord e 500 in curva sud (settore ospiti).(la effettiva capienza prima della recente normativa sugli stadi era di 11.500 unit\u00e0). Recentemente s'\u00e8 provveduto all'adeguamento dell'illuminazione per gare notturne come richiesto e previsto dalla Lega Calcio. Nel giugno del 2013 \u00e8 stato approvato lo schema di convenzione tra la Societ\u00e0 granata e la Provincia Regionale di Trapani per la gestione dello Stadio Provinciale.\n\u00c8 la prima convenzione del genere stipulata in Sicilia tra un ente pubblico e una Societ\u00e0 sportiva. Essa ha previsto la concessione ventennale dell'impianto alla Societ\u00e0 che si \u00e8 fatta carico dei lavori di adeguamento al campionato cadetto. Tra le sostanziali modifiche apportate all'impianto troviamo la creazione di una curva sud dedicata ai tifosi ospiti con l'apertura di due varchi per l'accesso al settore. La curva di casa \u00e8 ritornata interamente ai supporter locali. Inoltre il posizionamento dei tornelli, obbligatori per il campionato Cadetto, in tutti e 4 i settori, il distanziamento delle panchine e il loro arretramento, la creazione di spazi pi\u00f9 ampi dedicati alla stampa e alle tv che posseggono i diritti in esclusiva per la trasmissione delle gare. La celerit\u00e0 degli interventi, caso unico per una neopromossa, ha consentito lo svolgimento delle gare fin dal primo match della Stagione che \u00e8 coinciso con la gara di Coppa Italia Trapani - AlbinoLeffe, svoltasi nel mese di agosto 2013. Dell'agosto 2014 \u00e8 il nuovo campo in sintetico e le ristrutturazione di Curva nord e gradinata.\nCentro di allenamento.\nIl Trapani Calcio usufruisce di un moderno centro sportivo ubicato nel quartiere Fontanelle, all'ingresso della citt\u00e0. Il complesso sportivo \u00e8 stato ristrutturato dal Comune di Trapani, che ne \u00e8 proprietario, e concesso alla societ\u00e0 granata per le proprie attivit\u00e0 sportive sia per la prima squadra che per le giovanili e la Scuola Calcio. Dal 2 marzo 2011 \u00e8 intitolato all'ex calciatore \"Roberto Sorrentino\", attaccante del Trapani tra gli anni '60 e i '70.\nLa struttura \u00e8 formata da un campo da calcio a 11 affiancato da una tribuna laterale (in cui sono evidenziati i colori sociali della societ\u00e0) che pu\u00f2 contenere 1000 persone circa, da un campo da calcio a 5 (entrambi in erba sintetica di ultima generazione), e da un campo da tennis. A questi si aggiungono, oltre che l'impianto di illuminazione, gli spogliatoi, per pi\u00f9 squadre e arbitri, locali adibiti a segreteria, infermeria e magazzino e parcheggi interni ed esterni alla struttura stessa.\nSociet\u00e0.\nFondata sotto la forma di associazione, modifica la ragione sociale in una societ\u00e0 per azioni dal 1990 al 2000, e dopo una parentesi da associazione sportiva dilettantistica (asd), il 24 giugno 2010 il \"Trapani Calcio\" torn\u00f2 societ\u00e0 di capitali con la trasformazione in societ\u00e0 a responsabilit\u00e0 limitata (srl). Nel luglio 2021 con la nuova denominazione in \"Football Club Trapani 1905\" si costituisce sotto la forma di \"Societ\u00e0 Sportiva Dilettantistica\" (ssd) ed \"associazione a responsabilit\u00e0 limitata\" (arl).\nCronologia delle sedi sociali\nCalciatori.\nIl miglior marcatore della squadra \u00e8 Antonino Barraco, autore di 81 reti tra campionati (C1, C2 e D, inclusi i play-off) e Coppa Italia. Altri calciatori degni di nota sono: Franco Nanni (campione d'Italia con la Lazio nel 1974), Natale Picano, Giacomo Tedesco, Vincenzo Italiano, (anch'essi con esperienze in massima divisione), Antimo Iunco, Antonino Barill\u00e0, M'Bala Nzola, Matteo Mancosu. Da ricordare anche Marco Materazzi, vincitore con la Nazionale dei Mondiali 2006, e Christian Terlizzi che ha vestito la maglia della nazionale maggiore.\nTra gli stranieri si segnalano invece il senegalese Lys Gomis, il bosniaco Milan Djuric, il bulgaro Pavel Vidanov, e due dei protagonisti della stagione 2015-2016: il brasiliano Igor Coronado e il croato Bruno Petkovi\u0107.\nStatistiche e record.\nStatistiche individuali.\n\"Dati aggiornati al 27 Febbraio 2022\".\nTifoseria.\nStoria.\nIl Trapani Calcio \u00e8 prevalentemente seguito nei comuni di Trapani e dell'Agroericino, che assieme compongono l'area urbana della citt\u00e0 trapanese.\nLa tifoseria organizzata \u00e8 nata intorno alla fine anni '60, con la fondazione dei primi club di tifosi fan-club cittadini come il \"Club Granata \u201cFontanelle\u201d\" (1967), e viene in seguito consolidata negli anni successivi con la fondazione di altri gruppi come \"Club \u201cRaimondo Massa\u201d\" (1976), \"Club Amici Granata \u201cAlberto Caruso\u201d\" (1985), \"Club dell'Amicizia \u201cBruno Nardi\u201d\" (1987), \"Club Amici del Corso\" (1994) o il \"Trapani Club Guarrato\" (1996) e il \"Trapani Club Verona \"Aristide Zucchinali\"\" fondato nel 2013.\nIn questa fase l'associazionismo dei tifosi era privo dei connotati che col passare degli anni avvicinarono la tifoseria organizzata trapanese al movimento e alle dinamiche \"ultras\". Apparse a Trapani nella met\u00e0 degli anni '80 con la formazione di gruppi come \"Giovent\u00f9 Granata\", \"CUCN-Comando Ultr\u00e0 Curva Nord\" (1986) e gli \"Irriducibili Trapani.\" Ad oggi sono attivi: \"Ultras Trapani, Quelli della Nord, Casual TP, Vecchio Stile, BOYS, Picciotti 1905 e Settore Non Tesserato (S.N.T.).\"\nEvoluzione spettatori\n\"Fonte\":\nGemellaggi e rivalit\u00e0.\nL'unico gemellaggio, attualmente attivo, pi\u00f9 importante degli ultras trapanesi \u00e8 con gli ultras del Catania. La tifoseria granata \u00e8 stata inoltre storicamente gemellata anche con la tifoseria della Nissa, interrotto tra il 2008 e il 2009 e con la tifoseria della Turris, interrotto nel 2018. Buoni rapporti di stima ci sono con le tifoserie del Giarre, del , del Lanciano, della Carrarese, del Perugia e della Reggina.\nLa rivalit\u00e0 pi\u00f9 sentita per i tifosi trapanesi \u00e8 con i tifosi del Marsala, derby della provincia di Trapani, che nasce sia per natura politica, campanalistica sia per la vicinanza. Altre rivalit\u00e0 molto sentite e accese ci sono con Mazara, Palermo, Lecce e Siracusa. Ulteriori inimicizie ci sono anche con , Spezia, , Messina, Ragusa, Cavese, Savoia, , Nocerina, Triestina e Avellino."}
{"id": "327870", "revid": "125937765", "url": "https://it.wikipedia.org/wiki?curid=327870", "title": "Henrik Larsson", "text": "La sua carriera ha visto il massimo periodo di splendore durante la militanza nel Celtic Glasgow, squadra in cui \u00e8 rimasto per sette anni (dal 1997 al 2004). Tra il 2004 ed il 2006 ha giocato nel Barcellona, vincendo una Champions League da protagonista, mentre in precedenza aveva disputato quattro stagioni al Feyenoord. Ha indossato anche la maglia del Manchester United nel 2007. Il 20 ottobre 2009 ha comunicato la decisione di ritirarsi dal calcio giocato al termine della stagione; in seguito ha intrapreso una carriera da allenatore.\n\u00c8 l'unico calciatore svedese ad aver partecipato a sei fasi finali di un grande torneo per nazioni (Europei e Mondiali). Nel giugno del 2009 \u00e8 stato testimonial dell'Europeo Under-21 che si \u00e8 disputato in Svezia. \u00c8 il terzo miglior marcatore nella storia del Celtic. Con la squadra scozzese ha battuto il record di gol europei (31) segnati da un giocatore di un club britannico, in occasione della partita contro l'MTK Budapest (4-0) del 13 agosto 2003.\nUniversalmente riconosciuto tra i migliori calciatori svedesi della storia, nella sua carriera vanta 765 partite e 433 gol nei club in partite ufficiali e 106 presenze e 37 reti in Nazionale maggiore. Il 2 giugno 2011 \u00e8 stata eretta una statua in suo onore sul lungomare di Helsingborg, sua citt\u00e0 natale.\nBiografia.\nIl suo soprannome \u00e8 \"Henke\". Sua madre, da cui ha preso il cognome, \u00e8 svedese, mentre il padre \u00e8 originario di Capo Verde. A dicembre 2021 nel corso di un'intervista per uefa.com svela che i suoi genitori decisero di dargli il cognome della madre per salvarlo dal razzismo in quanto il cognome del padre \u00e9 Rocha.\nDagli inizi della carriera fino al 2001 sfoggiava un'acconciatura composta da lunghi dreadlocks biondi (anche ai mondiali di USA '94). In seguito ha sempre portato i capelli rasati.\nIl 9 maggio 2006 ha ricevuto nel suo stadio, il Camp Nou di Barcellona, un premio onorario che lo insignisce del titolo di membro dell'ordine dell'impero britannico (\"MBE\", \"Member British Empire\"), grazie proprio alla carriera avuta con il Celtic in Scozia.\n\u00c8 sposato ed ha due figli: Jordan nato nel 1997, anch'egli calciatore, e Janice, nata nel 2002.\nCaratteristiche tecniche.\nCentravanti molto forte fisicamente e dotato di una tecnica eccezionale, Larsson era un classico giocatore di movimento che attaccava gli spazi. Abile con entrambi i piedi e dotato di un tiro potente e preciso, malgrado la statura non eccelsa si rivel\u00f2 inoltre un ottimo colpitore di testa. Nel corso della sua carriera si contraddistinse anche come uomo-assist.\nCarriera.\nClub.\nSvezia e Paesi Bassi.\nInizia la sua carriera nell'H\u00f6gaborg, con il quale realizza 23 reti in 74 gare ufficiali in tre stagioni (1988-1991). Passa in seguito all'Helsingborg, squadra della sua citt\u00e0, con la quale realizza 51 gol in 61 partite ufficiali in due stagioni (1991-1992 e 1992-1993), venendo poi acquistato dagli olandesi del Feyenoord. Nei Paesi Bassi rimane quattro stagioni, dal 1993 al 1997: in questi quattro campionati con la maglia biancorossa realizza 33 gol in 130 partite ufficiali vincendo due Coppe d'Olanda nel 1993-1994 e nel 1994-1995.\nCeltic.\nNel 1997 approda al Celtic, in Scozia: \u00e8 il 25 luglio del 1997 quando la squadra biancoverde paga 650.000 sterline per acquistare l'attaccante svedese.Al debutto un suo errore \u00e8 decisivo per la rete di Chic Charnley dell'Hibernian che vince per 2-1. Nella stagione 1997-1998 Larsson realizza 16 gol in 35 partite nella Scottish Premier League vincendo proprio il Campionato e la Coppa di Lega scozzese. La stagione seguente segna 29 gol in 35 partite di campionato.\nAll'inizio della stagione 1999-2000, il 21 ottobre 1999, il Celtic affronta il Lione in una gara di Coppa UEFA. Dopo 10 minuti si scontra con il difensore francese Serge Blanc fratturandosi la gamba in due punti, riportando la rottura della tibia e del perone. La partita terminer\u00e0 con il punteggio di 1-0 per il Lione grazie a un gol dello stesso Blanc, che a fine gara dichiara: \u00ab\u00c8 stato uno scontro totalmente involontario. Ho cercato di spostarmi, ma lui si trovava proprio poco avanti a me. Stavamo correndo assieme e non ce l'avevo di fronte, dunque il contatto era inevitabile\u00bb. L'allenatore del Celtic, John Charles Barnes, racconta: \u00abNegli spogliatoi i giocatori erano abbattuti, pi\u00f9 a causa dell'infortunio che a causa della sconfitta\u00bb. In quella stagione Larsson segna 8 volte in 9 incontri di campionato e vince la Coppa di Lega scozzese.\nRipresosi dall'infortunio, torna nella stagione 2000-2001: segna 35 gol in 37 partite, aggiudicandosi cos\u00ec la Scarpa d'oro 2001, che gli viene consegnata durante i \"Football Gala\" di Monaco dal presidente dell'UEFA Lennart Johansson. Il 27 agosto del 2000 al Celtic Park il Celtic batte 6-2 il Rangers, e Larsson segna due gol, il primo dei quali con un magnifico pallonetto dopo aver superato due giocatori. In quest'annata il Celtic vince la Scottish Premier League, la Scottish Cup e la Coppa di Lega scozzese. Segna 29 gol in 33 partite nella stagione 2001-2002 dove vince nuovamente la Scottish Premier League.\nNel 2002-2003 segna 28 gol in 35 partite di campionato. Nella stessa annata il Celtic raggiunge la finale di Coppa UEFA contro i portoghesi del Porto, che vincono la partita per 3-2, dopo aver segnato la rete decisiva nei tempi supplementari. Larsson segna entrambe le reti della squadra. Nella stagione successiva, 2003-2004, totalizza 30 centri in 37 incontri vincendo ancora la Scottish Premier League e la Scottish Cup.\nAlla fine del campionato 2003-2004, a scadenza di contratto, decide di lasciare il Celtic per tentare l'avventura in Spagna. Larsson lascia cos\u00ec la squadra scozzese biancoverde dopo aver segnato 173 gol ufficiali in campionato, cannoniere pi\u00f9 prolifico nella storia del campionato scozzese. Nel conteggio totale delle reti Larsson con la maglia del ha firmato 242 gol in 314 partite.\nBarcellona.\nNel 2004-2005 si trasferisce in Spagna, al Barcellona. Segna 3 gol in 12 partite di Liga e una rete in 4 partite di Champions League, segnata proprio contro il Celtic. Nell'occasione lo svedese non esulta, dichiarando a fine partita: \u00ab\u00c8 stato molto difficile festeggiare il mio gol, perch\u00e9 ho vissuto tanti bei momenti al Celtic\u00bb. A 33 anni subisce durante la partita di campionato contro il (vinta 3-0 dal Barcellona) la rottura del legamento crociato anteriore del ginocchio sinistro, oltre che la lesione del menisco, sempre del ginocchio sinistro. La societ\u00e0 spagnola gli prolunga il contratto fino a giugno 2006. Nel 2004-2005 il Barcellona diventa Campione di Spagna.\nRipresosi da questo infortunio, torna in campo nella stagione 2005-2006 e vince la Supercopa de Espa\u00f1a e la Copa Catalunya. Nel novembre 2005 viene nominato miglior giocatore svedese della storia. Raggiunta la finale di Parigi in Champions League con il Barcellona, il 17 maggio 2006, Larsson parte dalla panchina. Entrato a ripresa gi\u00e0 cominciata, sullo 0-1 per l'Arsenal entra e fornisce entrambi gli assist, a Eto'o prima e a Belletti poi, per le due reti che permettono al Barcellona di diventare Campione d'Europa.\nA novembre 2006 aveva deciso di lasciare la compagine spagnola a stagione conclusa, per tornare nella squadra della sua citt\u00e0, l'Helsingborg. La finale di Parigi contro l'Arsenal, resta dunque l'ultima partita di Henrik con la maglia del Barcellona dove in 54 gare ufficiali ha messo a segno 15 gol.\nIl ritorno in Svezia e l'esperienza in Premier.\nScaduto il contratto col club catalano, Larsson decide dunque di tornare nella squadra della sua citt\u00e0 l'Helsingborg. Con la squadra svedese disputa la seconda parte di stagione nel 2006, contribuendo alla conquista della Coppa di Svezia.\nNell'inverno del 2007, approfittando del periodo di pausa dell'Allsvenskan Henke accetta la richiesta di prestito del Manchester United, con cui disputa 13 partite ufficiali segnando 3 reti. A fine stagione, i Red Devils vinceranno poi la Premier League.\nTerminata l'esperienza inglese fa ritorno in Svezia nelle file dell'Helsingborg dove termina la sua carriera da calciatore. L'ultima partita giocata \u00e8 stata Helsingborg-Djurg\u00e5rden del campionato svedese persa 0-2 il 28 ottobre 2009. Alla fine nella sua seconda militanza ha segnato complessivamente con la maglia rossoblu 70 reti in 129 presenze ufficiali.\nNazionale.\nViene convocato dalla Svezia per la prima volta nel 1993 per la partita di qualificazione al Mondiale 1994 contro la Finlandia ad Helsinki e segna la rete del 2-1 (la partita si chiuder\u00e0 sul 3-1 per la Svezia). Larsson dimostra grande attaccamento alla maglia svedese e contribuisce in maniera decisiva al terzo posto svedese al Mondiale 1994 segnando ai quarti, uno dei 6 calci di rigore tirati contro la Romania e nella finale per il terzo posto siglando il 3-0 nella partita che contro la Bulgaria si chiude con un rotondo 4-0. A Euro 2000 segna un gol all'Italia, ma la partita termina 2-1 per gli azzurri e la Svezia non riesce a superare la prima fase. Al Mondiale 2002 segna 3 reti.\nNel 2003 si \u00e8 ritirato dalla Nazionale svedese con 73 presenze e 24 gol all'attivo. Alla vigilia di Euro 2004, torna sui suoi passi e viene reintegrato in Nazionale. Nella rassegna continentale realizza 3 reti, di cui una segnata di testa nel 5-0 della Svezia contro la Bulgaria. In Portogallo, la Svezia approda ai quarti di finale, dove viene eliminata dai Paesi Bassi ai calci di rigore. Larsson viene poi inserito nella rosa dei migliori calciatori della competizione.\nAl Mondiale tedesco del 2006 gioca tutte e 3 le partite del primo girone, segnando anche la rete del pareggio contro l'Inghilterra che sigla il risultato sul 2-2 e qualifica la Svezia agli ottavi di finale. Agli ottavi di finale la Svezia perde contro la Germania padrone di casa, partita in cui Larrson calcia alto un rigore. Con questo episodio d\u00e0 il secondo addio alla Nazionale.\nA due anni di distanza dalla sua ultima apparizione con la maglia della Nazionale (Mondiale 2006 in Germania), Henrik Larsson \u00e8 stato convocato per Euro 2008. Con questa partecipazione salgono a sei le competizioni internazionali a cui ha preso parte, ovvero tre Europei (2000, 2004, 2008) e tre Mondiali (1994, 2002, 2006).\nLarsson \u00e8 tornato capitano della Svezia, ereditando la fascia da Fredrik Ljungberg, che ha deciso di lasciare la Nazionale. Dopo la partita del 10 ottobre con la Danimarca persa per 1-0, Larsson ha annunciato il suo ritiro dalla Nazionale. Avrebbe dovuto giocare l'ultima partita contro l'Albania, ma a causa della prematura scomparsa del fratello Robert questo non \u00e8 stato possibile. Con i suoi 38 anni e 24 giorni Larsson \u00e8 diventato il calciatore svedese pi\u00f9 vecchio ad aver indossato la maglia della Nazionale svedese.\nAllenatore.\nIl 14 dicembre 2009 Larsson \u00e8 stato nominato allenatore del Landskrona BoIS, club di Seconda Divisione Svedese di calcio, la Superettan, ed ha firmato un contratto fino al 30 novembre 2010. Esordisce il 10 aprile 2010 nella Superettan contro il Degerfors in casa vincendo 1-0 grazie alla rete di Niklas Nielsen. L'esordio in Coppa di Svezia (il Landskrona entra al secondo turno) finisce con una sconfitta per 1-0 incassato dal Limhamn Bunkeflo con conseguente eliminazione dalla Coppa. In campionato la squadra riesce ad arrivare a ridosso delle prime restando per qualche settimana anche in terza posizione (posto che assicura lo spareggio con la terzultima della Allsvenskan); le ultime 4 partite di campionato, coincise con altrettante sconfitte, vanificano la possibilit\u00e0 di venir promossi e i bianconeri arrivano a piazzarsi in quinta posizione (con 13 vittorie, 6 pareggi e 11 sconfitte).\nResta alla guida del Landskrona BoIS anche per la stagione 2011. La stagione inizia con la trasferta di terzo turno di Coppa di Svezia contro il Lund che batte per 0-1. Al quarto turno incontra in trasferta ancora l'Helsingborg: i tempi regolamentari finiscono sull'1-1 e nei supplementari la gara finisce 2-4 e viene eliminato. In campionato la squadra ottiene subito numerose sconfitte consecutive. Nel girone di ritorno inanella una serie utile che porta la squadra ad uscire dalla zona retrocessione arrivando cos\u00ec ad una salvezza, classificandosi 10\u00ba (con 11 vittorie, 8 pareggi e 11 sconfitte). Resta al timone della squadra anche nel 2012.\nLa stagione 2012 inizia con la vittoria in trasferta nel secondo turno di Coppa di Svezia contro l'Enskede per 0-1. Il terzo turno vedr\u00e0 la sua squadra in campo a marzo 2013. In campionato invece alterna vittorie a sconfitte concludendo la stagione al 6\u00ba posto frutto di 12 vittorie, 5 pareggi e 13 sconfitte. Il 19 novembre, di comune accordo con la societ\u00e0 e dopo 3 stagioni, decide di lasciare la guida della squadra.\nNella stagione 2013 torna in panchina ma come vice di Kenneth Karlsson, allenatore dell'H\u00f6gaborg, squadra di quarta divisione svedese (Division 2) dove milita anche il figlio di Larsson, Jordan. Dopo che una serie di infortuni ha colpito gli attaccanti della squadra, Henrik d\u00e0 la sua disponibilit\u00e0 a giocare e il 19 giugno 2013 all'85\u00ba minuto fa il suo nuovo debutto all'et\u00e0 di 41 anni contro il Tenhult giocando per 7 minuti coronando cos\u00ec il sogno di giocare insieme a suo figlio Jordan. La partita si concluder\u00e0 4-2 per l'H\u00f6gaborg, un gol dei quali segnato proprio da Jordan. \"Naturalmente \u00e8 un lusso raro arrivare a giocare con tuo figlio, anche se \u00e8 stato solo per pochi minuti. Ha fatto bene e ne sono orgoglioso. \u00c8 stato molto divertente!\", ha dichiarato Henrik che era disponibile in quanto ha giocato partite con la squadra \"Veterani\", ed \u00e8 un giocatore tesserato con squadra senior del club. Gi\u00e0 nell'agosto 2010 Larsson aveva giocato con i \"Veterani\" dell'H\u00f6gaborg segnando 16 gol in cinque partite. Da ricordare che Larsson aveva promesso nel 2009, quando si ritir\u00f2 che alla fine della sua carriera calcistica, che avrebbe giocato una stagione nel suo primo club, appunto l'H\u00f6gaborg.\nNel 2014 Larsson \u00e8 stato chiamato alla guida del Falkenberg, club neopromosso al suo debutto assoluto nel massimo campionato svedese, dove ha preso il posto di Hans Eklund a sua volta passato al Kalmar. All'ultima giornata la sua squadra ottiene la salvezza matematica concludendo la stagione al 13\u00ba posto (ultimo posto utile per la salvezza diretta) con 9 vittorie, 6 pareggi e 15 sconfitte. In Coppa di Svezia la squadra esce al 2\u00ba turno di qualificazione sconfitta in trasferta ai supplementari 2-1 dall'Trollh\u00e4ttan.\nIl 10 novembre 2014 viene ingaggiato dall'Helsingborg[6], dove lui stesso aveva giocato in precedenza, questa volta con il ruolo di allenatore e di organizzatore dell'intera struttura del club. Qui come giocatore ritrova il figlio Jordan e gli viene concesso di ritirare la maglia numero 17 con la quale lui aveva giocato proprio nell'Helsingborg. La stagione 2015 \u00e8 un po' deludente in quanto la squadra si classifica solamente all'8\u00ba posto in campionato con 11 vittorie, 4 pareggi e 15 sconfitte, mentre in Coppa di Svezia passa il 2\u00ba turno sconfiggendo il Torslanda IK per 1-4, successivamente supera il girone preliminare (1V, 2P, 0S) ma viene eliminata ai quarti di finale dall'IFK G\u00f6teborg per 2-0.\nAll'inizio della stagione 2016, dopo aver vinto nel secondo turno e aver superato il girone con 2 vittorie e un pareggio, arriva ai quarti di Coppa di Svezia, dove l'Helsingborg si arrende per 5-4 ai calci di rigore al Kalmar FF. In campionato invece va decisamente male terminando la stagione in terzultima posizione con 8V, 5P, 17S, posizione che porta la squadra a giocare lo spareggio contro l'Halmstads BK. La partita di andata in trasferta finisce 1-1 ma l'incredibile accade nella partita di ritorno in casa con l'Helsingborg che, in vantaggio per 1-0 fino a 4 minuti dalla fine grazie ad un gol del figlio Jordan, subisce prima il pari all'86\u00ba minuto su rigore e subito dopo al 90\u00ba il gol dell'1-2 dell'Halmstad che condanna i rossoblu alla retrocessione in Superettan. A fine partita Larsson e il figlio si recano sotto la curva dei propri tifosi per cercare di placare gli animi, ma vengono attaccati da un gruppo di tifosi incappucciati, alcuni dei quali colpiscono Jordan togliendogli anche la maglia. A seguito di questo episodio Henrik Larsson, in accordo con la dirigenza, rassegna le sue dimissioni.\nDopo quasi due anni di inattivit\u00e0, nell'ottobre 2018 accetta di aiutare l'\u00c4ngelholm, squadra che stava cercando di evitare la retrocessione in quarta serie. Entra cos\u00ec nello staff tecnico a supporto del capo allenatore Alexander Tengryd, ma sceglie di lavorare gratis senza neppure avere un contratto.\nNel marzo 2019 viene scelto come ambasciatore per l'Europeo 2020.\nIl 16 giugno 2019 \u00e8 chiamato a sostituire l'esonerato Per-Ola Ljung alla guida dell'Helsingborg, ritornando cos\u00ec a sedere sulla panchina rossoblu a due anni e mezzo di distanza dalla fine della sfortunata parentesi precedente. Il 22 agosto la sua squadra esce al secondo turno della Coppa di Svezia perdendo contro l'Oskarshamns AIK, che militava nella terza serie nazionale. All'indomani di questa sconfitta, rassegna le proprie dimissioni nonostante la squadra in campionato (2 vittorie, 2 pareggi e 4 sconfitte con lui alla guida) fosse risalita nel frattempo in zona salvezza: Larsson ha spiegato che la partenza \u00e8 dovuta alle numerose critiche ostili nei suoi confronti ricevute da una parte dei tifosi.\nNell\u2019agosto del 2020 torna al come assistente di Ronald Koeman, suo compagno ai tempi di Rotterdam. Il 28 ottobre 2021, dopo la sconfitta esterna per 1-0 contro il Rayo Vallecano, il tecnico Ronald Koeman viene sollevato dall'incarico e con lui anche tutto lo staff, tra questi anche Larsson.\nStatistiche.\nPresenze e reti nei club.\nTra club, nazionale maggiore, Larsson ha giocato globalmente 871 partite segnando 470 gol, alla media di 0,54 gol a partita.\n\"Statistiche aggiornate al termine della carriera da calciatore.\""}
{"id": "327871", "revid": "72396", "url": "https://it.wikipedia.org/wiki?curid=327871", "title": "Guus Hiddink", "text": "Carriera.\nGiocatore.\nHa iniziato con il club dilettantistico SC Varsseveld, per poi firmare con gli olandesi del De Graafschap nel 1967. In questa squadra Hiddink ha trascorso la maggior parte della sua carriera da calciatore prima di trasferirsi al nel 1970. Dopo un anno ha fatto ritorno al De Graafschap, dove ha giocato fino al 1976.\nGioc\u00f2 anche nella North American Soccer League tra le file dei Washington Diplomats e dei San Jose Earthquakes, quindi \u00e8 ritornato in patria, al NEC Nijmegen. Nel 1981 si \u00e8 accasato nuovamente al De Graafschap, dove ha giocato per un anno prima del ritiro. Durante la sua carriera giocava da centrocampista, senza tuttavia segnalarsi per una particolare abilit\u00e0 tecnica.\nAllenatore.\nEsordi.\nRicopr\u00ec il ruolo di vice-allenatore nel De Graafschap dal 1\u00ba luglio 1981 al 30 giugno 1982.\nDal 1\u00ba luglio 1982 al 30 giugno 1986 \u00e8 stato vice-allenatore di Jan Reker al . Il 16 marzo 1987 diventa allenatore del club biancorosso. Nel 1988 guid\u00f2 la squadra alla conquista della prima, e finora unica, Coppa dei Campioni della sua storia, sancendo l'entrata del club tra i grandi dei Paesi Bassi insieme ai rivali storici dell' e del Feyenoord. Con il PSV vinse anche tre titoli di Eredivisie tra il 1987 e il 1990, lasci\u00f2 la squadra il 30 giugno 1990.\nIl 1\u00ba luglio 1990 allen\u00f2 per un breve periodo il club turco del Fenerbah\u00e7e: fu esonerato il 30 giugno 1991.\nIl 1\u00ba luglio 1991 pass\u00f2 quindi agli spagnoli del Valencia, dove si mise in luce anche, e soprattutto, per avere chiesto, nel 1992, di rimuovere dagli spalti una bandiera con la svastica (non proibita in Spagna), minacciando, in caso contrario, il ritiro della squadra pur a rischio di perdere la partita a tavolino.\nIl suo stile di gioco offensivista fece subito colpo sulla squadra del Valencia e sul resto della Liga, lasci\u00f2 il club il 30 novembre 1993, per poi ritornarci dal 26 marzo 1994 al 30 giugno 1994.\nLa fama internazionale.\nIl 1\u00ba gennaio 1995 arriv\u00f2 a guidare la nazionale olandese, lasciandola il 12 luglio, dopo il quarto posto ottenuto ai Mondiali del 1998. Il 15 luglio 1998 cominci\u00f2 l'esperienza alla guida del Real Madrid, con cui perse la Supercoppa Europea contro il Chelsea nell'estate dello stesso anno, andando poi a vincere la Coppa Intercontinentale nel mese di dicembre. Lascia I galattici il 23 febbraio 1999. Nell'annata successiva fu per quasi tutto il tempo inattivo, ma il 1\u00ba febbraio 2000 ebbe una breve esperienza al Betis Siviglia, conclusa per\u00f2 con la retrocessione del club, lascia il club il 31 maggio 2000.\nChiamato ad allenare la il 1\u00ba gennaio 2001, raggiunse il punto pi\u00f9 alto nella sua carriera di allenatore al Campionato mondiale di calcio 2002, quando guid\u00f2 gli asiatici ad un memorabile quarto posto finale. Nella cavalcata sudcoreana si ricordano le eliminazioni di squadre molto pi\u00f9 blasonate come il (primo turno), l' (ottavi di finale) e la (quarti di finale). In Corea del Sud divenne una sorta di eroe nazionale, tanto che la federazione sudcoreana gli dedic\u00f2 lo stadio di Gwangju, che oggi si chiama Guus Hiddink Stadium, dopo la vittoria contro la Spagna. il 30 giugno 2002 lascia i coreani dopo il Mondiali del 2002 dove raggiunge il quarto posto.\nIl 1\u00ba luglio 2002 ritorn\u00f2 ad allenare il , in patria. Al primo anno vinse subito il campionato, mentre nella stagione seguente ottenne un buon secondo posto dietro all'. Nella stagione 2004-2005 raggiunse nuovamente i vertici del calcio europeo, raggiungendo la semifinale della Coppa dei Campioni, dove usc\u00ec sconfitto nel doppio confronto contro il Milan soltanto per la regola del goal in trasferta. Nel 2005-2006, con il PSV, vinse il terzo campionato di Eredivisie in quattro anni e fu eliminato dal Lione agli ottavi di finale della Coppa dei Campioni 2005-2006. Lascia il club il 30 giugno 2006\nNazionale australiana.\nNel frattempo, il 22 luglio 2005, era diventato il selezionatore dell', dividendosi tra i due ruoli al PSV Eindhoven e con i \"Socceroos\".\nI due spareggi contro l'Uruguay, quinta classificata nelle qualificazioni CONMEBOL, tenuti a Montevideo il 12 novembre 2005 e a Sydney il 16 novembre finirono entrambi 1-0 per la squadra di casa. Essendo il punteggio totale di 1-1, furono giocati i tempi supplementari. Nessuna squadra segn\u00f2 durante i tempi supplementari e quindi si and\u00f2 ai rigori. Gli australiani vinsero ai tiri di rigore con il risultato di 4-2 e si qualificarono al campionato del mondo 2006, anche per merito del portiere Mark Schwarzer, che riusc\u00ec a parare due rigori. La vittoria fu accolta da scene di gioia in tutto il paese per una qualificazione ad un Mondiale attesa 32 anni.\nNella rassegna tedesca la compagine di Hiddink si classific\u00f2 seconda nel girone vinto dal , qualificandosi cos\u00ec agli ottavi di finale. Qui fu eliminata dall'Italia, vittoriosa per 1-0 grazie ad un rigore conquistato oltre il novantesimo minuto da Fabio Grosso e segnato da Francesco Totti. La performance della Nazionale australiana al Mondiale resta comunque molto soddisfacente, se si considera che era alla sua seconda partecipazione in una competizione di questo tipo. Come gi\u00e0 previsto da tempo, il 30 luglio lasci\u00f2 la panchina degli australiani al termine della rassegna mondiale.\nNazionale russa.\nIl 30 agosto 2006 assunse la guida tecnica della , secondo un accordo concluso il 14 aprile 2006, prima del Campionato mondiale di calcio 2006.\nDurante la fase finale del Campionato europeo di calcio 2008, nonostante un brutto esordio perso 4-1 con la , si impose sui campioni in carica della e vinse l'ultimo scontro decisivo contro la pi\u00f9 quotata .\nRiusc\u00ec poi nell'impresa di qualificare la Russia alle semifinali vincendo ai quarti 3-1 contro i \"suoi\" con gol di Pavlju\u010denko, Torbinskij e Ar\u0161avin.\nLa Russia fu poi sconfitta in semifinale dalla Spagna, futura vincitrice del torneo, per 3-0.\nNonostante le ottime prestazioni offerte agli Europei la Russia di Hiddink viene sorprendentemente eliminata dalla agli spareggi delle qualificazioni ai Mondiali del 2010, dopo aver concluso il girone dietro alla : pur forti della vittoria per 2-1 ottenuta a Mosca i russi falliscono la qualificazione alla Coppa del Mondo sudafricana perdendo 1-0 a Maribor. Lascia l'incarico il 30 giugno 2010.\nChelsea.\nL'11 febbraio 2009 il Chelsea, squadra della Premier League inglese, annuncia di aver messo Hiddink sotto contratto come allenatore fino al termine della stagione.\nDurante la breve esperienza londinese ha fatto vincere ai \"Blues\" la FA Cup battendo in finale l'Everton 2-1 il 30 maggio 2009, mentre a livello europeo il Chelsea \u00e8 arrivato alle semifinali della Coppa dei Campioni, eliminato dal Barcellona, futuro vincitore. Il 30 giugno 2009 si dimise, rimanendo nella squadra londinese come consulente.\nNazionale turca.\nIl 17 febbraio 2010 viene annunciato il suo ingaggio come allenatore della Turchia dal successivo mese di agosto, con un contratto fino al 2012 ed un'opzione per altri due anni.\nL'11 ottobre 2011 si piazza al secondo posto nel girone con 17 punti dietro alla Germania grazie all'ultima partita del Girone A di qualificazione vinta contro l'Azerbaigian per 1-0. I biancorossi sono cos\u00ec costretti a dover affrontare ancora i play-off per poter accedere alla fase finale di Euro 2012, tuttavia, negli spareggi, giocati contro la Croazia, la sua squadra perde per 3-0 ad Istanbul all'andata, per poi pareggiare 0-0 al ritorno e, pertanto, non si qualifica. Il 16 novembre 2011, per effetto di questi risultati, si dimette dall'incarico..\nAn\u017ei e ritorno al PSV come consulente.\nIl 17 febbraio 2012 viene ingaggiato come allenatore e vicepresidente dell'An\u017ei. In campionato si piazza 8\u00ba ma si qualifica all'Europa League grazie al 5\u00ba posto nella poule campionato. Il 15 maggio seguente prolunga il proprio contratto fino al 30 giugno 2013 con un ingaggio da 8,3 milioni di euro.\nNel 2012-2013 si piazza 3\u00ba in campionato, in Europa League arriva fino agli ottavi di finale venendo eliminato dal e il 1\u00ba giugno 2013 perde la finale della Coppa di Russia ai rigori contro il CSKA Mosca. Il 22 luglio seguente si dimette affermando di aver lasciato il club perch\u00e9 pu\u00f2 crescere senza il suo aiuto. Il club dimostra che Hiddink forse si sbagliava: nella stagione successiva i gialloverdi retrocedono grazie all'ultimo posto ottenuto.\nIl 7 febbraio 2014 torna al PSV come consulente di mister Phillip Cocu.\nNazionale olandese.\nDopo il Mondiale 2014 ha preso il posto di Louis van Gaal come allenatore della Nazionale olandese, scegliendo Ruud van Nistelrooij e Danny Blind come assistenti.\nIl 1\u00ba luglio 2015 il tecnico decide di dimettersi dalla guida degli \" Oranje\". Durante il suo periodo da commissario tecnico dell'Olanda, Hiddink ha guidato la nazionale olandese in 6 partite del girone di qualificazione per l'Europeo 2016, ottenendo solo 10 punti che costringevano gli olandesi al terzo posto, dietro alla Rep. Ceca e all'Islanda con conseguenti spareggi; lo sostituisce il suo assistente Blind.\nRitorno al Chelsea.\nIl 19 dicembre 2015 torna sulla panchina del , a distanza di quasi sette anni dall'ultima volta, richiamato dal presidente Roman Abramovich per sostituire l'esonerato Jos\u00e9 Mourinho. Prende la guida della squadra con quest'ultima al 16\u00ba posto in classifica con 15 punti, a +1 sulla zona retrocessione, e la porta fino in 10\u00aa posizione con 50 punti, venendo eliminato ai quarti di finale di FA Cup dall'Everton e agli ottavi di finale di Champions League dal Paris Saint-Germain. Il 4 aprile 2016 il Chelsea annuncia l'ingaggio di Antonio Conte come allenatore per la stagione successiva, sancendo quindi la fine del rapporto con Hiddink.\nNazionale cinese Under-21 e di nuovo PSV.\nIl 10 settembre 2018 si accorda con la federcalcio cinese, che gli affida la panchina della nazionale Under-21 e olimpionica. Il 20 settembre 2019 dopo una serie di prestazioni poco entusiasmanti, non ultimo la sconfitta per 2-0 contro il Vietnam Under-21 in un'amichevole in casa, viene esonerato.\nIl 20 dicembre fa ritorno al PSV come consulente con l\u2019avvicendamento in panchina tra Mark van Bommel e Ernest Faber.\nNazionale di Cura\u00e7ao.\nIl 21 agosto 2020 viene annunciato come nuovo Commissario tecnico e DT della Nazionale di Cura\u00e7ao in vista delle qualificazioni ai Mondiali 2022 firmando perci\u00f2 un contratto biennale. Nel maggio del 2021 viene colpito dal COVID-19 ed \u00e8 costretto a rinunciare alle partite di qualificazione di giugno venendo sostituito momentaneamente dal connazionale Patrick Kluivert. Con Kluivert in panchina la squadra esce sconfitta dal doppio confronto contro la Nazionale di Panama fallendo cos\u00ec l'accesso al terzo e ultimo turno di qualificazione. Lascia quindi definitivamente entrambi i ruoli di CT e DT il 9 settembre 2021 terminando difatti la sua carriera da allenatore.\nStatistiche.\nStatistiche da allenatore.\nClub.\n\"Statistiche aggiornate al 2 maggio 2016. In grassetto le competizioni vinte.\""}
{"id": "327875", "revid": "37401", "url": "https://it.wikipedia.org/wiki?curid=327875", "title": "Ren\u00e9 Barjavel", "text": "I suoi romanzi pi\u00f9 conosciuti sono \"Sfacelo\" (\"Ravage\"), \"Il viaggiatore imprudente\" (\"Le Voyageur imprudent\"), \"La notte dei tempi\" (\"La Nuit des Temps\") e \"Il mago M.\" (\"L'Enchanteur\").\nBiografia.\nRen\u00e9 Barjavel \u00e8 nato il 24 gennaio 1911 a Nyons, nella Dr\u00f4me, una regione della Francia sudoccidentale. I genitori, Marie Paget e Henri Barjavel, erano proprietari di una panetteria. Nel 1922 resta orfano di madre e inizia a frequentare il collegio di Nyons per poi trasferirsi, grazie all'interessamento del direttore, nel collegio di Cusset. Dopo il diploma, conseguito nel 1927, si mantiene con vari lavori, tra cui l'agente immobiliare e l'impiegato di banca.\nA diciotto anni riesce a ottenere un impiego in un quotidiano di Moulins, \u00abProgr\u00e8s de l'Allier\u00bb, dove sviluppa la passione per il mestiere di giornalista che lo accompagner\u00e0 per tutta la vita. Il lavoro di redazione gli consente di prendere parte alla vita culturale della regione, e in seguito a una conferenza su Colette tenuta il 21 febbraio 1934 a Vichy e il 13 marzo seguente a Moulins, Barjavel pubblica il suo primo libro, il saggio \"Colette \u00e0 la recherche de l'amour\".\nDurante un'altra conferenza organizzata a Vichy, Barjavel fa l'incontro che gli cambier\u00e0 la vita, quello con l'editore Robert Deno\u00ebl. Nel 1935, Barjavel si trasferisce a Parigi per lavorare presso le \u00c9ditions Deno\u00ebl. Nel frattempo, continua a collaborare con varie riviste come critico cinematografico.\nNel 1936 sposa Madeleine de Wattripont, con la quale ha due figli: Ren\u00e9e e Jean, nati rispettivamente nel 1937 e 1938.\nPartecipa alla campagna di Francia nel reggimento degli zuavi. Congedato nel 1940, fonda la rivista letteraria l\u2019\"\u00c9cho des \u00e9tudiants\" a Montpellier e poi fa ritorno a Parigi, riprendendo il suo posto presso Deno\u00ebl.\nEd \u00e8 proprio nella Parigi occupata dai nazisti che pubblica il suo primo romanzo di fantascienza, \"Ravage\" (1943, pubblicato per la prima volta in italiano nel 1957 come \"Diluvio di fuoco\"), che lo consacra come uno dei precursori della science fiction francese del dopoguerra. Nello stesso anno pubblica il suo secondo romanzo di questo filone, \"Il viaggiatore imprudente\" (\"Le Voyageur imprudent\"), in cui appare per la prima volta il paradosso del nonno.\nNel 1944 pubblica il visionario \"Cinema totale. Saggio sulle forme future del cinema\" (\"Cin\u00e9ma total. Essai sur les formes futures du cin\u00e9ma\"), in cui Barjavel anticipa le strade percorse dal cinema contemporaneo (come ad esempio il cinema 3D, i film senza pellicola e l'archiviazione su disco) e prevede l'impatto sconvolgente che avrebbero avuto gli allora embrionali mezzi di comunicazione di massa (radio, cinema e tv) sulla vita dell'uomo.\nDopo la Liberazione di Parigi non sfugge al clima di sospetto dell\u2019epoca e viene accusato di collaborazionismo dal Comit\u00e9 national des \u00e9crivains (CNE) nel 1944-1945; sar\u00e0 scagionato da ogni accusa grazie a una lettera di Georges Duhamel. Inoltre il comitato, con le medesime motivazioni, fa dimettere dal proprio incarico l\u2019editore Robert Deno\u00ebl e Barjavel diriger\u00e0 di fatto la casa editrice fino all\u2019assassinio di Deno\u00ebl, avvenuto il 2 dicembre 1945.\nDopo la guerra, Barjavel porta avanti parallelamente le attivit\u00e0 di giornalista, critico cinematografico, romanziere e sceneggiatore. Nel 1946 pubblica un romanzo d\u2019amore, \"Tarendol\", di cui Julien Duvivier acquis\u00ec i diritti cinematografici per poi girare un adattamento televisivo nel 1980.\nNel 1947 Barjavel firma la sua prima sceneggiatura e scrive il suo primo dialogo per il film di Georges R\u00e9gnire \"Paysans noirs\". Barjavel interrompe la carriera di romanziere per dedicarsi alla settima arte. Adattatore, sceneggiatore e dialoghista, lascia un\u2019impronta profonda in numerosi film, tra cui la serie di \"Don Camillo\", \"I miserabili\" di Jean-Paul Le Chanois e \"Il montone a cinque zampe\" di Henri Verneuil. Firma inoltre la regia di svariati cortometraggi.\nDopo questo lungo intermezzo in cui si dedica esclusivamente al cinema, nel 1968 Ren\u00e9 Barjavel pubblica \"La notte dei tempi\" (\"La Nuit des temps\"), riscuotendo un successo straordinario che dura ancora oggi. Da quel momento ogni suo nuovo romanzo non fa che aumentare il numero dei suoi adepti, di cui diventa oggetto di spassionata devozione.\nBarjavel riprende anche la carriera giornalistica con una rubrica sul \u00ab\"Journal du dimanche\"\u00bb. Inoltre, \u00e8 autore di canzoni e nel tempo libero si dedica alla fotografia a colori. Nel 1978 alcuni dei suoi scatti sono stati raccolti da Presses de la Cit\u00e9 nel volume \"Les fleurs, l'amour, la vie.\"\nNel 1984, scavallando le barriere della fantascienza, pubblica \"Il mago M.\" (\"L\u2019Enchanteur\"), riscrittura moderna della saga dei cavalieri della Tavola Rotonda, alimentando ulteriormente il suo mito.\nBarjavel muore a Parigi il 24 novembre 1985.\nTra epica e fantascienza: le opere di Ren\u00e9 Barjavel.\nI romanzi di Barjavel \"Diluvio di fuoco\" (1943) e \"Il viaggiatore imprudente\" (1944) sono stati ascritti al genere della fantascienza soltanto a posteriori, poich\u00e9 il termine non era ancora utilizzato in Francia, dove si parlava di \u00abromanzo scientifico\u00bb per le opere di Jules Verne oppure di \u00abromanzo di anticipazione\u00bb per quelle di J.-H. Rosny A\u00een\u00e9, Albert Robida e Maurice Renard. Ciononostante, in questi due romanzi Barjavel sviluppa molte delle idee che caratterizzeranno la fantascienza nel corso degli anni \u201950: apocalisse, fine del mondo, viaggio nel tempo, ritorno alla barbarie e altre catastrofi imputabili a una tecnologia alienante o impiegata nel modo sbagliato.\n\"Diluvio di fuoco\" \u00e8 il romanzo apocalittico diventato una pietra miliare nella storia della fantascienza francese. Barjavel vi descrive, con un acuto senso della satira, una civilt\u00e0 del ventunesimo secolo\u00a0\u2013 il romanzo \u00e8 ambientato nel 2052\u00a0\u2013 che vive in un mondo quasi totalmente meccanizzato. L\u2019umanit\u00e0 non ha soltanto tratto benefici dalle meraviglie della tecnologia ma ne \u00e8 anche totalmente dipendente. Quando, per\u00f2, la scomparsa improvvisa dell\u2019elettricit\u00e0 mette bruscamente fine alla meccanizzazione ne consegue una spaventosa disgregazione sociale, in cui riaffiorano istinti primordiali e la brutalit\u00e0 della legge del pi\u00f9 forte. Il protagonista si sposta nel sud della Francia con la moglie e uno sparuto gruppo di sopravvissuti, dove d\u00e0 vita a una nuova societ\u00e0 basata sull\u2019agricoltura e organizzata in modo tale da evitare la follia di una futura dipendenza dell\u2019uomo dalle macchine.\nBarjavel \u00e8 uno scrittore totalmente immerso nel proprio tempo: le sue stesse inquietudini emergono nelle opere di altri scrittori suoi contemporanei, come ad esempio nel saggio \"La Francia contro la civilt\u00e0 degli automi\" \" \"di Georges Bernanos o ne \"La crisi del Mondo moderno\" di Ren\u00e9 Gu\u00e9non. In \"Diluvio di fuoco\" sono presenti i tratti essenziali dei romanzi di fantascienza sociologica oltre ai temi dell\u2019invasione barbarica e del survivalismo, mentre l\u2019aspetto anti-tecnologico del romanzo richiama alla mente la produzione di Ray Bradbury. \"Diluvio di fuoco\" testimonia la preoccupazione di cui Barjavel verso un utilizzo sconsiderato della scienza e alla tecnica, di cui percepisce gli effetti negativi nelle sfilate dei carrarmati, nei bombardamenti e nell'orrore delle due guerre mondiali; allora profetizza una sorta di ritorno a un passato idealizzato, pur sapendo che sar\u00e0 tutto vano, come testimonia la fine del romanzo.\n\"Il viaggiatore imprudente\" \u00e8 un romanzo di pura fantasia e dallo spietato umorismo, che precede la fantascienza degli anni \u201950 nell\u2019esposizione del cosiddetto \u00abparadosso temporale\u00bb. La trama si articola intorno all\u2019invenzione di una sostanza chimica che permette di viaggiare nel tempo. Saint-Menoux, il protagonista, compie svariati viaggi nel futuro e descrive cosa vi ha trovato all\u2019inventore del composto chimico, costretto su una sedia a rotelle. L\u2019umanit\u00e0 \u00e8 cambiata radicalmente e ha scoperto nuove forme di adattamento: Barjavel coglie l'occasione per esporre una divertente e delirante rilettura delle tesi evoluzioniste. Verso la fine del romanzo, Saint-Menoux viaggia nel passato, compiendo l\u2019errore fatale che crea un paradosso temporale. Questo romanzo \u00e8 legato a \"Diluvio di fuoco\" poich\u00e9 il lontano mondo del futuro visitato dal viaggiatore del tempo \u00e8 proprio quello che segue alla catastrofe del 2052.\nNel 1948, in piena Guerra fredda, Barjavel pubblica \"Le Diable l'emporte\", in cui affronta la questione, di grande attualit\u00e0 in quel periodo, della terza guerra mondiale. Questo tema sar\u00e0 uno dei preferiti della science fiction americana del dopoguerra, come ad esempio \"Cronache del dopobomba\" di Philip K. Dick e \"Io sono leggenda\" di Richard Matheson. Barjavel utilizza lo humour nero per ravvivare il genere della fantascienza sociologica, raccontando i mezzi che l\u2019umanit\u00e0 impiega per autodistruggersi, che non si limitano alle armi nucleari, e le derive dovute agli eccessi dell\u2019agricoltura industriale.\nGli anni \u201960 vedono Barjavel in linea con le idee del Maggio francese, evocate nel romanzo \"La notte dei tempi\" (1968), che affronta il tema della guerra totale. L'efficacia narrativa di quest'opera, che prende vita da una sceneggiatura proposta ad Andr\u00e9 Cayatte \u2013 progetto naufragato per mancanza di fondi\u00a0\u2013 beneficia dell\u2019influsso dell'esperienza cinematografica di Barjavel. Inoltre, \u00e8 stato il primo libro di fantascienza a ottenere un prestigioso premio letterario in Francia (Prix des libraires). \"La notte dei tempi\" prende le mosse da una spedizione scientifica francese mandata in Antartide per effettuare dei rilevamenti sotto la superficie glaciale. I ricercatori fanno una scoperta incredibile: le sonde registrano un segnale proveniente dal sottosuolo. Viene subito creata una missione internazionale per svelare il mistero. Dopo aver scavato freneticamente sotto la calotta polare, gli scienziati rinvengono una capsula che contiene un uomo e una donna in stato di ibernazione da quasi un milione di anni. In questo racconto ricco di scene d\u2019azione dal taglio cinematografico le speranze si uniscono alle angosce e, alla fine, la posta in palio diventa la stessa sorte del mondo. Attraverso la messa in scena di un dramma universale, il destino condurr\u00e0 \u00c9l\u00e9a e Pa\u00efkan, i due esseri provenienti dal passato, verso il grande mito leggendario degli amanti beati e maledetti, accanto a Romeo e Giulietta, Tristano e Isotta e a tutti coloro che la morte non \u00e8 riuscita a separare.\n\"La notte dei tempi\" condensa i temi pi\u00f9 cari a Barjavel: la promessa di un mondo nuovo, la descrizione di una societ\u00e0 perfetta, l\u2019amore immacolato. Difatti nei suoi romanzi, oltre a scandagliare gli effetti nefasti del progresso, quei sottili pericoli che provengono da un uso incontrollato della tecnologia che scalfisce la vitale capacit\u00e0 di adattamento del genere umano, Barjavel esamina l\u2019essere umano attraverso la lente dell\u2019amore, visto come una possibile fonte di salvezza dall'autodistruzione. La lezione che ne deriva \u00e8 chiara: se si vogliono evitare gli eventi catastrofici che concludono \"La notte dei tempi\", non bisogna commettere gli stessi errori.\nNel 1984 Barjavel pubblica \"Il mago M.,\" una riscrittura del ciclo arturiano. La narrazione ruota intorno alla figura di mago Merlino, del quale viene offerto un ritratto inedito: personaggio fallibile e complesso, follemente innamorato di Viviana, reprime i propri desideri per perseguire uno scopo pi\u00f9 alto, guidare la Ricerca del Graal. Ne \"Il mago M.\" la storia d'amore tra Viviana e Merlino si interseca attraverso espedienti narrativi al racconto delle imprese di re Art\u00f9 e dei suoi cavalieri. Barjavel ha reinterpretato il materiale arturiano restando fedele allo spirito dei testi della tradizione\u00a0\u2013 in particolare le opere di Goffredo di Monmouth, Chr\u00e9tien de Troyes e Robert de Boron \u2013 e dando allo stesso tempo nuova linfa vitale al ciclo bretone. Il riuscito intreccio di tradizione e innovazione, l'abile commistione di toni\u00a0\u2013 epico e umoristico\u00a0\u2013 e l'uso di ingegnosi anacronismi inseriscono questo romanzo nel solco di opere quali \"Un americano alla corte di re Art\u00f9\" di Mark Twain.\n\"Il mago M.\", pubblicato poco prima della sua scomparsa, pu\u00f2 essere considerato il testamento letterario di Ren\u00e9 Barjavel."}
{"id": "327879", "revid": "10137", "url": "https://it.wikipedia.org/wiki?curid=327879", "title": "Peada", "text": ""}
{"id": "327880", "revid": "10137", "url": "https://it.wikipedia.org/wiki?curid=327880", "title": "Penda", "text": ""}
{"id": "327882", "revid": "34119", "url": "https://it.wikipedia.org/wiki?curid=327882", "title": "Ine", "text": ""}
{"id": "327883", "revid": "10137", "url": "https://it.wikipedia.org/wiki?curid=327883", "title": "Ceolred", "text": ""}
{"id": "327884", "revid": "78273", "url": "https://it.wikipedia.org/wiki?curid=327884", "title": "Ethelbald", "text": ""}
{"id": "327885", "revid": "106908", "url": "https://it.wikipedia.org/wiki?curid=327885", "title": "Edwin", "text": ""}
{"id": "327887", "revid": "1924342", "url": "https://it.wikipedia.org/wiki?curid=327887", "title": "Highway to Hell", "text": "Highway to Hell \u00e8 il sesto album in studio del gruppo musicale australiano AC/DC, pubblicato il 27 luglio 1979 dalla Atlantic Records.\n\u00c8 uno dei pi\u00f9 grandi successi del gruppo e l'ultimo pubblicato con il cantante Bon Scott, che sarebbe morto l'anno successivo.\nNel 2003 \u00e8 stato inserito dalla rivista Rolling Stone alla posizione n. 200 della classifica dei 500 migliori album di tutti i tempi.\nDescrizione.\n\"Highway to Hell\" e il successivo \"Back in Black\" rappresentarono l'apice del successo per gli AC/DC e rimangono fra i loro album pi\u00f9 apprezzati; \"Highway\" \"to Hell\", in particolare, vendette in un solo anno un milione di copie, confermandosi poi come \"long seller\" e arrivando a circa quindici milioni di copie vendute. Ottenne grande successo in Francia, dove il gruppo registrer\u00e0 poco dopo il video concerto \"AC/DC: Let There Be Rock\", probabilmente la loro testimonianza dal vivo pi\u00f9 famosa nonch\u00e9 una delle ultime con Bon Scott. \u00c8 maggiormente hard rock e blues rock, rispetto al successivo che sar\u00e0 invece hard rock ed heavy metal.\nNel 2003 l'album venne classificato alla posizione 200 nella classifica dei 500 pi\u00f9 grandi album di tutti i tempi della rivista \"Rolling Stone\". La canzone pi\u00f9 nota del disco \u00e8 la \"title track\", che viene eseguita regolarmente nei concerti del gruppo."}
{"id": "327888", "revid": "2138021", "url": "https://it.wikipedia.org/wiki?curid=327888", "title": "Commendatore", "text": "Quello di commendatore \u00e8 uno dei gradi onorifici nei quali possono essere suddivisi gli ordini cavallereschi di merito.\nIl termine deriva dall'uso, negli antichi ordini religiosi militari, di attribuire ad alcuni membri le rendite e i benefici di una commenda. I commendatori portano l'insegna dell'ordine sospesa al collo, appesa a un nastro con i colori dell'ordine.\nCaratteristiche.\nIn genere, nelle istituzioni divise in cinque classi, quello di commendatore \u00e8 il grado intermedio tra quello, inferiore, di ufficiale (o cavaliere di prima classe) e quello, superiore, di grand'ufficiale (o commendatore con placca); in quelle divise in tre classi, \u00e8 il grado intermedio tra quello inferiore, di cavaliere, e quello superiore, di cavaliere di gran croce.\nNel mondo.\nFrancia.\nIn Francia il grado di \"Commandeur\" costituisce la terza classe di benemerenza degli ordini della Legion d'Onore e del Merito, organizzati in cinque classi; negli ordini delle Palme Accademiche, al Merito agricolo e marittimo e delle arti e delle lettere, divisi in tre classi, il grado di \"Commandeur\" costituisce la pi\u00f9 alta classe di benemerenza.\nGermania.\nIn Germania il grado di \"Komtur\" equivale a quello di \"commendatore\"; al grado internazionale di grand'ufficiale, invece, corrisponde quello tedesco di \"Gro\u00dfkomtur\" (letteralmente, gran commendatore).\nItalia.\nIn Italia, il titolo di \"Commendatore\" ha di norma un solo grado ed \u00e8 stato utilizzato come onorificenza di terzo grado nella maggior parte degli ordini degli stati preunitari della Penisola, entrando in uso in maniera decisiva negli ordini cavallereschi del Regno d'Italia ed anche in quelli della Repubblica.\nRegno Unito.\nNel Regno Unito il grado di \"Commander\" (commendatore) costituisce la terza classe di benemerenza di alcuni ordini cavallereschi (Vittoriano, dell'Impero Britannico). Il grado di \"Knight Commander \" (per gli uomini) e di \"Dame Commander \" (per le donne) costituisce, invece, la seconda classe di benemerenza degli ordini del Bagno, di San Michele e San Giorgio, Vittoriano e dell'Impero Britannico ed equivale al grado di \"grand'ufficiale\" in altri sistemi premiali. Nell'Ordine della Stella d'India (non pi\u00f9 assegnato dal 1947) esiste anche il grado di \"Knight Grand Commander\", che costituisce la pi\u00f9 alta classe di benemerenza, analogamente al grado di \"cavaliere di gran croce\" in altri ordinamenti."}
{"id": "327894", "revid": "57872", "url": "https://it.wikipedia.org/wiki?curid=327894", "title": "Giacomo Maria Brignole", "text": "Biografia.\nPrimi anni.\nFiglio di Francesco Maria Brignole e di Lavinia Spinola, nacque a Genova il 10 dicembre 1724. Se pressoch\u00e9 ignote sono le informazioni sull'et\u00e0 adolescenziale, e quindi degli studi scolastici, \u00e8 invece noto che sin da giovane si occup\u00f2 di commercio tanto che i primi incarichi per lo stato genovese furono improntati alla gestione dei traffici e delle finanze. Ascritto nel Libro d'oro della nobilt\u00e0 genovese dal 1746, Giacomo Maria Brignole fu nominato nell'ufficio di provvisore del Vino, successivamente alla deputazione del Commercio e poi quello di addetto alle finanze in qualit\u00e0 di coadiutore camerale.\nL'attivit\u00e0 di protettore del Banco di San Giorgio gli procur\u00f2, nel corso del 1763, un acceso scontro con il nobile Stefano Lomellini che lo accus\u00f2 di parzialit\u00e0, ma ci\u00f2 non gli provoc\u00f2 un intralcio nella vita pubblica genovese e, anzi, fu il promotore di nuove e accolte iniziative quale l'edificazione di un lazzaretto presso il golfo spezzino del Varignano e si fece assertore della legge di porto franco per la capitale genovese. Promosse ancora la riattivazione degli scambi politici e commerciali con la Spagna, grazie al supporto della famiglia Grimaldi, e fortemente convinse il Senato alla limitazione di quelle spese interne per il terzo ceto.\nUn carattere considerato conservatore e assai religioso quello di Giacomo Maria Brignole portarono il nobile ad esprimersi negativamente sulla vigente gestione politica, economica e della giustizia dei vari governi e governanti dello stato e a pi\u00f9 riprese sugger\u00ec quelle norme e quei mezzi atti ad una completa rinascita di una Repubblica di Genova non propriamente al passo del tempo.\nContrastante e diversa dal fratello Gian Carlo fu invece la sua presa di posizione nella questione corsa: seguendo la linea politica del padre Francesco Maria, e soprattutto del ricchissimo suocero Marcello Durazzo, si schier\u00f2 apertamente in una seduta governativa del 13 febbraio 1768 per la definitiva cessione della colonia genovese di Corsica alla Francia, nazione in cui il Brignole e altri membri della sua famiglia aveva forti capitali impegnati in prestiti presso principi e municipalit\u00e0 francesi e presso la stessa corona: sfavorevoli reazioni e/o indugi da parte di Genova avrebbero di certo condizionato i vari rapporti economici.\nSenatore della Repubblica nel 1767, procuratore della Repubblica nel 1770, sindacatore supremo nel 1773 e componente del magistrato di Guerra dal 1775 al 1776, il nome di Giacomo Maria Brignole compare, dopo un'assenza da Genova, in un'accesa seduta del Minor Consiglio del dicembre 1778 dove ancora una volta scredit\u00f2 la gestione economica e giudiziaria dello stato genovese. In una successiva seduta del gennaio 1779 dichiar\u00f2 apertamente agli altri membri del Minor Consiglio di aver pronto un suo personale piano di riforme generali per la repubblica e ci\u00f2 facilit\u00f2 di certo la sua elezione alla massima carica dogale. Con 198 voti a favore su 321, Giacomo Maria Brignole fu eletto il 4 marzo 1779 nuovo doge di Genova: il centotrentunesimo in successione biennale e il centosettantaseiesimo nella storia repubblicana.\nIl primo mandato dogale.\nLa cerimonia d'incoronazione fu celebrata il 13 settembre 1779 all'interno della chiesa di Sant'Ambrogio in quanto non accessibile si trovava il salone del Gran Consiglio di palazzo Ducale per l'incendio del 1777 e la successiva opera di ricostruzione. Il primo mandato del doge Brignole fu contraddistinto da una violenta epidemia di vaiolo che rapidamente si diffuse su tutto il territorio repubblicano e dalle numerose incursioni dei pirati barbareschi lungo le coste e i litorali della Liguria. Una fortunata spedizione contro gli incursori, disposta da Gerolamo Durazzo, cognato di Giacomo Maria Brignole, permise al capitano Giovanni De Marchi il sequestro di diversi sciabecchi del rais d'Algeri Mustaf\u00e0 e la cattura di pi\u00f9 di cinquanta prigionieri presso le acque antistanti Bordighera.\nCessato il dogato il 4 marzo 1781, l'ex doge entr\u00f2 nella giunta dei Confini e poi in quella di Giurisdizione; dal 1788 al 1796 fu preside degli inquisitori di Stato e in questa veste riusc\u00ec a far approvare, sul finire del 1790, un nuovo pi\u00f9 severo regolamento di censura sulle stampe molto contrastato sia dai quei nobili illuminati e filofrancesi, cos\u00ec come da quelli considerati pi\u00f9 tradizionalisti.\nLa rielezione a doge e l'abdicazione.\nIn un clima oramai surreale e prossimo alla decadenza Giacomo Maria Brignole fu eletto il 17 novembre 1796 ancora una volta doge genovese, fatto unico nella secolare storia della Repubblica di Genova. Per il momento difficile rifiut\u00f2 ogni tipo di festeggiamento e la conseguente cerimonia d'incoronazione.\nCon un Napoleone Bonaparte sempre pi\u00f9 alle porte occidentali della Repubblica di Genova, la politica del doge Brignole fu improntata tutta sulla neutralit\u00e0 dello stato genovese che non voleva e non doveva unirsi alla coalizione austro-sarda contro la Francia. La situazione cominci\u00f2 a precipitare per il governo dogale con le sempre pi\u00f9 vittoriose battaglie napoleoniche e che inevitabilmente scaten\u00f2 i primi \"seguaci\" tra i rappresentanti nobiliari e tra il popolo genovese. Lo stesso rappresentante di Francia dimorante a Genova, Guillaume-Charles Faipoult, ebbe diretti ordini da Napoleone di seguire gli avvenimenti nella capitale della repubblica. Seguirono nel maggio del 1797 degli arresti di alcuni rivoltosi giacobini che produssero disordini in citt\u00e0 e di fatto oramai divisero gli animi dei Genovesi a favore o contro il sempre pi\u00f9 crescente potere napoleonico. Negli scontri con i giacobini genovesi partecip\u00f2 pure il figlio del doge, Gian Carlo Brignole.\nOramai pressato dalle truppe d'oltralpe, concord\u00f2 coi senatori l\u2019invio di un\u2019ambasceria presso il generale Bonaparte, la quale patteggi\u00f2 l\u2019insediamento di un governo provvisorio con a capo lo stesso doge Giacomo Maria Brignole il 14 giugno 1797, con la finalit\u00e0 di redigere una Costituzione democratica. L\u2019insostenibilit\u00e0, anche psicologica, di passare da un ruolo con connotati principeschi come quello dogale, ossia \"ducale\", ad una moderna figura presidenziale, non tard\u00f2 tuttavia a rendersi evidente.\nDoge e poi presidente \"provvisorio\".\nIn una Repubblica di Genova pressoch\u00e9 annullata dagli avvenimenti napoleonici, la figura dell'ex doge Brignole fu scelta quale rappresentante di un governo provvisorio della neo costituita Repubblica Ligure, il cui potere era concentrato nel ruolo del doge e di dodici senatori, oltre a vari rappresentanti nobiliari filo-francesi e filo-bonapartisti.\nUn titolo quello di doge che venne per\u00f2 abolito il 17 giugno dello stesso anno - dopo le osservazioni mosse dall'avvocato Gaetano Marr\u00e9 di Borzonasca alla Municipalit\u00e0 e al doge in persona - e sostituito con il ruolo corretto e rivisto per il Brignole di \"presidente del governo provvisorio\" della Repubblica Ligure. Mantenne ancora questo ruolo di rappresentante di uno \"stato fantoccio e filo napoleonico\", con sempre maggiore imbarazzo e assentandosi ogni qualvolta possibile, sino al 17 gennaio 1798 quando un Direttorio ne assunse le veci. Nell'agosto del 1798 alcuni rilevanti personaggi dell'ex Repubblica di Genova, definiti \"individui pericolosi\", vennero allontanati dai confini dello stato e tra questi vi furono l'ex-doge Giacomo Maria Brignole, Stefano Rivarola (che non era giacobino), i fratelli Girolamo Serra e Giovanni Battista Serra e il marchese giacobino Gaspare Sauli. Del gruppo, i due Serra si trasferirono a Milano, Giacomo Maria Brignole e Gaspare Sauli a Firenze, Stefano Rivarola nelle sue terre chiavaresi. Prese dimora presso il convento di San Paolino di Firenze dove mor\u00ec il 21 dicembre 1801.\nVita privata.\nSpos\u00f2 Barbara Durazzo da cui ebbe sei figli. Il primogenito Gian Carlo fu ministro delle finanze del Regno di Sardegna dal 1816 al 1824.\nIl palazzo Gio Carlo Brignole a Genova fu di sua propriet\u00e0 fino al 1798."}
{"id": "327895", "revid": "125544021", "url": "https://it.wikipedia.org/wiki?curid=327895", "title": "Canti della Resistenza", "text": "I canti della Resistenza rimandano non solo al ricordo della lotta partigiana, ma richiamano anche un pi\u00f9 ampio concetto di libert\u00e0. Nella memoria collettiva degli italiani, la Resistenza viene identificata con \"Bella ciao\". Altri canti estremamente popolari furono \"Fischia il vento\" e la \"Badoglieide.\"\n\"Bella ciao\".\nLa risalita lungo la Penisola delle truppe alleate e delle formazioni italiane aggregate e l\u2019incontro con i gruppi partigiani ha fatto s\u00ec che la canzone fosse conosciuta anche al Nord e in particolare in Emilia. Considerando il testo, la melodia, il battito delle mani che accompagna il ritornello si notano questi fattori:\nDurante la Resistenza tornano ad essere popolari canti della Prima guerra mondiale come \"Sul ponte di Bassano\", che viene trasformato in \"Sul ponte di Perati, bandiera nera\" dagli alpini della divisione Julia, sulla cui melodia Nuto Revelli scrisse nella primavera del 1944 i versi di \"Piet\u00e0 l'\u00e8 morta\".\n\"Fischia il vento\".\nIl canto pi\u00f9 popolare tra i combattenti partigiani \u00e8 \"Fischia il vento\". Beppe Fenoglio, ne \"Il partigiano Johnny\", definisce quella canzone \"travolgente\", ricordandola come \"una vera e propria arma contro i fascisti\".\nQuesti versi, cantati sulla melodia di una canzone russa di M. Isakovsky e M.Blanter intitolata \"Katju\u0161a\", erano stati, almeno all'inizio, composti da Giacomo Sibilla, partigiano di Oneglia, il quale aveva appreso quel canto nell'estate del 1942 durante la guerra in Unione Sovietica. Dopo l'8 settembre Sibilla, assunto il nome di battaglia \"Ivan\", entra a far parte di una banda partigiana operante nella zona di Imperia e in quel gruppo inizia a strimpellare sulla chitarra la melodia russa sulla quale un altro partigiano, Felice Cascione, medico nella vita civile, compone i primi versi, successivamente rimaneggiati attraverso una serie di passaggi fra compagni partigiani.\nAttraverso il testo di Cascione, una melodia russa che parlava del lontano amore di un soldato impegnato a difendere \"la sua terra e la sua patria\", ma il testo amoroso (\"I meli e i peri erano in fiore / la nebbia scivolava con il fiume / Katyusha scendeva alla riva / all'alta riva rocciosa e scoscesa...\") non si conserva nella versione partigiana italiana. Fischia il vento si trasforma in un inno partigiano che si diffonde nelle zone del Nord Italia.\nAltri canti della Resistenza sono: \"L\u00e0 su quei monti\", \"Piet\u00e0 l'\u00e8 morta\", \"Se non ci ammazza i crucchi\", \"La Brigata Garibaldi\", \"La preghiera del partigiano\", \"Dalle belle citt\u00e0\", \"Badoglieide e\" \"La Guardia Rossa\".\nMusica leggera.\nNel contesto della guerra partigiana alcune canzoni del repertorio leggero assumono un significato del tutto diverso da quello originario. Ricordiamo \"\u00c8 arrivata la bufera\" di Renato Rascel, che nell'intonazione dei partigiani alludeva agli effetti dei bombardamenti americani sulle citt\u00e0 italiane.\nGli alleati, che percorrono la penisola italiana dopo essere sbarcati in Sicilia nel 1943, portano in Italia musiche e melodie nuove, dal jazz allo swing al boogie-woogie.\nGli italiani, dopo un ventennio di Fascismo, respirano \"il vento di libert\u00e0\" portato d'oltreoceano anche attraverso i dischi 78 giri che diffondono le voci e le canzoni di Duke Ellington e Frank Sinatra. Motivi come \"In the mood\", un boogie lanciato negli Stati Uniti dall'orchestra di Glenn Miller, fanno da sfondo alle speranze di una nazione che anela di risorgere dalle miserie delle distruzioni belliche e, con l'arrivo degli alleati, gli italiani si riappropriano del ballo, proibito dalle autorit\u00e0 nel 1940 perch\u00e9 ritenuto poco in sintonia in un momento di cos\u00ec grande gravit\u00e0."}
{"id": "327916", "revid": "37281", "url": "https://it.wikipedia.org/wiki?curid=327916", "title": "Highway to hell", "text": ""}
{"id": "327918", "revid": "83531", "url": "https://it.wikipedia.org/wiki?curid=327918", "title": "Giro dei Paesi Baschi", "text": "Il Giro dei Paesi Baschi (; ; nota fino al 2017 ), \u00e8 una corsa a tappe maschile di ciclismo su strada che si svolge annualmente nei Paesi Baschi, nel nord della Spagna. Dal 2005 al 2008 ha fatto parte del calendario dell'UCI ProTour, dal 2009 \u00e8 inserita nel calendario mondiale UCI/UCI World Tour.\nStoria.\nLa Vuelta al Pa\u00eds Vasco nacque nel 1924 sotto il nome di Gran Premio Excelsior; la prima edizione, risalente all'agosto di quell'anno, si tenne nell'arco di quattro giorni e fu vinta dal francese Francis P\u00e9lissier davanti al fratello Henri P\u00e9lissier. Gi\u00e0 dall'anno dopo divenne Vuelta al Pa\u00eds Vasco. Organizzata fino al 1930 e nel 1935, nel 1936 venne annullata a causa dell'inizio della Guerra civile spagnola.\nUna volta conclusa la guerra, nel periodo tra il 1939 e il 1945 si tennero altre gare a tappe nei Paesi Baschi, il Circuito del Norte e il Gran Premio Ayuntamiento de Bilbao; tuttavia i nomi dei vincitori di queste due prove non rientrano nel palmar\u00e8s ufficiale della Vuelta al Pa\u00eds Vasco. Nel 1952 nacque la Bicicleta Eibarresa (Eibarko Bizikleta), prova a tappe in territorio guip\u00fazcoano che si teneva per\u00f2 non pi\u00f9 in agosto, bens\u00ec in aprile. Nel 1969 la Bicicleta Eibarresa, passata sotto il patrocinio del quotidiano \"La Voz de Espa\u00f1a\", ampli\u00f2 i propri confini e assunse la doppia denominazione di Vuelta al Pa\u00eds Vasco-Bicicleta Eibarresa. Riprendeva cos\u00ec ad esistere, dopo 34 anni, la gara ufficiale dei Paesi Baschi: Jacques Anquetil, all'ultimo successo in carriera, fu il vincitore della prima edizione dopo la ripresa.\nL'unione tra le due gare dur\u00f2 fino al 1973, dal 1974 la corsa divenne soltanto Vuelta al Pa\u00eds Vasco, mantenendo comunque il formato (sei tappe) e la collocazione in calendario (aprile) della Bicicleta Eibarresa. In questi anni si afferm\u00f2 pi\u00f9 volte lo spagnolo Jos\u00e9 Antonio Gonz\u00e1lez: \u00e8 lui a detenere, assieme ad Alberto Contador, il record di successi, quattro. Nel 2005 la corsa \u00e8 entrata a far parte del circuito UCI ProTour, nel 2009 \u00e8 stata invece inserita nel calendario mondiale UCI/UCI World Tour. Proprio nel 2009, a causa dell'annullamento dell'Euskal Bizikleta (gara nata nel 1987 come prosecuzione della Bicicleta Eibarresa), \u00e8 avvenuta una seconda fusione tra le due prove.\nMaglie.\nI leader delle diverse classifiche vestono durante la gara particolari maglie distintive. Dall'edizione 2018 tali casacche sono:\nPercorso.\nDato il carattere montagnoso della regione dei Paesi Baschi, questa corsa presenta poche tappe di pianura, quindi risulta adatta a corridori con buone doti da scalatore: anche se le cime non sono molto alte, spesso le pendenze risultano assai elevate. Si svolge ormai tradizionalmente nell'arco di sei giorni, prende il via il marted\u00ec della prima o della seconda settimana di aprile (in modo da concludersi di domenica) e include generalmente anche una tappa a cronometro.\nAlbo d'oro.\n\"Aggiornato all'edizione 2021.\""}
{"id": "327919", "revid": "1550950", "url": "https://it.wikipedia.org/wiki?curid=327919", "title": "Lingua mancese", "text": "Il mancese o lingua mancese (, \"Manju gisun\"), detta anche lingua manci\u00f9, \u00e8 una lingua tungusa parlata in Cina, nella provincia di Heilongjiang.\nDistribuzione geografica.\nViene parlata dai mancesi, ma \u00e8 in via di estinzione dall'inizio del XX secolo. I mancesi, che sono una delle 56 etnie ufficialmente riconosciute dal governo cinese, si sono da tempo integrati nella cultura del paese e parlano cinese, mentre il mancese \u00e8 caduto in disuso da diverso tempo.\nNel 2007 risultavano 20 locutori in alcuni villaggi dello Heilongjiang.\nClassificazione.\nFa parte del gruppo meridionale delle lingue tunguse, che appartengono alla famiglia delle lingue altaiche.\nSecondo \"Ethnologue\", la classificazione della lingua mancese \u00e8 la seguente:\nStoria.\nIl mancese appartiene alla famiglia delle lingue altaiche ed \u00e8 probabilmente imparentato con il coreano, le lingue mongoliche e le lingue turche.\nProviene dalla lingua degli Jurchi, il popolo della Manciuria progenitore degli stessi manci\u00f9, i cui capi clan fondarono la dinastia J\u012bn degli imperatori che regnarono sulla Cina nord-orientale tra il 1115 ed il 1234.\nIl mancese fu la lingua di corte della dinastia Qing, di origine mancese, che govern\u00f2 sulla Cina dal 1644 al 1911, tuttavia era gi\u00e0 poco usata alla fine del XVII secolo. Documenti ufficiali sono stati redatti fino al 1911 in cinese e mancese e in molti edifici della dinastia Qing si vedono tuttora inscrizioni mancesi.\nPer la sua facilit\u00e0 rispetto al cinese, fu usato da molti traduttori del XVIII e del XIX secolo Per gli studi relativi alla dinastia Qing, la conoscenza del mancese \u00e8 di grande aiuto, soprattutto per quanto riguarda la pronuncia delle parole. Nonostante questo oggi solo pochi sinologi imparano questa lingua, la cui scrittura e grammatica sono relativamente semplici.\nIl mancese nella Cina moderna.\nSecondo una stima effettuata negli anni ottanta, erano rimasti solo 70 mancesi madrelingua su un totale di 10 milioni di mancesi viventi in Cina.\nEsiste comunque un dialetto del mancese, al quale \u00e8 molto simile, che viene parlato da 40.000 individui della minoranza etnica degli Xibe nello Xinjiang. Sono i discendenti della guarnigione manci\u00f9 che venne dislocata in questa zona dopo la conquista del Turkestan da parte dell'esercito Qing. Bench\u00e9 si siano integrati con la popolazione locale hanno conservato la lingua di origine, garantendone la conservazione.\nNella provincia di Liaoning, tra gli anni '80 e gli anni '90, in alcune scuole fu istituito l'insegnamento facoltativo del mancese per scolari delle elementari e delle medie. Tale operazione fu realizzata anche nel distretto autonomo di Xinbin (\u65b0\u8cd3\u6eff\u65cf\u81ea\u6cbb\u7e23) e nella citt\u00e0 di Fushun. Poich\u00e9 mancavano docenti, negli anni '80 sono stati organizzati nel nord-est della Cina seminari per la formazione di insegnanti di mancese.\nQuesti sforzi hanno reso possibile l'insegnamento della lingua ed hanno risvegliato l'interesse dei manci\u00f9 per le proprie tradizioni, l'iniziativa \u00e8 sostenuta anche da alcuni enti locali, per esempio dal governo regionale di Xinbin. Tali campagne sono indirizzate alla salvaguardia del mancese a fini di studio e di ricerca.\nNegli ultimi decenni sono state pubblicate numerose opere in mancese di carattere scientifico, tra cui vocabolari, enciclopedie, grammatiche e libri di testo. Inoltre ad Harbin viene pubblicata la rivista scientifica \"Ricerche di mancese\" (\u6eff\u8a9e\u7814\u7a76), che si occupa esclusivamente delle lingue tunguso-mancesi e della loro scrittura.\nLa situazione del mancese parlato (a parte lo Xibe) pu\u00f2 essere resa dalla traduzione di due paragrafi dell'introduzione del libro \"Xiandai Manyu babai ju\", pubblicato nel 1989.\nMolti degli anziani che negli anni '80 ancora parlavano mancese potrebbero essere deceduti, ma il grande interesse suscitato dalla lingua negli ultimi anni, che ha portato in questi villaggi manci\u00f9 etnologi, linguisti e ricercatori di fiabe popolari, potrebbe contagiare le generazioni pi\u00f9 giovani.\nGrammatica.\n\u00c8 una lingua agglutinante con tracce di armonia vocalica, la distinzione grammaticale viene effettuata con l'anteposizione di suffissi secondari che cambiano in misura minima la radice della parola.\nSistema di scrittura.\nViene scritto mediante l'utilizzo dell'alfabeto manci\u00f9, che fu codificato nel 1599 per volere del capo di un clan jurchen, Nurhaci, modificando l'alfabeto mongolo, che a sua volta si rif\u00e0 all'alfabeto uiguro antico. Quest'ultimo alfbeto deriva da un antico sistema di scrittura Iranico."}
{"id": "327923", "revid": "122261888", "url": "https://it.wikipedia.org/wiki?curid=327923", "title": "Carlino", "text": ""}
{"id": "327927", "revid": "110157", "url": "https://it.wikipedia.org/wiki?curid=327927", "title": "Offenbach am Main", "text": "Offenbach am Main (letteralmente: \"Offenbach sul Meno\") \u00e8 una citt\u00e0 extracircondariale della Germania (Assia) di abitanti ().\n\u00c8 situata nell'area metropolitana Reno-Meno, \u00e8 confinante con Francoforte. Il centro cittadino dista appena sei chilometri dal centro di Francoforte e le due zone urbane sono contigue. Altre citt\u00e0 vicine sono: Magonza (Mainz) e Wiesbaden, la capitale dell'Assia, situate circa 35\u00a0km ad ovest; Hanau, ca. 10\u00a0km ad est e Darmstadt, 30\u00a0km a sud-ovest.\nFino al 1980 la citt\u00e0 era universalmente famosa per i suoi \"Pfeffernuss\", dolcetti speziati, andati poi in disuso.\nEconomia e trasporti.\nLa citt\u00e0 \u00e8 un importante centro di industria, servizi e fiere. \u00c8 conosciuta per la Fiera del cuoio (\"Lederwarenmesse\"), come sede del Servizio meteorologico tedesco (\"Deutscher Wetterdienst\").\nOffenbach \u00e8 servita dalla rete ferroviaria suburbana detta S-Bahn Reno-Meno, un sistema di trasporto efficiente che collega le citt\u00e0 dell'area urbana tra loro e direttamente con il centro di Francoforte.\nGeografia fisica.\nOffenbach \u00e8 situata sulla sponda meridionale del Meno presso un'ansa del fiume: di fronte sulla sponda opposta ci sono i quartieri di Francoforte di Ostend, porto fluviale della citt\u00e0, e Fechenheim. \nA Ovest confina con i quartieri meridionali di Francoforte di Oberrad e l'antico quartiere Sachsenhausen. \nOffenbach \u00e8 circondata da foreste a Sud e a Est, si estende tra i 97 metri s.l.m. - il livello del fiume - e 166 metri nei quartieri meridionali. Il punto centrale intorno a cui si \u00e8 sviluppato il centro urbano era originariamente un castello presso l'argine del fiume, detto Isenburger Schloss. Si trattava di un punto di frontiera tra le citt\u00e0 principali dell'area. \nLe zone confinanti a Nord-Est e a Est sono territori appartenenti alle citt\u00e0 di Maintal e M\u00fchlheim. I centri meridionali di Obertshausen, Heusenstamm e Neu-Isenburg dipendono dal distretto territoriale di Offenbach.\nSport.\nCalcio.\nIl Kickers Offenbach \u00e8 la societ\u00e0 calcistica cittadina. Attualmente milita in \"Regionalliga\", la quarta serie del calcio tedesco."}
{"id": "327930", "revid": "1745361", "url": "https://it.wikipedia.org/wiki?curid=327930", "title": "Istruzione", "text": "Per istruzione si intende \"l'opera svolta per istruire attraverso l'insegnamento [...] e il risultato o frutto di tale attivit\u00e0\", cio\u00e8 \"apprendere [...] una serie di nozioni relative sia a una materia [...] o a un'arte, sia all'esercizio di una particolare attivit\u00e0\". Nel senso pi\u00f9 generico fa riferimento all'aspetto pi\u00f9 scolastico dell'insegnamento. Pu\u00f2 essere pubblica o privata.\nL'idea di armonizzare i sistemi educativi europei nasce fin dall'avvento della Comunit\u00e0 Economica Europea ma inizia a realizzarsi solo negli anni 1990. Nel mondo, l'Organizzazione per la cooperazione e lo sviluppo economico (OCSE) si occupa di dare una valutazione dei sistemi di istruzione nei vari paesi, citt\u00e0 e regioni.\nCicli di istruzione.\nIstruzione superiore.\n \nNel mondo.\nIl diritto all'istruzione \u00e8 quindi uno dei diritti fondamentali della persona, di cui quattro elementi ne definiscono il contenuto fondamentale:\nLa realizzazione del diritto all'istruzione per le donne \u00e8 il pi\u00f9 importante strumento di \"empowerment\" della persona, in quanto la conoscenza, l'esperienza e l'autostima sono necessarie per una piena partecipazione ai processi produttivi. Nonostante questo, l\u2019opportunit\u00e0 di accedere al mondo della scuola \u00e8 ancora preclusa ad un numero elevatissimo di bambine in molti paesi in via di sviluppo Tuttavia, l\u2019istruzione delle donne \u00e8 un passo fondamentale per tali Paesi, al fine del raggiungimento di altri obiettivi (come il controllo delle nascite e la riduzione dell\u2019AIDS) e, in definitiva, per la loro crescita sociale ed economica. Investire nell\u2019istruzione delle bambine \u00e8, in breve, la migliore possibilit\u00e0 di investimento per i Paesi in Via di Sviluppo, poich\u00e9 \u00e8 in grado di favorire non solo le generazioni presenti, ma anche quelle future.\nNonostante i progressi ottenuti da alcuni Stati del mondo in questo settore, infatti, si ricorda come il divario di genere rimanga molto ampio in tante parti del mondo: in alcuni Stati arabi, nell\u2019Africa Sub-Sahariana e nel Sud-Ovest Asiatico. La partecipazione delle ragazze nella scuola primaria \u00e8 sostanzialmente pi\u00f9 bassa rispetto a quella dei ragazzi in 71 Paesi su 175 e quasi due terzi degli analfabeti nel mondo (si stima circa il 64%) \u00e8 costituita da donne. I bambini che non usufruiscono del diritto all\u2019istruzione nel mondo sono principalmente nell\u2019Africa sub-Sahariana (29.8 M) e in Asia Meridionale e Occidentale (12.4 M). Seguono: Asia Orientale e Pacifico (5.1 M), Paesi Arabi (4.8 M), Sud America e Caraibi (2.7 M), Nord America ed Europa Occidentale (1.2 M), Europa Centrale e dell\u2019Est (0.7 M) e infine Asia Centrale (0.3 M).\nIndicatori OCSE per la valutazione dei sistemi educativi.\nOgni anno l'OCSE pubblica un rapporto intitolato \"Uno sguardo all'Educazione: indicatori OCSE\", che \u00e8 basato su un insieme di indicatori statistici, e che vuole essere un aiuto per orientare le politiche nazionali di sviluppo dei sistemi educativi.\nNel seguito, per dare un'idea di cosa possa essere dedotto dal citato rapporto, \u00e8 riportato l'elenco degli indicatori usati nell'indagine del 2008.\nResta sempre valida (nei vari anni di indagine) la suddivisione degli Indicatori in 4 aree tematiche (Capitoli):\nINDICATORI OCSE 2008:\nCapitolo A:\nCapitolo B\nCapitolo C\nCapitolo D\nPer ciascuno degli indicatori sopra elencati, esiste un'ulteriore scomposizione in tavole e grafici che esprimono ulteriori dettagli dell'indagine.\nDati e statistiche.\nQuesto il rapporto UNESCO nel 2010:"}
{"id": "327941", "revid": "767487", "url": "https://it.wikipedia.org/wiki?curid=327941", "title": "Amari (gruppo musicale)", "text": "Gli Amari sono un gruppo pop rock originario della provincia di Udine.\nIl gruppo.\nIl gruppo, formatosi nel 1997, part\u00ec dall'idea dei fondatori, Pasta e Dariella, di ricavare qualcosa di nuovo dall'hip hop.\nI due si costruirono una discreta fama attraverso molti piccoli concerti; conobbero i 21 di Giuann Shadai e pubblicarono con loro \"Il Contingente\" nel 1999. Il gruppo in seguito si allarg\u00f2, includendo il bassista Cero e il dj H. C. Rebel.\nLa fortuna della band arriva con la vittoria nel 2000 delle selezioni regionali per Arezzo Wave, bissata dal successo nazionale alla finale di luglio del 2001.\nAd agosto dello stesso anno pubblicarono per la Riotmaker \"Corporali\", un misto di musica elettronica e post-rock. Grazie alla canzone, lo staff di Arezzo Wave decise di produrre una raccolta di canzoni che usc\u00ec nel 2001 con il titolo di \"Guida Verde\".\nL'anno dopo pubblicano il secondo album: si tratta di \"Apotheke\" (Ondanomala, 2002), registrato a Citt\u00e0 di Castello, dove incontrano il loro futuro producer, ossia Leonardo \"Fresco\" Beccafichi. Nel frattempo entrarono nella band Marcopiano alla chitarra e Carletto Barackus alla batteria. Queste modifiche del set portano ad una serie di concerti indie rock.\nNel 2003 usc\u00ec \"Gamera\", un disco che ripercorre tutti gli stili suonati in passato dal gruppo (folk, elettronica e rap). Nello stesso anno gli Amari parteciparono all'Eurosonic Festival di Groningen (Paesi Bassi).\nIl 27 settembre 2005, dopo tre anni di lavorazione, gli Amari pubblicarono \"Grand Master Mogol\". Questo disco contiene i singoli \"Campo minato\", \"Bolognina revolution\", \"Conoscere gente sul treno\", brani di cui sono realizzati anche i videoclip diretti dal regista danXzen. Anche questo album \u00e8 stato prodotto da Leo Fresco. Inoltre la band si allarga: entra Enri Colibrio alla batteria.\nNell'ottobre 2007 fu pubblicato \"Scimmie d'Amore\", dal quale fu estratto il primo singolo \"Le gite fuori porta\". Nel video della canzone compaiono Frankie hi-nrg mc, Nikki, Mariottide e Diego Perrone della band I Medusa. Nel maggio 2008 usc\u00ec \"30 anni che non ci vediamo\", il secondo singolo estratto dall'album \"Scimmie d'Amore\". Altro singolo estratto fu \"Arpegginlove\".\nDopo un'infinit\u00e0 di date live e con l'ingresso del chitarrista Enrico Berto, giusto due anni dopo, a ottobre 2009, esce l'album \"Poweri\", con la particolarit\u00e0 di contenere per la prima volta canzoni cantate anche in lingua inglese. Questo, insieme ai successivi remix dei brani, permette alla band di raggiungere l'airplay della BBC e le playlist di dj internazionali come Erol Alkan.\nNel 2010 la formazione cambia ancora: Dariella, Pasta e Cero (nucleo storico della band) tornano a collaborare con il loro storico produttore Leo Fresco, nuovamente a Citt\u00e0 di Castello, nel suo nuovo Malkovich Studio. Dopo due anni di lavoro nasce \"Kilometri\". Nell'ottobre 2012 gli Amari hanno caricato sulla loro pagina YouTube il nuovo video di \"Il Tempo Pi\u00f9 Importante\". Si tratta del primo singolo dal loro nuovo album \"Kilometri\", co-prodotto da Fresco, uscito nei primi mesi del 2013. Il videoclip \u00e8 stato diretto da Uolli. Nel febbraio 2013 viene realizzato il video del secondo singolo estratto \"Aspettare, Aspetter\u00f2\".\nA fine 2016 il gruppo torna a registrare presso il Malkovich Studio di Leonardo Beccafichi alias \"Fresco\" a Citt\u00e0 di Castello. Nell'aprile del 2017, dopo un'assenza di quattro anni, viene pubblicato il videoclip del nuovo singolo \"Dinosauro\" sul canale YouTube dell'etichetta discografica Bomba Dischi. Il videoclip \u00e8 stato realizzato da Leonardo Angellotti. Il 30 aprile 2017 la band partecipa al \"Bomba Dischi Festival\", evento tenutosi a Roma, dove presenta in anteprima alcuni dei brani contenuti nel nuovo album.\nSuccessivamente, tramite una diretta Facebook, viene annunciata l'uscita di un secondo singolo, \"Prima Di Partire\", pubblicato in esclusiva su Spotify allo scoccare della mezzanotte del 9 giugno 2017. Il 20 ottobre esce l'ottavo album della band, \"Polverone,\" per l'etichetta romana Bomba Dischi; il disco \u00e8 preceduto dall'uscita il 18 ottobre del terzo singolo estratto, \"Gatti di Polvere\".\nComponenti.\nComponenti precedenti:"}
{"id": "327952", "revid": "729019", "url": "https://it.wikipedia.org/wiki?curid=327952", "title": "Bell XV-15", "text": "Il Bell XV-15 era un convertiplano con motori basculanti. Progettato negli anni settanta dall'azienda statunitense Bell Aircraft Corporation con la designazione Model 301 \u00e8 considerato il primo convertiplano a motori basculanti di successo. La bont\u00e0 del progetto ha portato allo sviluppo dei successivi Bell-Boeing V-22 Osprey e Bell-Agusta BA609, i primi due convertiplani prodotti in serie.\nSviluppo.\nRealizzato come Model 301, l'XV-15 risult\u00f3 da un contratto in comune tra l'US Army e la NASA per lo sviluppo di un convertiplano a rotori basculanti allo standard di produzione basato su una fusoliera tradizionale con carrello retrattile.\nL'XV-15 aveva un impennaggio bideriva e un'ala a sbalzo con gondole rotanti alle estremit\u00e0, ciascuna alloggiante una turboelica azionante una grande elica/rotore. L'ala incorporava inoltre ipersostentatori/alettoni e ipersostentatori;un dispositivo avanzato era costituito dal sistema di aumento della stabilit\u00e0 e del controllo.Ne furono costruiti due esemplari;il primo comp\u00ec un volo stazionario iniziale nel maggio 1977, mentre il secondo complet\u00f2 le prove di transizione completa nel luglio 1979."}
{"id": "327953", "revid": "834", "url": "https://it.wikipedia.org/wiki?curid=327953", "title": "Sem", "text": ""}
{"id": "327957", "revid": "2149966", "url": "https://it.wikipedia.org/wiki?curid=327957", "title": "I briganti (romanzo)", "text": "I briganti \u00e8 un romanzo storico cinese del XV secolo, ambientato nella fase finale della dinastia Song settentrionale (circa 1100 d.C.), composto da 114 capitoli raccolti in 25 volumi e costituisce uno dei quattro grandi romanzi classici cinesi.\nIl titolo originale del romanzo \u00e8 \"Shui-Hu-Chuan\" (cinese tradizionale: \u6c34\u6ef8\u50b3, cinese semplificato: \u6c34\u6d52\u4f20, pinyin: Shu\u01d0h\u01d4 Zhu\u00e0n), letteralmente traducibile come \"Storia in riva all'acqua\", ma pubblicato in Italia come \"I briganti\". \u00c8 noto anche coi nomi: \"Tutti gli uomini sono fratelli\" e \"Le paludi del monte Liang\".\nVi si narra l'avventurosa epopea di una banda di 108 briganti, invincibili in campo aperto, diabolicamente astuti nella guerriglia, temerari nel pericolo, spietati nella vendetta.\nQuesti masnadieri non sono soltanto uomini d'arme e di rapina, ma cavalieri fedeli a un semplice e generoso ideale, che accorrono l\u00e0 dove l'ingiustizia opprime i deboli e gli inermi e ovunque ci sia la corruzione; sempre disposti, tra una battaglia e l'altra a concedersi solennissime sbronze.\nAi funzionari del Celeste Impero sorpresi a leggere questo libro le autorit\u00e0 del tempo sospendevano lo stipendio per molti mesi; e questo accanimento della censura indica abbastanza bene la straordinaria vitalit\u00e0 polemica dell'opera.\n\"I briganti\" sono l'esempio pi\u00f9 famoso di un genere di romanzo cinese che, tra l'eroico e il picaresco, si pu\u00f2 avvicinare alla \"Chanson de geste\" del medioevo occidentale, ed ha schemi narrativi comuni a quelli delle avventure dei \"Cavalieri della Tavola Rotonda\" e di \"Robin Hood\".\nFumetti.\nUna prima versione a fumetti dell'opera venne realizzata dall'artista giapponese Mitsuteru Yokoyama e pubblicata a puntate sul settimanale \"Kib\u00f4 Life\" dal 1967 al 1971, ed in seguito raccolta in 8 volumi dalla casa editrice Ushio di Tokyo.\nMagnus inizia nel 1973 a un fumetto ispirato a \"I briganti\", di cui per\u00f2 riesce a pubblicare intervallati nel tempo solo i primi quattro volumi dei sei previsti.\nEdizioni.\nLe prime traduzioni del romanzo in altre lingue di cui si hanno notizie furono quelle in giapponese, di cui la pi\u00f9 antica risale al 1757. Ne vennero realizzate in seguito altre, la pi\u00f9 famosa delle quali venne pubblicata nel 1805 corredata da stampe realizzate dal famoso artista Hokusai, che riscosse un enorme successo di vendite. Nel 1827 un editore commission\u00f2 all'incisore Kuniyoshi Utagawa una serie di stampe raffiguranti i 108 personaggi della storia. Queste stampe, pubblicate tra il 1827 ed il 1830, resero l'autore famoso e sono ancora oggi considerate tra i migliori lavori del genere.\nUna delle prime traduzioni in inglese dell'opera fu quella della scrittrice statunitense Pearl S. Buck, pubblicata nel 1933 con il titolo \"All Men Are Brothers\". Nonostante essa contenga molte imprecisioni sui nomi dei personaggi, viene tuttavia considerata importante per la diffusione negli USA della conoscenza di questo lavoro letterario.\nLa prima traduzione parziale del romanzo in lingua italiana venne eseguita da Alfonso Andreozzi e pubblicata a Firenze nel 1883 con il titolo \"Il dente di Budda\". Per vedere la prima edizione italiana dell'intero romanzo con il titolo \"I briganti\" (tradotto non dall'originale cinese ma dall'edizione tedesca) bisogner\u00e0 attendere il 1956. \nLa nuova edizione integrale \u00e8 stata curata da Luni Editrice nel 2015."}
{"id": "327963", "revid": "12582", "url": "https://it.wikipedia.org/wiki?curid=327963", "title": "Pratamona", "text": ""}
{"id": "327965", "revid": "4711", "url": "https://it.wikipedia.org/wiki?curid=327965", "title": "Bergen Belsen", "text": ""}
{"id": "327970", "revid": "697352", "url": "https://it.wikipedia.org/wiki?curid=327970", "title": "I briganti", "text": ""}
{"id": "327971", "revid": "98056212", "url": "https://it.wikipedia.org/wiki?curid=327971", "title": "Rhegium", "text": ""}
{"id": "327974", "revid": "339392", "url": "https://it.wikipedia.org/wiki?curid=327974", "title": "San Gerolamo", "text": ""}
{"id": "327975", "revid": "6923", "url": "https://it.wikipedia.org/wiki?curid=327975", "title": "Maria Walliser", "text": "Negli anni ottanta \u00e8 stata una delle pi\u00f9 vittoriose sciatrici del Circo bianco femminile e, assieme alle connazionali Vreni Schneider, Michela Figini ed Erika Hess, ha dominato in quel periodo la Coppa del Mondo, competizione di cui la sciatrice ha vinto due edizioni consecutive, nel 1986 e nel 1987.\nLe discipline in cui ha primeggiato sono state la discesa libera, il supergigante e lo slalom gigante, vincendo in Coppa del Mondo 25 volte in carriera, comprese due vittorie in combinata. Ha conquistato anche una medaglia d'argento e due di bronzo ai Giochi olimpici invernali, tre medaglie d'oro e una di bronzo ai Campionati mondiali e quattro Coppe del Mondo di specialit\u00e0.\nBiografia.\nStagioni 1981-1983.\nLa sciatrice del Canton San Gallo ottenne il suo primo piazzamento in carriera in occasione della discesa libera di Coppa del Mondo disputata a Val-d'Is\u00e8re il 3 dicembre 1980, piazzandosi al 9\u00ba posto, e nella stessa stagione colse a Zwiesel, l'8 febbraio in combinata, il suo primo podio nel circuito (2\u00aa).\nEsord\u00ec ai Campionati mondiali in occasione della rassegna iridata di Schladming 1982, in cui si classific\u00f2 12\u00aa nella discesa libera e 11\u00aa nella combinata; nella stagione successiva in Coppa del Mondo ottenne cinque podi con due vittorie (tra le quali la prima in carriera nella discesa libera di Meg\u00e8ve del 21 gennaio) e si classific\u00f2 al 5\u00ba posto nella classifica generale e al 2\u00ba in quella di discesa libera, sopravanzata di 9 punti dalla vincitrice Doris De Agostini.\nStagioni 1984-1986.\nDebutt\u00f2 ai Giochi olimpici invernali a , dove vinse la medaglia d'argento nella discesa libera e non port\u00f2 a termine lo slalom gigante; nella stessa stagione in Coppa del Mondo vinse la sua prima coppa di cristallo di specialit\u00e0, nella discesa libera con un punto di vantaggio su Irene Epple, si classific\u00f2 all'8\u00ba posto nella classifica generale e sal\u00ec cinque volte sul podio, con due vittorie.\nL'anno dopo in Coppa del Mondo i suoi podi furono undici, ma con una sola vittoria; in classifica generale fu 3\u00aa e in quella di discesa libera 2\u00aa, a 34 punti di distanza dalla vincitrice Michela Figini. Sempre nel 1985 partecip\u00f2 ai Mondiali di Bormio, durante i quali ottenne il 6\u00ba posto nella discesa libera e l'8\u00ba nello slalom gigante. Nel 1985-1986 vinse la sua prima Coppa del Mondo generale (con 45 punti di vantaggio sulla seconda, Erika Hess) e la sua seconda Coppa di discesa libera (superando Katrin Gutensohn di 5 punti); vinse anche la classifica di combinata, che all'epoca non prevedeva l'assegnazione di alcun trofeo, e totalizz\u00f2 quattordici podi con sei vittorie.\nStagioni 1987-1988.\nNella stagione 1986-1987 biss\u00f2 il successo nella classifica generale, ottenendo 7 punti in pi\u00f9 di Vreni Schneider, e vinse le sue ultime due Coppe di specialit\u00e0, nel supergigante (25 furono i punti di distacco della seconda classificata, Catherine Quittet) e nello slalom gigante (a pari merito con la Schneider); i suoi podi quell'anno furono quindici (sette le vittorie) e si classific\u00f2 anche al 2\u00ba posto sia nella classifica di discesa libera (battuta di tre punti dalla Figini), sia in quella di combinata (superata da Brigitte Oertli per cinque punti). Nello stesso anno vinse anche due medaglie d'oro (nella discesa libera e nel supergigante) e una di bronzo (nello slalom gigante) ai Mondiali di Crans-Montana.\nNella stagione 1987-1988 la Walliser non riusc\u00ec a ripetere i successi degli anni precedenti in Coppa del Mondo; ottenne tre podi (due le vittorie) e chiuse al 7\u00ba posto nella classifica generale. Invece ai XV Giochi olimpici invernali di , sua ultima presenza olimpica, vinse ancora due medaglie, entrambe di bronzo, nello slalom gigante e nella combinata; si classific\u00f2 inoltre 4\u00aa nella discesa libera e 6\u00aa nel supergigante.\nStagioni 1989-1990.\nNel 1989 disput\u00f2 i suoi ultimi Mondiali e nella rassegna iridata di Vail conquist\u00f2 la medaglia d'oro nella discesa libera; si piazz\u00f2 poi al 4\u00ba posto sia nel supergigante, sia nello slalom gigante. In Coppa del Mondo quell'anno torn\u00f2 a competere ai vertici: ottenne dieci podi, con tre vittorie, e si classific\u00f2 2\u00aa sia nella classifica generale (ma superata dalla Schneider di oltre cento punti), sia in quella di discesa libera (superata dalla Figini di 34 punti).\nLa sua ultima stagione agonistica, 1989-1990, la vide ancora vincere due gare in Coppa del Mondo (l'ultima il 13 gennaio a Haus in discesa libera) e salire sul podio complessivamente in cinque occasioni (l'ultima fu il 3\u00ba posto nel supergigante di M\u00e9ribel dell'11 febbraio). In classifica generale fu 4\u00aa e l'ultimo piazzamento della carriera della Walliser fu il 7\u00ba posto ottenuto nel supergigante di Coppa del Mondo disputato a \u00c5re il 16 marzo.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nGS = slalom gigante\nKB = combinata"}
{"id": "327978", "revid": "1305772", "url": "https://it.wikipedia.org/wiki?curid=327978", "title": "Manetta", "text": ""}
{"id": "327979", "revid": "48344", "url": "https://it.wikipedia.org/wiki?curid=327979", "title": "Bhagavad gita", "text": ""}
{"id": "327983", "revid": "124123", "url": "https://it.wikipedia.org/wiki?curid=327983", "title": "Nicolas Frantz", "text": "Professionista dal 1922 al 1934, vinse due volte il Tour de France e dodici titoli nazionali.\nCarriera.\nLa corsa che lo rese famoso fu il Tour de France del quale ha vinto due edizioni, quella del 1927 e quella del 1928. Partecip\u00f2 in totale a sei edizioni del Tour e, oltre alle due vittorie, arriv\u00f2 secondo nelle edizioni del 1924 e del 1926, quarto in quella del 1925 e quinto in quella del 1929. In totale vinse venti tappe.\nNella edizione del 1928 indoss\u00f2 la maglia gialla per tutta la corsa, cosa riuscita fino ad allora solo a Ottavio Bottecchia. Nel corso della diciannovesima tappa, a 100\u00a0km dall'arrivo, gli si ruppe il telaio della bicicletta, ma riusc\u00ec comunque a concludere la tappa utilizzando una bicicletta da donna.\nTra le sue vittorie anche i dodici consecutivi Campionati del Lussemburgo e un secondo ed un terzo posto ai Campionati del mondo.\nDopo il suo ritiro divenne direttore sportivo ed ebbe ai suoi ordini Charly Gaul."}
{"id": "327988", "revid": "1226", "url": "https://it.wikipedia.org/wiki?curid=327988", "title": "Cover song", "text": ""}
{"id": "327990", "revid": "8911", "url": "https://it.wikipedia.org/wiki?curid=327990", "title": "Diritto Privato", "text": ""}
{"id": "327991", "revid": "1833487", "url": "https://it.wikipedia.org/wiki?curid=327991", "title": "Cascinazza", "text": "Cascinazza (\"Cassinazza\" o \"Casin\u00e0scia\" in dialetto milanese) \u00e8 una frazione di Robecco sul Naviglio, comune della provincia di Milano, di 750 abitanti, distante dal centro del comune di appartenenza circa 3\u00a0km in direzione Sud, eguale distanza che la separa dalla citt\u00e0 di Abbiategrasso.\nLa frazione \u00e8 prevalentemente residenziale, anche se molte sono le attivit\u00e0 rurali ancora oggi svolte nelle numerose cascine che la circondano. La verde campagna che la circonda fa parte del Parco del Ticino. Cascinazza si trova sul percorso dell'antica \"Strada Mercatorum\", la via dei mercanti che correva lungo la sponda est del Ticino. Ancora oggi la strada locale ricalca il tracciato sul terrazzamento sovrastante la vallatta e si raggiunge la vicina frazione di Casterno con una serie di sali e scendi, in uno scenario quasi collinare.\nStoria.\nLa storia del piccolo borgo della Cascinazza (toponimo molto diffuso nell'area padana, da non confondersi per esempio con la Cascinazza di Buccinasco, monastero benedettino), si deve indubbiamente far risalire all'epoca medioevale, a cui risalirebbero non solo alcuni reperti murari ritrovati, ma anche il nome stesso della frazione, che farebbe riferimento all'unica cascina presente nel territorio della frazione a quell'epoca.\nNella vallata di Cascinazza si trova l'impianto di depurazione delle acque gestito dal Consorzio di Tutela Ambientale del Magentino (TAM), che tratta le acque di una trentina di comuni del sud-ovest Milanese.\nNel novembre 2009, \u00e8 stato inaugurato un innovativo impianto a biomassa/fotovoltaico, per la produzione di energia e acqua calda, presso l'azienda agricola \"I Leprotti\" che svolge anche attivit\u00e0 didattiche e di B&amp;B. Nella campagna circostante da alcuni anni sono sorti diversi B&amp;B e agriturismi.\nArchitetture religiose.\nChiesa di San Bernardo.\nDi un oratorio dedicato a San Bernardo alla Cascinazza di Robecco sul Naviglio, si hanno notizie per la prima volta da una relazione del 1567 di Padre Leonetto Clavionio, relatore apostolico e vicario per conto di San Carlo Borromeo, il quale viene personalmente a visitare il luogo il 1\u00ba aprile del 1570 (dopo aver sostato a Robecco e prima ancora a Corbetta), constatando la necessit\u00e0 di eseguire dei lavori per la ristrutturazione dell'edificio.\nI lavori incominciarono per\u00f2 solo nel 1605, sotto il patrocinio del cardinale Federico Borromeo, successore di San Carlo sulla cattedra episcopale milanese. L'opera, finanziata dagli abitanti del borgo e dal feudatario locale, il nobile Baldasarre Casati, viene completata nel 1641, anno in cui la chiesa viene benedetta ed ufficialmente riaperta al culto.\nAltri lavori di restauro interni alla struttura, si compirono nel 1725 quando l'abate Giovanni Battista Casati, discendente della nobile famiglia feudataria, fece restaurare una tavola raffigurante la Madonna in trono con Ges\u00f9 Bambino, attorniata dai Santi Paolo e Bernardo, opera del XV secolo che ancora oggi si pu\u00f2 ammirare sull'altare della chiesetta.\nLa struttura, a parte alcune varianti strutturali modificate nel Settecento, \u00e8 rimasta da allora pressoch\u00e9 la stessa del progetto originale, con una facciata lievemente mossa da lesene e riquadrature sul modello della Chiesa di San Sebastiano a Corbetta. Lungo tutta la superficie esterna, si alternano in un gioco di luci ed ombre il bianco dell'intonaco ed il colore rosso scuro dei mattoni a vista che compongono anche il piccolo campanile, dotato di una sola campana.\nCascinazza fa parte della millenaria Parrocchia di Casterno, insieme all'altra frazione di Robecco, Carpenzago. Negli ultimi anni, con l'avvicendarsi del parroco, nella chiesetta della frazione non viene pi\u00f9 celebrata la messa se non in qualche sporadica occasione."}
{"id": "327995", "revid": "2051122", "url": "https://it.wikipedia.org/wiki?curid=327995", "title": "Anti (divinit\u00e0)", "text": "Anti \u00e8 una divinit\u00e0 egizia appartenente alla religione dell'antico Egitto. Era originario di Anteopoli, citt\u00e0 posta nel 18\u00ba nomo dell'Alto Egitto.\nIl dio-falco Anti, detto \"quello con gli artigli\" \u00e8 una delle tante forme sotto cui veniva adorato Horo ed infatti, talvolta, era rappresentato con il glifo\nG10\ncome ad esempio nel nomen di Ankhkhau, sovrano della VI dinastia.&lt;br&gt;\nUno dei suoi epiteti era:\n T34-n:m-t:Z4-D54 \n\"Nemty, l'errante, colui che viaggia\" ed in questa forma era adorato nel 12\u00ba distretto dell'Alto Egitto (Montagna della vipera)\nCompagna di Anti era Giufit (o Djufyt)\nN26:R12-f:Z4*t o N26:f:R12-t:t\n\"colei della montagna della vipera\""}
{"id": "327996", "revid": "14149", "url": "https://it.wikipedia.org/wiki?curid=327996", "title": "Cooperativa", "text": ""}
{"id": "328002", "revid": "287204", "url": "https://it.wikipedia.org/wiki?curid=328002", "title": "Labirinto di morte", "text": "Labirinto di morte (\"A Maze of Death\") \u00e8 un romanzo di fantascienza dello scrittore Philip K. Dick pubblicato nel 1970. Il libro era originariamente intitolato \"The Name of the Game is Death\".\nTrama.\nIl romanzo verte sulla colonizzazione del pianeta Delmak-O da parte di un gruppo eterogeneo composto da quattordici persone. Tutto procede bene fino a che s'interrompono i contatti col satellite delle comunicazioni; l'evento taglia fuori i quattordici individui da ogni contatto con l'esterno lasciandoli abbandonati a s\u00e9 stessi, soli sullo sconosciuto pianeta alieno. \nIn questo ambiente ostile e allucinato i personaggi vengono uccisi ad uno ad uno, i sopravvissuti diventano sempre pi\u00f9 paranoici e cominciano a sospettare l'uno dell'altro, la scoperta di strane strutture e bizzarri oggetti alieni non migliora la situazione.\nTemi.\nReligione.\nUno degli aspetti principali del romanzo \u00e8 la teologia artificiale (un misto di gnosticismo, neoplatonismo e Cristianesimo) condivisa da tutti i personaggi. Il testo religioso di riferimento \u00e8 un libro chiamato \"Come sono risorto da morte nel mio tempo libero e come potete farlo anche voi\" (\"How I Rose from the Dead in My Spare Time and So Can You\") di A.J. Specktowsky, un \"grande teologo comunista del XXI secolo\".\nQuesto particolare sistema teologico descrive un universo governato da quattro distinte divinit\u00e0. Il Demiurgo (\"Mentufacturer\") rappresenta l'istanza creatrice, il Distruttore-Di-Forme (\"Form-destroyer\") simboleggia la morte e l'entropia, l'Intercessore (\"Intercessor\") controlla il destino delle persone e Colui-Che-Cammina-in-Terra (\"Walker-on-Earth\") \u00e8 una manifestazione divina che interviene nelle loro vite. La \"tinca\", antico abitante di Delmak-O (una massa gelatinosa vivente che d\u00e0 risposte oracolari) \u00e8, per lo scrittore, un codice cifrato di Cristo. La preghiera raggiunge la divinit\u00e0 solo se viene trasmessa elettronicamente e i favori vengono concessi in base alla propria buona condotta.\nAnalogie con altri romanzi.\nAnche i romanzi \"Il disco di fiamma\" (1955), \"In senso inverso\" (1959) e \"Ubik\" (1969) affrontano il tema della \"realt\u00e0\" dal punto di vista soggettivo dei diversi personaggi.\nIn \"Follia per sette clan\" (1964) gran parte della storia si svolge su Alfa III M2, una ex colonia terrestre adibita a ricovero psichiatrico che diventa una vera e propria societ\u00e0 dopo l'abbandono del personale medico a seguito di una guerra interstellare.\nLa religione gioca un ruolo fondamentale anche ne \"L'occhio nel cielo\" (1957), \"La svastica sul sole\" (1962), \"Guaritore galattico\" (1969) e la trilogia di Valis: \"Valis\" (1981), \"Divina invasione\" (1981) e \"La trasmigrazione di Timothy Archer\" (1982).\nLe difficolt\u00e0 della colonizzazione spaziale e la relativa risposta umana sono affrontati in \"Noi marziani\" (1962) e \"Le tre stimmate di Palmer Eldritch\" (1966).\nElementi autobiografici.\nIl viaggio allucinante di Maggie Walsh dopo la morte (descritto nel capitolo 11) \u00e8 basato sulla personale esperienza di Dick con l'LSD (sostanza che assunse solo rarissime volte). Il fatto viene esplicitamente indicato nella premessa al libro e trova conferma in una lettera del 1974 dove si ritrova una dettagliata descrizione delle sue visioni avvenute in seguito all'assunzione di questa sostanza stupefacente."}
{"id": "328005", "revid": "590", "url": "https://it.wikipedia.org/wiki?curid=328005", "title": "Jhoannes Defuk", "text": ""}
{"id": "328006", "revid": "1934238", "url": "https://it.wikipedia.org/wiki?curid=328006", "title": "World Rugby", "text": "World Rugby \u00e8 l'organismo di governo del rugby a 15 e a 7 nel mondo; regola i rapporti tra le federazioni nazionali e organizza i principali tornei di valore mondiale ed i Tour internazionali di rugby a 15.\nNato nel 1886 come International Rugby Football Board, nome successivamente cambiato in International Rugby Board nel 1997, ha la sua denominazione attuale dal 19 novembre 2014.\nDal 6 ottobre 1997 \u00e8 inoltre membro affiliato e riconosciuto del Comitato Olimpico Internazionale.\nIl presidente di World Rugby \u00e8, a partire dal 1\u00ba luglio 2016, il britannico Bill Beaumont.\nGli uffici amministrativi si trovano all'8-10 di Pembroke Street, a Dublino.\nStoria.\nFino al 1885 le regole del Rugby venivano create dalla federazione inglese, dato che fu la prima federazione a nascere. Per\u00f2, dopo una meta contestata in una partita internazionale tra la Scozia e l'Inghilterra, che l'Inghilterra si attribu\u00ec dato che era lei che faceva le leggi, la Scozia si rifiut\u00f2 di giocare ancora con l'Inghilterra e cre\u00f2, insieme al Galles e all'Irlanda, la International Rugby Football Board. L'Inghilterra non volle prendere parte all'organizzazione, perch\u00e9 richiedeva la rappresentanza principale avendo pi\u00f9 club, che per\u00f2 non le veniva concessa. Inoltre la federazione inglese non volle riconoscere l'IRFB come la legislatrice del gioco del Rugby. Questo port\u00f2 all'allontanamento delle nazioni membri dall'Inghilterra finch\u00e9 questa non decise di entrare nel Board, cosa che avvenne nel 1890.\nIn quell'anno, grazie ad un arbitrato, viene trovato un compromesso che permette il rientro dell'Inghilterra. Il giudice Lord Kingsburgh e il presidente della Football Association calcistica vengono nominati di comune accordo per trovare una soluzione. All'Inghilterra verranno assegnati 6 voti e 2 ciascuno alle altre 3.\nIn questo modo l'Inghilterra non potr\u00e0 cambiare i regolamenti da sola, ma neppure le altre squadre potranno farlo senza che l'Inghilterra ne sia favorevole.\nNel 1893, la IRFB dovette affrontare il problema di scegliere tra il dilettantismo e il professionismo, e questo fu il periodo del cosiddetto \"grande scisma\". Dopo che in Irlanda del Nord venne introdotta la classe lavorativa al gioco, i club iniziarono a pagare un indennizzo per il \"tempo perso\" ai giocatori per la perdita dello stipendio del sabato. La Cumberland County Union inoltre protest\u00f2 perch\u00e9 un altro club usava incentivi economici per tentare i suoi giocatori, cos\u00ec la IRFB condusse un'inchiesta al riguardo, ma i club del Lancashire e dello Yorkshire minacciarono il Board dicendo che qualunque condanna avrebbe portato i club a uscire dall'IRFB. In effetti il dibattito sugli indennizzi port\u00f2 i 22 club dello Yorkshire e del Lancashire a formare la Northern Rugby Union, rappresentante uno sport conosciuto ancora oggi come Rugby League Football.\nPare che verso la fine degli anni '50 vennero presentate all'IRFB le prime idee di un campionato mondiale, dopo la nascita dell'analogo torneo di Rugby League. Ma fu solo nei primi anni '80 che venne presentata una proposta di campionato mondiale su una delle Isole Britanniche. Poi, nel 1983, entrambe le federazioni neozelandese e australiana si proposero come ospitanti per un torneo del genere. L'anno dopo il Board commission\u00f2 uno studio per la fattibilit\u00e0 della cosa, e l'anno successivo si vot\u00f2 per la creazione del torneo, nell'assemblea tenuta a Parigi. Il voto decisivo spettava alla federazione sudafricana, e questa vot\u00f2 a favore, anche se sapeva che il suo voto sarebbe stato annullato. Per\u00f2 nel voto successivo gli inglesi e i gallesi cambiarono il proprio voto e venne deciso di creare il torneo mondiale per 10 voti a 6.\nIl 19 novembre 2014 l'IRB annunci\u00f2 ufficialmente il cambiamento di nome. Il Board diventer\u00e0 World Rugby.\nSovvenzioni.\nL'IRB ha recentemente concesso una sovvenzione di 18 milioni e mezzo circa di sterline in tre anni per le nazioni del secondo livello, ovvero il Canada, gli Stati Uniti, il Giappone, la Romania, le Figi, Samoa e Tonga. Anche l'Argentina ricevette un appoggio ulteriore per mantenere il primo livello. Il denaro, ottenuto con gli introiti delle Coppe del Mondo, venne concesso dopo un rapporto commissionato dall'IRB che dimostrava notevoli differenze tra le nazioni del primo livello e quelle del secondo. La succitata sovvenzione venne concessa in aggiunta ai 10-12 milioni di sterline concesse per le spese delle concessioni e dei tornei. L'IRB si dedic\u00f2 principalmente a tre aree di infrastrutture, unit\u00e0 ad alte prestazioni e competizioni oltre confine. Infatti, nel 2006 vennero istituite tre nuove competizioni internazionali tra squadre di secondo livello:\nNell'aprile 2006 venne annunciato, inoltre, che le nazioni del terzo livello, Georgia, Portogallo, Tunisia e Russia, sarebbero state le nazioni chiave degli investimenti nei tre anni successivi. Il programma era stato creato per aumentare la competizione nel rugby internazionale.\nStruttura.\nAttuale organizzazione.\nConsiglio Generale.\nAd aprile 2020 il Consiglio della Word Rugby \u00e8 composto da 52 membri (compreso il presidente senza diritto di voto) provenienti da 18 federazioni nazionali e 6 confederazioni continentali che si incontrano due volte l'anno nell'assemblea generale. A intervalli regolari si tengono anche assemblee regionali.\nTra le federazioni nazionali:\nUn presidente ed un vicepresidente vengono scelti all'interno dei membri del consiglio; attualmente questi incarichi sono ricoperti da Bill Beaumont (Inghilterra) e Bernard Laporte (Francia)\nComitato esecutivo.\nAl fine di garantire una maggiore funzionalit\u00e0 dell'organismo, viene creato un comitato esecutivo con il compito di controllo generale delle attivit\u00e0 e del bilancio della World Rugby. Fanno parte di questo il presidente e il vicepresidente del Consiglio Generale, nove membri eletti (di cui due indipendenti) e il direttore generale.\nSono presenti anche delle speciali commissioni che analizzano questioni particolari come nuovi regolamenti, bilancio, rapporti con le confederazioni continentali, lotta al doping o rugby femminile. \nRegole.\nLe regole del rugby sono controllate da un Comitato Regolatore, stabilito dal Consiglio IRB. Il presidente del comitato \u00e8 Bill Beaumont. Le Regole del Gioco vengono formulate dall'IRB, e poi fatte circolare nelle federazioni nazionali. Le regole ufficiali del gioco vengono scritte in inglese, francese, russo e spagnolo. Ci sono differenze per il rugby under-19 e per quello a 7. Esistono 21 regole in totale e queste spaziano dalle definizioni e dalle idoneit\u00e0 alle pubblicit\u00e0, alla disciplina, fino all'anti-doping e a diversi altri settori. L'IRB inoltre approva le attrezzature, che vengono esaminate con un Test di approvazione IRB.\nAnti-doping.\nL'IRB rispetta le leggi del WADA e il programma anti-doping dell'IRB include test a tutti i livelli, giovanili, a 7 e a 15. I test vengono fatti durante le competizioni negli eventi organizzati dal Board, piuttosto che fuori dalle competizioni. Nel 2003, anno della Coppa del Mondo, le federazioni membri dell'IRB realizzarono circa 3000 test anti-doping. \"Keep Rugby Clean\" (Manteniamo Pulito il Rugby) \u00e8 il messaggio della campagna lanciata dal Manager dell'IRB Anti-Doping Manager Tim Ricketts. Il programma \u00e8 appoggiato anche da giocatori del livello di Brian O'Driscoll\nClassifiche mondiali.\nL'IRB pubblica e produce le Classifiche Mondiali delle squadre nazionali maschili di rugby a 15. L'idea venne lanciata nell'ottobre del 2003 all'inizio della Coppa del Mondo in Australia, anche se gi\u00e0 da anni era tenuta ufficiosamente in considerazione il ranking del sito internet \"Planet-Rugby\". Le classifiche sono calcolate usando un sistema di Scambio di Punteggi, in cui le nazioni prendono punti alle altre a seconda del risultato delle partite. Diversi anni di ricerche portarono allo sviluppo basico del sistema di classifiche usando un database esteso di partite internazionali a partire dall'anno 1871.\nL'affidabilit\u00e0 del sistema \u00e8 assicurata in diverse maniere, che includono la previsione della forza corrente e segue gli stati di forma. Il sistema prende in considerazione anche il vantaggio di giocare in casa, grazie al quale alla squadra che gioca in casa vengono aggiunti tre punti, che ovviamente porterebbero meno vantaggi in caso di vittoria e pi\u00f9 svantaggio in quello di sconfitta. In caso di risultati molto sorprendenti, c'\u00e8 comunque un numero massimo di movimenti nella classifica che ogni nazione pu\u00f2 ottenere da una sola partita.\nSe una nazione non dovesse partecipare a partite per un numero di anni tale che la portasse ad essere considerata inattiva, e quindi ad essere esclusa dalle classifiche, quando tornasse ad essere attiva, riprenderebbe il punteggio che aveva quando venne esclusa. Se una nazione si dovesse unire a un'altra o dovesse dividersi, verrebbe ereditato il punteggio pi\u00f9 alto.\nAl momento ogni tipo di partita internazionale ha lo stesso valore per la classifica, indipendentemente se valgano per qualche competizione o siano semplici amichevoli. L'unica eccezione \u00e8 rappresentata dalla finale della Coppa del Mondo.\nRiconoscimenti e premi.\nGli \"IRB Awards\" sono un evento annuale che premia i maggiori successi del rugby. Gli awards iniziarono ad essere consegnati nel 2001. L'ultima cerimonia venne tenuta a Parigi il 27 novembre 2005. Vennero consegnati 13 premi, tra cui quelli per il miglior giocatore, per il miglior allenatore, per il miglior presidente, per la miglior nazionale, per il supporto al gioco, allo spirito e allo sviluppo del rugby. Generalmente i premi, almeno quelli annuali, vengono dominati dalla nazione che pi\u00f9 si \u00e8 affermata durante l'anno, come la Francia nel 2002, l'Inghilterra nel 2003, il Sudafrica nel 2004, la Nuova Zelanda nel 2005, e cos\u00ec via. Nelle categorie di premi che hanno candidati, questi vengono scelti dai giuria indipendente, che \u00e8 formata da diversi ex giocatori di livello internazionali, con un totale complessivo, ad esempio nel 2005, di 503 presenze in nazionale. I giurati per quell'anno furono Fran\u00e7ois Pienaar, Michael Jones, Gavin Hastings, Jonathan Davies, Dan Lyle, Federico Mendez e gli ex-Giocatori dell'Anno Fabien Galthi\u00e9 e Keith Wood, ed anche John Eales.\nNel 2006 l\"'IRB Hall of Fame\" fu creata per grandi successi e coi contributi speciali dei giocatori, degli allenatori, degli amministratori, degli arbitri, delle istituzioni e di altri personaggi. La \"Hall of Fame\" venne inaugurata durante gli IRB Awards del 2006 e i primi ad entrarvi sono stati William Webb Ellis e la Rugby school.\nAssociazioni continentali.\nWorld Rugby ha sei ramificazioni continentali autonome: Rugby Europe, Asia Rugby, Rugby Afrique, Oceania Rugby, Rugby Americas North (Nord-Centro America e Caraibi) e Sudam\u00e9rica Rugby.\nPresenza nei media.\nPer promuovere il rugby nel mondo, l'IRB produce e trasmette, via tv e via radio, \"Total Rugby\", un programma di trenta minuti che, dal 2005, si occupa a 360\u00b0 del mondo della palla ovale."}
{"id": "328009", "revid": "339392", "url": "https://it.wikipedia.org/wiki?curid=328009", "title": "Monte Olimpo", "text": ""}
{"id": "328010", "revid": "339392", "url": "https://it.wikipedia.org/wiki?curid=328010", "title": "Mounted Police", "text": ""}
{"id": "328014", "revid": "72396", "url": "https://it.wikipedia.org/wiki?curid=328014", "title": "Neve e Gliz", "text": ""}
{"id": "328015", "revid": "187520", "url": "https://it.wikipedia.org/wiki?curid=328015", "title": "Terza Posizione (movimento politico)", "text": "Terza Posizione \u00e8 stato un movimento neofascista eversivo italiano fondato a Roma, nel 1978, da Giuseppe Dimitri, Roberto Fiore e Gabriele Adinolfi e rimasto attivo fino al 1982.\nNato dalle ceneri dell'organizzazione giovanile Lotta Studentesca, Terza Posizione si propose come movimento nazional-rivoluzionario di rottura nei confronti delle logiche dell'estrema destra del periodo, dichiarandosi equidistante sia dal comunismo che dai modelli della destra reazionaria, capitalista e imperialista.\nIl simbolo che venne adottato da Terza Posizione si ispirava alla runa Wolfsangel, termine tedesco che sta a significare il \"dente di lupo\" che in passato apparteneva anche alla Panzer-Division \"Das Reich\". In origine il simbolo sembra derivi da un antico talismano utilizzato per preservare dagli attacchi dei lupi o anche, al contrario, ad indicare lo stesso \"lupo.\"\nStoria.\nGli inizi: Lotta Studentesca.\nLa perdita di consenso tra i giovani di destra del Movimento Sociale Italiano che, intorno alla met\u00e0 degli anni settanta, sospeso su generiche posizioni anticomuniste, aveva perso gran parte della sua capacit\u00e0 attrattiva nei confronti delle fasce pi\u00f9 giovanili, apr\u00ec un varco nell'area politicamente pi\u00f9 a destra che venne in qualche modo colmato con la nascita di diverse entit\u00e0 politiche extraparlamentari.\nNel 1976, con Ordine Nuovo e Avanguardia Nazionale oramai disciolte per decreto parlamentare, questo clima di desertificazione nella destra giovanile si estese anche all'area delle organizzazioni extraparlamentari. Da queste premesse, nel mese di febbraio di quell'anno, nella \"Libreria Romana\" gestita da Walter Spedicato, gi\u00e0 militante del Movimento Studentesco della facolt\u00e0 di Giurisprudenza della Sapienza, si tennero una serie di riunioni che videro la partecipazione, tra gli altri, di tre attivisti neofascisti romani: Gabriele Adinolfi, Giuseppe Dimitri e Roberto Fiore. Fortemente influenzati dal pensiero di Franco Freda, amico e testimone di nozze di Spedicato, il risultato di quegli incontri fu la nascita di un nuovo movimento, inizialmente nato con l'intenzione di reclutare ed organizzare militanti al fine della lotta contro i due imperialismi degli USA e dell'URSS (da qui \u201cTerza Posizione\u201d).\nA met\u00e0 strada tra il MSI, impantanato nelle logiche partitiche, e lo spontaneismo armato dei Nuclei Armati Rivoluzionari, Terza Posizione si inser\u00ec in quel vuoto generazionale intercettando un gran numero di consensi tra i giovani di destra. Con il passare del tempo si fece viva la necessit\u00e0 di ampliare gli orizzonti dell'organizzazione attraverso la creazione di una rivista In questa fase comparve per la prima volta la dicitura Terza Posizione, come sottotitolo della testata \"Lotta Studentesca\".\nLa linea politica di Lotta Studentesca venne resa pubblica con l'uscita del secondo numero del giornale: \u201c\"Militare nelle sfere di Terza Posizione significa combattere l'imperialismo russo-americano, rifiutare e sabotare i due fronti politici, commerciali, militari legati al Cremlino ed alla Casa Bianca\"\u201d.\nL'evoluzione: Terza Posizione.\nNel 1978, quando il nome del movimento venne ufficialmente cambiato dai suoi fondatori in Terza Posizione, il gruppo riusc\u00ec a diffondersi con grande rapidit\u00e0 soprattutto nella capitale, ma anche nel nord dell'Italia: nel Triveneto, in Umbria, nelle Marche.\nOrganizzata in modo verticistico, con a capo i tre fondatori, Adinolfi, Fiore e Dimitri e caratterizzata da un'impostazione militaristica, la struttura romana di TP era divisa per zone di competenza e ogni zona faceva riferimento ad uno o pi\u00f9 quartieri della citt\u00e0 e veniva presidiata attraverso i \"Cuib \"(nido, in rumeno. Termine che identificava la Guardia di Ferro di Cornelio Codreanu): gruppi di militanti composti da tre o quattro attivisti a cui veniva affidata anche la formazione politico-militare dei ragazzi pi\u00f9 giovani. Oltre ai \"Cuib\", vennero creati altri due organi interni per la cura dell'aspetto militare: il Nucleo Operativo e la Legione.\nLa crescita del consenso nei confronti di TP crebbe con il passare del tempo e, al fine di organizzare i militanti per le azioni sul territorio, i volantinaggi, i servizi d'ordine nei cortei, venne creato anche una sorta di direttivo nazionale, composto da Marcello De Angelis, Giancarlo Lagan\u00e0, Fabrizio Mottironi, Vincenzo Piso e Roberto Nistri. Quest'ultimo divenne sempre pi\u00f9 importante all'interno del movimento, fino ad essere considerato il numero quattro, soprattutto per la sua capacit\u00e0 organizzativa. Fra i militanti romani pi\u00f9 attivi c'erano anche Nanni De Angelis, Andrea Insabato, Massimo Taddeini, Corrado Bisini, Claudio Lombardi, Gherardo Maria De Carlo e Francesco Buffa, mentre il primo gruppo non romano ad aderire a TP fu quello siciliano, guidato da Francesco Mangiameli.\nL'ideologia: l'equidistanza.\nL'apparato ideologico alla base di Terza Posizione si discost\u00f2 da quello delle omologhe organizzazioni neofasciste extraparlamentari, sia per l'aspetto movimentista che, soprattutto, per la rivendicazione di una posizione di equidistanza dalla sinistra marxista e dalla destra capitalista e conservatrice: i primi, secondo TP, asserviti all'Unione Sovietica e gli altri, asserviti agli Stati Uniti.\nUn'impostazione concettuale che andava a scontrarsi, inevitabilmente, contro la linea del Movimento Sociale Italiano dettata dall'allora segretario Almirante che, sempre pi\u00f9 proteso a ricostruire un'immagine atlantista e di governo del suo partito al fine di rompere l'isolamento dell'MSI e di conquistare la fiducia degli altri soggetti dell'arco costituzionale, vedeva impoverirsi il consenso proveniente dai giovani attivisti che sempre pi\u00f9 spesso cercavano riferimenti politici nei vari movimenti extraparlamentari della destra radicale.\nSpinti da un socialismo nazionale che guardava con favore ai movimenti di liberazione nazionale e alla tradizione del fascismo rivoluzionario, come tanti movimenti di estrema destra, anche TP aveva tra i suoi riferimenti ideologici Julius Evola, da cui apprendere soprattutto insegnamenti che attenevano al piano filosofico e dottrinario e Pierre Drieu La Rochelle e la sua idea di un'Europa socialista, unita, anticapitalista e antiborghese.\nI militanti TP guardavano con favore anche alle esperienze nazionaliste di Juan Domingo Per\u00f3n, in Argentina e a quella del leader rumeno Corneliu Zelea Codreanu, comandante della Guardia di Ferro nel primo dopoguerra che, secondo loro, conservavano ancora intatta quella carica rivoluzionaria che invece stata dispersa dal fascismo italiano nel periodo di governo. Oltre alla concezione peronista di una politica di equidistanza (da URSS e USA), mirata a rilanciare l'idea della sovranit\u00e0 nazionale e popolare, dall'esempio di queste dottrine, i dirigenti \"tippini\" trassero ispirazione anche riguardo ai canoni gerarchici e di disciplina militare come la volontaria sottomissione alle regole ed alla gerarchia di comando.\nL'idea fondante dell'identit\u00e0 politica di Terza Posizione di equidistanza dai blocchi imperialistici russo e americano port\u00f2 il movimento, contrariamente alla vecchia destra eversiva, a schierarsi apertamente contro alcune dittature sudamericane come quella di Videla e a solidarizzare anche con alcuni movimenti anti-imperialisti e di liberazione nazionale come quello palestinese, iracheno e per quello sandinista nicaraguense, guidato dal nazional-socialista Ed\u00e9n Pastora.\nL'eversione: il doppio livello.\nNel 1979 il livello dello scontro politico in Italia raggiunse forse il suo picco e, pur non essendo mai stato coinvolto direttamente, come movimento, in attentati che causarono morti, alcuni componenti di Terza Posizione impugnarono le armi e decisero di passare la soglia della lotta eversiva, soprattutto attraverso l'adesione ai Nuclei Armati Rivoluzionari.\nIl 14 dicembre 1979, in Via Alessandria, a Roma, l'equipaggio di un'auto civetta della Polizia di Stato nota tre ragazzi che trasportavano alcuni scatoloni da un sottoscala ad un'automobile. Sono i capi del Nucleo Operativo di TP, Roberto Nistri e Giuseppe Dimitri che, assieme ad Alessandro Montani e Gherardo Maria De Carlo, dopo una breve sparatoria vengono bloccati dagli agenti e portati agli arresti.\nDalla perquisizione dello stabile che ne segu\u00ec emerse un vero e proprio arsenale composto da mitra, pistole, fucili, e tritolo. Furono rinvenute anche divise da ufficiale della Guardia di Finanza e da metronotte mentre, nel bagagliaio dell'auto, vennero rinvenuti alcuni scatoloni contenenti bombe a mano.Quando i tre vengono perquisiti, gli agenti rinvengono dei documenti in possesso di Dimitri e, tra le varie carte, trovano anche un rapporto sul KGB in Europa, consegnato pochi giorni prima da Stefano Delle Chiaie a Dimitri in un incontro a Parigi e destinato alla pubblicazione sulla rivista \"Confidentiel,\" diretta da Mario Tilgher (padre di Adriano), e spedita a personalit\u00e0 della massoneria come Licio Gelli. Un rapporto che dimostrerebbe una frequentazione di ambienti golpisti e anticomunisti che non lega con le spinte rivoluzionarie e della nuova generazione militante di TP.\nIn primo grado, Dimitri viene condannato a nove anni mentre Nistri e Montani se la cavano con una pena di un anno e dieci mesi di reclusione. Anche a causa di questi arresti, il movimento entr\u00f2 nel mirino della magistratura italiana e gli inquirenti ipotizzarono l'esistenza di un doppio livello di TP, uno strettamente politico e alla luce del sole, ed un secondo pi\u00f9 occulto e militare, utilizzato per azioni eversive e con a capo proprio Dimitri, De Carlo e Nistri.\nL'arresto dei tre, comunque, comport\u00f2 l'inizio di un progressivo distacco del loro nucleo operativo da TP e ad un'emorragia di militanti dalle file del movimento verso i Nuclei Armati Rivoluzionari di Giusva Fioravanti che decisero di oltrepassare la soglia della legalit\u00e0 e di impugnare le armi contro il potere costituito.\nL'implosione: gli arresti.\nL'arresto dei due leader vide anche catapultare alla testa del nucleo operativo di TP Giorgio Vale che, nel tempo, sottrarr\u00e0 il nucleo al controllo di Fiore e Adinolfi e contribuir\u00e0 all'uscita definitiva di diversi militanti da TP.\nLa storia di Terza Posizione, per\u00f2, cambia radicalmente il suo corso dopo i fatti del 2 agosto 1980, il giorno della bomba che provoca una strage alla stazione di Bologna, uccidendo 85 persone e 200 feriti. Gi\u00e0 nelle ore che seguono l'attentato, il Presidente del Consiglio, Francesco Cossiga ipotizza la matrice fascista della strage, una pista investigativa che la stessa magistratura perseguir\u00e0 sin dall'inizio. Tra le varie piste che vennero battute ce ne fu una legata alle dichiarazioni di Angelo Izzo, uno dei tre colpevoli del massacro del Circeo, che divideva le responsabilit\u00e0 tra Terza Posizione e NAR: Luigi Ciavardini, Nanni De Angelis e Massimilano Taddeini come esecutori materiali, con Valerio Fioravanti e Francesca Mambro di copertura. Le sue dichiarazioni verranno poi ritenute inattendibili per De Angelis e Taddeini, ed invece credibili per Ciavardini.\nIl 28 agosto 1980, la procura di Bologna emette ventotto ordini di cattura, due dei quali a carico dei leader di TP, Fiore ed Adinolfi, che per\u00f2 si sottraggono all'arresto espatriando. Il 23 settembre successivo \u00e8 invece la magistratura romana a ordinare un blitz contro dirigenti e militanti \"tippini\" in cui vengono compiuti dieci arresti, centocinquanta perquisizioni e comunicazioni giudiziarie ed altri otto ordini di cattura notificati a persone gi\u00e0 in carcere per:\nTra i militanti sfuggiti agli arresti ci fu anche Nanni De Angelis il quale, assieme a Luigi Ciavardini anch'egli latitante per l'omicidio Evangelisti, il 3 ottobre 1980 si rec\u00f2 ad un appuntamento al fine di ottenere documenti falsi e sostegno economico. Nei pressi di piazza Barberini per\u00f2 i due furono bloccati dalla polizia, tratti in arresto e, secondo altre fonti, massacrati di botte. Il 5 ottobre successivo De Angelis fu ricoverato in ospedale ma nella stessa mattinata fu dimesso e riportato nel carcere di Rebibbia dove, il giorno stesso, fu ritrovato impiccato nella propria cella. La versione della polizia che fu immediatamente pubblicata sui giornali parl\u00f2 di suicidio.\nA questo punto Terza Posizione si ritrova ad essere un'organizzazione semi-clandestina, con una ventina di militanti latitanti e senza i mezzi e la logistica adeguati per gestire l'evento e presto i primi ricercati iniziano a cadere nelle maglie della giustizia, mentre i quadri dirigenti decidono di tentare l'espatrio. Nella primavera del 1981, Adinolfi, Fiore, De Angelis, Spedicato e Insabato raggiungono quindi l'Inghilterra, mentre gli altri leader vengono invece tutti arrestati e TP rimane decapitata dei suoi quadri dirigenti.\nNel 1981 l'attivit\u00e0 di TP in Italia \u00e8 affidata quasi esclusivamente a militanti minorenni, guidati da due capi dei \"Cuib\", Luca Olivieri e Nicola Solito, che possono contare solo sull'appoggio dei veterani Claudio Scotti e Patrizio Nicoletti. L'unica attivit\u00e0 del gruppo si riduce quindi alla sola redazione e diffusione di una piccola rivista di stampo culturale, \"Giovent\u00f9 Nuova.\"\nNel settembre di quello stesso anno, Enrico Tomaselli, dopo aver a lungo parlato con i dirigenti a Londra, torna in Italia con l'intenzione di riorganizzare TP: forma un direttivo nazionale e articola quindi il movimento in gruppi territoriali, dando vita anche ad una rivista, \"settembre\", attorno al quale cerca di aggregare nuovi aderenti e vecchi militanti. Il tentativo di Tomaselli, di finanziare TP con azioni illegali, fallisce ben presto e con esso anche la capacit\u00e0 di far rinascere il movimento. Secondo Roberto Nistri:\nI rapporti con i Nuclei Armati Rivoluzionari.\nDel rapporto di Terza Posizione con gli altri gruppi della destra extraparlamentare degli anni settanta, quello con i Nuclei Armati Rivoluzionari fu senz'altro il pi\u00f9 intenso e stretto, seppur molto conflittuale. Infatti, se la proclamata ostilit\u00e0 verso le vecchie formazioni della destra eversiva, come Avanguardia Nazionale e Ordine Nuovo o anche le dirette discendenti come Costruiamo l'azione, considerate asservite alle logiche golpiste e stragiste della strategia della tensione, era comunque frutto di una distanza ideologica e politica, la comunanza d'intenti tra lo spontaneismo armato dei Nuclei Armati Rivoluzionari e lo spirito nazional-rivoluzionario di Terza Posizione fu inizialmente motivo di condivisione tra i due gruppi.\nNel 1979, la voglia di alzare il livello delle scontro con i rappresentanti dello stato port\u00f2 di fatto diversi attivisti di TP, come Giorgio Vale, Luigi Ciavardini, Stefano Soderini, Gherardo Maria De Carlo e Pasquale Belsito a sdoppiare la propria militanza politica e, pur mantenendo la propria adesione a TP, ad unirsi ai NAR di Valerio Fioravanti nel loro progetto di lotta armata.\nIn una seconda fase, per\u00f2, i rapporti tra le due organizzazioni andarono sempre pi\u00f9 disfacendosi, soprattutto quando i Nuclei Armati Rivoluzionari iniziarono a maturare una certa insofferenza verso ambienti della destra radicale che, secondo il loro pensiero, si erano resi protagonisti di una strategia doppiogiochista mirata essenzialmente allo sfruttamento dei giovani militanti da parte dei loro superiori nelle azioni pi\u00f9 pericolose, al fine di trarne un vantaggio dei frutti delle stesse. Verso la fine della loro storia, infatti, i NAR decisero di abbandonare l'obbiettivo primario della lotta armata contro lo Stato in favore di una serie di vendette e di regolamenti di conti del tutto interni alla destra eversiva contro delatori, traditori e profittatori.\nLa stessa fuga dei dirigenti di TP all'estero, dopo le denunce e gli arresti del 1980, fu letta dai NAR come un vile comportamento degli stessi nei confronti degli altri militanti \"tippini \"a cui seguirono anche le accuse a Fiore ed Adinolfi di avere portato con loro la \"cassa\" del movimento, lasciando intuire che i leader di Terza Posizione avessero lasciato allo sbando il movimento. Un comportamento non pi\u00f9 accettabile dagli stessi Nuclei Armati Rivoluzionari che, in pi\u00f9 di un'occasione, cercarono addirittura di uccidere Fiore ed Adinolfi.\nIl 9 settembre del 1980, un commando dei NAR formato da Valerio e Cristiano Fioravanti, Francesca Mambro e Dario Mariani, insieme a Giorgio Vale uccisero a Roma, nella pineta di Castelfusano, Francesco Mangiameli, leader siciliano di Terza Posizione, il cui corpo verr\u00e0 poi occultato in un laghetto nei pressi di Tor de' Cenci, immerso con dei pesi per evitare che tornasse a galla e riemerso due giorni dopo l'omicidio.\nL'accusa mossagli dai NAR era quella di aver tenuto per s\u00e9 il denaro affidatogli con l'incarico di organizzare l'evasione del terrorista nero Pierluigi Concutelli. Nel volantino di rivendicazione, Francesca Mambro, scrisse di aver \u00ab \"giustiziato il demenziale profittatore Francesco Mangiameli degno compare di quel Roberto Fiore e di quel Gabriele Adinolfi, rappresentanti della vigliaccheria cronica\u00bb.\" In realt\u00e0, i veri motivi dell'omicidio, non vennero mai chiariti del tutto e, nel processo di appello per la Strage di Bologna, venne mossa la tesi che Mangiameli potesse essere stato testimone degli accordi presi da Valerio Fioravanti con alcune persone, in vista dell'omicidio del politico democristiano Piersanti Mattarella.\nIl 6 gennaio 1981, la \"campagna\" di vendette dei NAR colp\u00ec un altro militante \"tippino:\" Luca Perucci, ucciso a soli diciott'anni sotto casa, a Roma, con un colpo di pistola alla testa. Da poco ascoltato dai magistrati nell'ambito delle indagini per la strage di Bologna e accusato dai NAR di aver fornito informazioni utili agli inquirenti, Perucci venne colpito a morte da Pasquale Belsito. Anche in questo caso nel volantino di rivendicazione, i NAR scriveranno di aver \u00ab\"giustiziato l'infame delatore Luca Perucci che aveva permesso l'attacco della magistratura bolognese contro le formazioni rivoluzionarie\"\u00bb.\nLa fine: il processo.\nIl 30 aprile del 1982 Adinolfi e Spedicato rientrano in Italia dove ritrovano un movimento apparentemente diviso tra due strade: la deriva verso la lotta armata e la fuga ideologica dall'estrema destra radicale, ritenuta un ambiente da alcuni troppo compromesso con il potere.\nLa leadership di Tomaselli viene messa sotto accusa per aver coinvolto il movimento nella lotta armata e per averlo portato politicamente su posizioni di sinistra arrivando a proporre l'ammissione di TP all'Internazionale Socialista. Con il loro ritorno, i due leader riescono anche a chiarire le loro posizioni nei confronti dei NAR, ormai egemonizzati da molti ex \"tippini.\"\nNel settembre del 1982, dopo un incontro tra Tomaselli, Adinolfi e Spedicato svoltosi a Lignano Sabbiadoro, a nome del gruppo storico, Adinolfi termina l'esperienza di TP e scioglie ufficialmente l'organizzazione. Il 17 ottobre successivo, Adinolfi assieme a Spedicato, ancora latitanti, fuggono nuovamente all'estero e stabiliscono a Parigi la loro nuova dimora.\nIl processo ai militanti di Terza Posizione inizi\u00f2 il 23 settembre 1984, quattro anni dopo l'emissione dei mandati di cattura: al movimento essenzialmente vennero attribuiti atti eversivi compiuti da ex militanti passati nel frattempo ai NAR.\nI magistrati accolsero la tesi dell'accusa secondo la quale TP rappresentava un \"pericolo potenziale\" e che al suo interno si fosse sviluppato un doppio livello sovversivo: il primo che coinvolgeva i dirigenti nazionali Adinolfi, Fiore e Dimitri assieme alle altre figure di punta del Nucleo Operativo (che furono tutti condannati), ed un secondo comprendente esclusivamente i dirigenti romani (molti dei quali furono assolti)."}
{"id": "328038", "revid": "729019", "url": "https://it.wikipedia.org/wiki?curid=328038", "title": "Isofrequenza", "text": "Nella tecnica della radiodiffusione, con il termine isofrequenza si intende letteralmente \"sulla stessa frequenza\". In pratica, con questa tecnica, una determinata emittente, sia essa analogica che digitale irradia lo stesso segnale da pi\u00f9 postazioni, in maniera contemporanea e sulla stessa frequenza.\nCi\u00f2 permette di ricevere il segnale in qualunque luogo della zona di copertura senza che si rendano necessarie variazioni alla sintonia del ricevitore.\nPer la realizzazione di trasmissioni in isofrequenza \u00e8 necessario che i trasmettitori abbiano la stessa identica frequenza oltre che ad un ritardo massimo consentito della modulazione nelle zone di overlapping, ovvero dove due trasmettitori sovrappongono le coperture radioelettriche.\nSebbene venga adottata anche per trasmissioni radiofoniche analogiche in FM (come ad esempio nel caso delle emittenti italiane Rai Isoradio e RTL 102.5), questa tecnica si adatta particolarmente alle trasmissioni digitali. Lo standard per la televisione digitale terrestre DVB-T permette di sfruttare questa possibilit\u00e0, dove prende il nome di Single Frequency Network (SFN). Non \u00e8 possibile, invece, adottare l'isofrequenza per le trasmissioni TV analogiche terrestri."}
{"id": "328039", "revid": "125825629", "url": "https://it.wikipedia.org/wiki?curid=328039", "title": "Susan Sarandon", "text": "Considerata uno dei migliori talenti della sua generazione, Susan Sarandon ha ricevuto cinque candidature al Premio Oscar, rispettivamente per \"Atlantic City, U.S.A.\" (1980), \"Thelma &amp; Louise\" (1991), \"L'olio di Lorenzo\" (1992), \"Il cliente\" (1994) e si \u00e8 aggiudicata la statuetta nella sezione miglior attrice protagonista per \"Dead Man Walking - Condannato a morte\" (1995). Nel corso della sua carriera \u00e8 stata inoltre premiata con un Premio BAFTA e uno Screen Actors Guild Award, venendo candidata nove volte ai Golden Globe e sei al Premio Emmy.\nBiografia.\nSarandon \u00e8 nata e cresciuta a New York, primogenita dei nove figli di Phillip Leslie Tomalin (1917-1999), un produttore televisivo statunitense di origini inglesi, irlandesi e gallesi (i suoi avi inglesi erano originari del borgo londinese di Hackney, mentre quelli gallesi di Bridgend), e di Lenora Marie Criscione (n. 1923), una casalinga statunitense d'origini italiane (il nonno materno della futura attrice, Giuseppe Vincenzo Criscione, era originario di Ragusa, mentre sua nonna, Anita Rigali, una ballerina, era figlia di immigrati italiani originari di Coreglia Antelminelli, in provincia di Lucca, a sua volta figlia dello scultore Mansueto Rigali). Ha otto fratelli (quattro maschi e quattro femmine), tra cui il giornalista Terry Tomalin, morto d'infarto nel 2016, all'et\u00e0 di 56 anni.\nRiceve un'educazione piuttosto severa e un'istruzione scolastica presso rigidi istituti cattolici. Forse proprio per ribellarsi al rigore con cui viene cresciuta, Susan \u00e8 un'adolescente ribelle e anticonformista, che si scatena in piazza durante le manifestazioni contro la guerra del Vietnam e a favore dei diritti civili. I suoi genitori si separarono nel 1982.\nDopo aver ottenuto il diploma a Washington si iscrive alla Catholic University of America, dove viene attratta dalla recitazione: qui conosce il futuro attore Chris Sarandon, con cui si sposa nel 1968 e di cui, anche dopo il divorzio, manterr\u00e0 legalmente il cognome. Sempre nel 1968 partecipa alla Convenzione Nazionale del Partito Democratico, in cui interviene a favore degli studenti, che in quel momento si ribellano contro la societ\u00e0. Poco dopo prende parte al film \"La guerra del cittadino Joe\", che arriva nelle sale cinematografiche solo nel 1970. Nel 1971 recita ne \"La mortadella\" di Mario Monicelli, che le permette di farsi conoscere anche in Italia.\nPer molto tempo tuttavia \u00e8 ignorata da Hollywood e, per rimanere nel mondo del cinema, \u00e8 costretta a prendere parte a film minori come \"Lovin' Molly\" (1974). Nello stesso anno per\u00f2 viene notata dal grande regista Billy Wilder che la vuole con s\u00e9 nel suo \"Prima pagina\", in cui pu\u00f2 finalmente misurarsi con attori come Jack Lemmon e Walter Matthau. Nell'anno successivo si fa ammirare nel cult-movie britannico \"The Rocky Horror Picture Show\" di Jim Sharman, che la consacra definitivamente agli occhi della critica. Nel 1976 viene scartata ai provini per il ruolo di Adriana in \"Rocky\" perch\u00e9 considerata \"troppo sensuale\" per la parte.\nNel 1978 ha il ruolo di protagonista in \"Pretty Baby\" di Louis Malle, primo tentativo di farla diventare un \"sex symbol\" del cinema statunitense. Nella pellicola interpreta infatti Hattie, una prostituta di un bordello d'alto bordo nella New Orleans degli anni dieci, che tenta di far intraprendere la stessa strada alla figlia dodicenne Violet la quale, restia a vendere il proprio corpo, decide di sposarsi giovanissima con Bellocq, un bizzarro e ambiguo fotografo \"cajun\": il film suscita grande scandalo per gli argomenti trattati e per le numerose scene di nudo e di sesso in cui sono coinvolte la Sarandon e, in misura minore, Brooke Shields (che interpreta la sua giovane figlia), ma va aggiunto che \u00e8 proprio lei a rifiutare categoricamente che la Shields, all'epoca minorenne, posi completamente senza veli.\nNel 1979 divorzia dal marito Chris e comincia a frequentare Malle, che la dirige nuovamente in \"Atlantic City, U.S.A.\", per la cui interpretazione viene candidata per la prima volta agli Oscar. Di questo periodo sono la sua interpretazione in \"Miriam si sveglia a mezzanotte\" (1983), al fianco di David Bowie, con il quale avr\u00e0 una breve ma intensa relazione, \"Le streghe di Eastwick\" (1987), di George Miller, al fianco di Jack Nicholson, Cher e Michelle Pfeiffer, e \"Bull Durham - Un gioco a tre mani\", pellicola del 1988 per la regia di Ron Shelton.\nNegli anni ottanta, si trasferisce a Roma. Per molto tempo divide la sua vita tra Roma e New York. Nel 1991, al fianco di Geena Davis, interpreta il road movie \"Thelma &amp; Louise\" di Ridley Scott, che ottiene un grande successo internazionale e le vale una candidatura all'Oscar e la conquista del David di Donatello come migliore attrice straniera, insieme alla stessa Davis. La pellicola successiva, \"Lo spacciatore\" (1992) di Paul Schrader, non ottiene tuttavia lo stesso successo del suo precedente film. Nel 1993 ottiene una nuova candidatura all'Oscar alla miglior attrice per \"L'olio di Lorenzo\" di George Miller. Il film narra la vera vicenda della famiglia Odone e della malattia del piccolo figlio Lorenzo, l'adrenoleucodistrofia. La quarta candidatura, sempre come attrice protagonista, giunge nel 1995 con \"Il cliente\", di Joel Schumacher, tratto dal romanzo di John Grisham.\nCompagna dal 1986 dell'attore e regista Tim Robbins, conosciuto sul set di \"Bull Durham\", la loro convivenza \u00e8 destinata a durare pi\u00f9 di 20 anni (i due hanno annunciato la propria separazione nel dicembre 2009) ed \u00e8 un proficuo sodalizio artistico. Diretta dal compagno, la Sarandon recita infatti in \"Dead Man Walking - Condannato a morte\" (1995), in cui la sua straordinaria interpretazione di suor Helen Prejean le consente di conquistare finalmente l'ambita statuetta agli Oscar 1996, e nel successivo \"Il prezzo della libert\u00e0\" (1999).\nNel 1998 \u00e8 impegnata nella commedia drammatica \"Nemiche amiche\" accanto a Julia Roberts, mentre nel 2002 \u00e8 la partner di sua figlia Eva e di Goldie Hawn in \"Due amiche esplosive\". Altre pellicole di rilievo sono \"Un amore sotto l'albero\" (2004), \"Shall we dance?\" (2004), con Jennifer Lopez e Richard Gere, \"Elizabethtown\" (2005), con Kirsten Dunst e Jessica Biel, e \"Romance &amp; Cigarettes\" (2005).\nIl 10 febbraio 2006 partecipa alla Cerimonia di apertura dei XX Giochi olimpici invernali di Torino 2006 portando, insieme ad altre 7 celebri donne, la bandiera olimpica. Il 30 agosto 2006 riceve il premio \"Ragusani nel mondo\" e la cittadinanza onoraria di Ragusa, essendo figlia di Leonora Criscione, nata a sua volta dal padre Giuseppe, emigrato negli anni '20 dal ragusano negli USA. Nel 2007 interpreta il ruolo della perfida Regina Narissa nel film \"Come d'incanto\", e nello stesso anno recita nel film \"Nella valle di Elah\", assieme a Tommy Lee Jones. Nel 2009 torna a recitare a Broadway dopo quasi quarant'anni per interpretare \"Il re muore\" di Ionesco, accanto a Geoffrey Rush.\nIl 15 ottobre 2010 \u00e8 nominata ambasciatrice di buona volont\u00e0 dell'Organizzazione delle Nazioni Unite per l'alimentazione e l'agricoltura delle Nazioni Unite (FAO).\nVita privata.\nSusan Sarandon \u00e8 stata sposata una volta dal 1967 al 1979 con l'attore Chris Sarandon, da cui prese poi il cognome, mantenendolo anche dopo il divorzio. Dopo che ebbe fine il matrimonio con Chris, dichiar\u00f2 di non credere pi\u00f9 nel matrimonio. \nHa avuto una relazione di due anni con il regista Louis Malle. Nel 1983 durante la lavorazione del film \"Miriam si sveglia a mezzanotte\" ebbe una love story con David Bowie.\nNel corso degli anni ottanta, ebbe una chiacchierata relazione con il giovane attore Sean Penn.\nHa tre figli: l'attrice Eva Amurri, nata nel 1985 dalla breve relazione con il regista italiano Franco Amurri, e due maschi, Jack Henry (nato nel 1989 e chiamato cos\u00ec in onore dello scrittore Jack Henry Abbott) e Miles (nato nel 1992), avuti dalla lunga relazione con Tim Robbins (dal 1988 al 2009). Nel 2015, dopo cinque anni di fidanzamento, interrompe la sua relazione con lo sceneggiatore Jonathan Bricklin.\nPolitica.\nCos\u00ec come l'ex compagno storico Tim Robbins, Susan Sarandon \u00e8 schierata politicamente coi Democratici e ha fortemente criticato il presidente statunitense George W. Bush per la guerra in Iraq. Fortemente pacifista ed ecologista, si \u00e8 vociferata una sua possibile candidatura alla presidenza degli Stati Uniti d'America con il Partito Verde degli Stati Uniti. Per le elezioni primarie del Partito Democratico del 2016 sostiene il candidato socialdemocratico Bernie Sanders, senatore degli Stati Uniti per il Vermont. Successivamente dichiara che non avrebbe votato per Hillary Clinton, ma per Jill Stein del Partito Verde degli Stati Uniti.\nHa anche sostenuto battaglie per i diritti civili degli omosessuali.\nIl 18 ottobre 2011, durante un'intervista rilasciata all'Hamptons International Film Festival, ha definito l'allora papa Benedetto XVI \"un nazista\".\nNel 2018 \u00e8 stata trattenuta in stato d'arresto per un breve periodo insieme ad oltre 500 donne a Washington, durante la partecipazione a una marcia contro la \"tolleranza zero\" del presidente statunitense Donald Trump sull'immigrazione e la separazione dei bambini dai genitori entrati clandestinamente alla frontiera col Messico.\nDoppiatrici italiane.\nNelle versioni in italiano dei suoi lavori, Susan Sarandon \u00e8 stata doppiata da:\nDa doppiatrice \u00e8 sostituita da:"}
{"id": "328040", "revid": "339392", "url": "https://it.wikipedia.org/wiki?curid=328040", "title": "BM-13", "text": ""}
{"id": "328044", "revid": "1442080", "url": "https://it.wikipedia.org/wiki?curid=328044", "title": "Pierino Prati", "text": "Fu campione d'Europa nel 1968 e vicecampione del mondo nel 1970 con la nazionale italiana.\nBiografia.\nNegli ultimi anni di vita si stabil\u00ec a Fabbrica Durini, frazione di Alzate Brianza, nel comasco. Malato da tempo, \u00e8 scomparso in una casa di riposo a Montorfano, all'et\u00e0 di 73 anni.\nCarriera.\nGiocatore.\nClub.\nCrebbe nel settore giovanile del . Dopo una stagione in prestito alla , dove contribu\u00ec con 10 reti alla promozione in Serie B dei campani, torn\u00f2 una prima volta a Milano all'inizio del campionato 1966-1967, debuttando in Serie A con la casacca rossonera. Ceduto nuovamente in prestito nel successivo autunno, stavolta al sempre in serie cadetta, disput\u00f2 in Liguria il resto della stagione, per poi ritornare in pianta stabile ai rossoneri dall'estate 1967.\nAlla sua prima stagione completa in massima serie fu capocannoniere con 15 gol, contribuendo alla vittoria del campionato da parte dei milanesi. Coi lombardi conquist\u00f2 la Coppa delle Coppe nel 1968 e, l'anno successivo, la Coppa dei Campioni e la Coppa Intercontinentale; in quel 1969, contro l', divent\u00f2 \u00abil primo giocatore italiano a realizzare una tripletta in finale di Coppa dei Campioni\u00bb, sfiorando il record stabilito da Ferenc Pusk\u00e1s, che nella finale dell'edizione 1959-1960 aveva segnato una quaterna. Lasci\u00f2 il Milan nel 1973, dopo due Coppe Italia consecutive e la seconda Coppa delle Coppe, dopo aver collezionato 209 partite e 102 gol in maglia rossonera.\nAlle prese con frequenti problemi fisici nell'ultimo biennio a Milano, a 27 anni venne erroneamente considerato in fase calante dal presidente rossonero Albino Buticchi e per questo ceduto alla per 650 milioni di lire. Al contrario, in maglia giallorossa visse una \u00abseconda giovinezza\u00bb sottorete, in particolare nella seconda stagione in cui torn\u00f2 ai fasti del periodo milanista; durante l'esperienza romana gioc\u00f2 anche l'ultima gara in nazionale, imboccando dopo di che, stavolta definitivamente, \u00abun rapido e incomprensibile declino\u00bb quantomeno ad alti livelli, dettato anche da ricadute fisiche.\nNell'ottobre 1977 approd\u00f2 in una in crisi, nelle cui file Prati, poco pi\u00f9 che trentenne, cercava l'ennesimo rilancio della carriera. L'esperienza toscana si rivel\u00f2 tuttavia un \"flop\" che lo port\u00f2 a raggranellare solo una manciata di presenze, le sue ultime in massima serie. Nella stagione 1978-1979 ripart\u00ec quindi dal Savona, nel frattempo scivolato in Serie C2. Tra i semiprofessionisti l'attaccante ritrov\u00f2 parzialmente l'antica vena realizzativa; milit\u00f2 in maglia biancobl\u00f9 per un triennio, inframezzato da una breve parentesi negli Stati Uniti coi , chiudendo con l'agonismo al termine del campionato 1980-1981.\nNazionale.\nIl 6 aprile 1968 esord\u00ec con la maglia dell' contro la , nella gara di andata dei quarti di finale del : il suo gol port\u00f2 il punteggio sul 3-2 per i bulgari; al ritorno segn\u00f2 ancora e gli \"azzurri\" prevalsero 2-0, qualificandosi alla semifinale. Gioc\u00f2 la finale in coppia con l'esordiente Pietro Anastasi, mentre nella vittoriosa ripetizione fu sostituito da Gigi Riva.\nFu inoltre convocato per il , concluso al secondo posto, ma non scese in campo durante la competizione. Gioc\u00f2 la sua ultima gara in maglia azzurra il 28 settembre 1974, in occasione dell'amichevole persa a Zagabria contro la , lasciando la nazionale con un bottino di 14 presenze e 7 reti.\nAllenatore.\nLa carriera di allenatore di Prati inizi\u00f2 nel 1983-1984, quando il 5 febbraio 1984 venne chiamato sulla panchina del , portandolo alla salvezza in campionato.\nSuccessivamente, Prati allen\u00f2 la nella stagione 1988-1989, portando i nerazzurri alla promozione in Serie C2, dopo aver vinto lo spareggio contro la . Nel campionato 1989-1990 guida, sempre in Interregionale, il Bellinzago con cui sfior\u00f2 la promozione in C2 chiudendo l'annata al terzo posto, a due lunghezze dal vincitore del torneo.\nNella stagione successiva pass\u00f2 alla guida della , ma le cose non funzionarono. Dopo una serie di risultati negativi, con \"exploit\" vanificati da clamorosi tonfi nelle gare interne, Prati decise di dimettersi all'indomani di una doppia sconfitta interna contro e , entrambe 1-0; complici anche i rapporti non proprio idilliaci che si erano creati con lo spogliatoio, il tecnico rassegn\u00f2 le dimissioni al termine della 20\u00aa giornata."}
{"id": "328049", "revid": "125487036", "url": "https://it.wikipedia.org/wiki?curid=328049", "title": "Haibane renmei", "text": ", tradotto dallo stesso autore con \"Charcoal Feather Federation\", \u00e8 un set di \"d\u014djinshi\" scritto e illustrato da Yoshitoshi Abe. Ne \u00e8 stato successivamente tratto, nel 2002, un anime televisivo di 13 episodi dai toni fantasy e drammatici, noto in Italia anche col titolo Ali grigie, che, come il lavoro originale, segue da vicino un gruppo di Haibane (entit\u00e0 simili agli angeli) nella citt\u00e0 di Glie. \nTrama.\nLa serie comincia con due scene. Una riguarda una giovane ragazza che cade dal cielo con un corvo che tenta di fermarla, non riuscendoci. L'altra incentrata su un gruppo di Haibane che trovano un bozzolo in una stanza e si preparano alla sua rottura. Appena viene scalfito ne esce una massa enorme di liquido che porta fuori la ragazza che stava sognando di cadere. Questa viene portata nella stanza degli ospiti e viene accudita dalle altre Haibane, che la chiamano Rakka (\"caduta\"), poich\u00e9 \u00e8 uso comune per le Haibane portare il nome del sogno fatto nel bozzolo. Rakka viene accudita da Reki, una delle pi\u00f9 anziane, nel momento in cui le sue ali spuntano fuori dalla sua schiena (evento particolarmente doloroso). Le viene poi posata sulla testa una aureola e fissata momentaneamente con del fil di ferro.\nCol passare del tempo Rakka scopre di vivere in una citt\u00e0 completamente circondata da alte mura, che non possono essere oltrepassate (toccarle pu\u00f2 persino portare alla morte). Nella citt\u00e0, popolata da esseri umani, le Haibane devono trovare un lavoro e con questo pagarsi indumenti (esclusivamente usati) e cibo, tramite un taccuino (\u00e8 vietato loro l'uso del denaro) su cui annotano le spese. Le leggi che regolano la vita delle Haibane vengono promulgate e fatte osservare dalla Haibane Renmei.\nRakka diventa sempre pi\u00f9 amica di Reki e Kuu, anche se quest'ultima diventa sempre pi\u00f9 distante, finch\u00e9 un giorno non scompare del tutto dopo aver attraversato la foresta a ovest in un lampo di luce. Viene spiegato a Rakka che era il suo \"Giorno del volo\" (Day of Flight) e che Kuu in realt\u00e0 se n'\u00e8 andata per sempre, destino che spetta a tutte le Haibane.\nRakka per\u00f2 cade in depressione finch\u00e9 le sue ali non si colorano di nero. Reki, che la scopre intenta a tagliarsi le piume con le forbici, le d\u00e0 una medicina per schiarire le chiazze nere. Le viene spiegato quindi che ora \u00e8 \"sin-bound\", marchiata dal peccato di colpe del suo passato. Si scopre quindi che la stessa Reki si trova in quella situazione e che come Rakka non riesce a ricordare completamente il suo sogno. Sempre depressa, Rakka segue i corvi nella foresta dove trova, in fondo ad un pozzo un corvo morto. Capisce che quel corvo era qualcuno che apparteneva alla sua vita passata, tramutato in corvo per poter attraversare le mura della citt\u00e0 e starle accanto. Dopo aver trovato perdono da parte di questa entit\u00e0 nel ritrovamento, le sue ali tornano grigie. Parlando poi con Washi, membro della Haibane Renmei scopre che Reki non \u00e8 ancora riuscita ad espiare le proprie colpe e che il suo tempo sta scadendo. Se al termine non riuscir\u00e0 a partire per il suo \"giorno del volo\" perder\u00e0 le ali e si ritrover\u00e0 isolata da tutto e tutti. Rakka decide quindi di aiutare la propria amica, cos\u00ec come lei era stata aiutata dal corvo.\nScoperta quindi la storia del passato di Reki, che aveva causato dolore ad Hyouko, un ragazzo appartenente ad un altro gruppo di Haibane, fin quasi ad ucciderlo, Rakka tenta di chiedere aiuto a questo gruppo di Haibane, compreso lo stesso Hyouko. Ma Reki si rifiuta in realt\u00e0 di chiedere aiuto, per paura di fidarsi di qualcuno che potrebbe poi tradire la sua amicizia, ormai rassegnata al proprio destino. Ma quando Rakka le consegna un regalo dell'Haibane Renmei, contenente il suo vero nome, Reki non fa che infuriarsi maggiormente e rivela a Rakka che in realt\u00e0 non glien'\u00e8 mai importato nulla della ragazza e che le stava accanto solo per potersi guadagnare in questo modo la salvezza finale.\nRakka la lascia allora nella sua stanza, dipinta interamente da Reki secondo i ricordi confusi del suo sogno, di cui ricordava soltanto una luce in fondo ad un selciato di piccole pietre. Ma Rakka scopre il diario della sua compagna e capisce che Reki ha cos\u00ec tanto finto di essere buona e gentile che alla fine lo \u00e8 diventata veramente, soltanto che lei stessa non si \u00e8 mai voluta rendere conto del cambiamento. Torna quindi nella stanza-sogno e fa in tempo a salvare l'amica, poco prima del sopraggiungere del treno sotto cui Reki nella vita passata si era gettata. In questo modo le ali di Reki tornano grigie e finalmente pu\u00f2 prepararsi per il suo \"giorno del volo\".\nHaibane.\nLe Haibane sono una razza di persone somiglianti ad angeli, con piccole ali grigie sulla schiena e un'aureola di simil-metallo che viene deposta sulla loro testa durante il loro primo giorno di vita. Nate da bozzoli giganti, vengono al mondo in et\u00e0 variabile ma tutte durante la fanciullezza o prima adolescenza. Viene mostrato che il bozzolo si forma da un seme che cade dal cielo e atterra solitamente in una stanza vuota della Old Home. Il bozzolo \u00e8 pieno di liquido, ma all'interno le Haibane possono respirare. \u00c8 uso comune che le Haibane debbano rompere il bozzolo da sole per uscire.\nDentro al bozzolo le Haibane esistono gi\u00e0 completamente formate, con una veste bianca. I primi tempi fanno un sogno, immagini appartenenti alla vita passata. Questo \u00e8 tutto ci\u00f2 che rimane loro a livello di memoria del passato. Rakka per\u00f2 sembra ricordare alcune delle sue emozioni verso una persona non bene identificata, impersonificata poi in un corvo. Ad ogni Haibane viene dato un nome che viene estrapolato dal sogno precedente alla nascita.\nDurante il primo giorno di vita spuntano le ali tramite un processo doloroso. La pelle sulla schiena viene praticamente bucata dall'osso delle ali che successivamente devono essere pulite dal sangue per non rimanere macchiate. Questo procedimento viene effettuato da altre Haibane, visto che la nuova arrivata \u00e8 paralizzata da una forte febbre. Le ali sono all'inizio difficili da muovere, ma con il tempo il loro controllo diventa sempre pi\u00f9 semplice. In ogni caso non potranno permettere all'Haibane di volare, hanno dimensione e movimenti limitati e vanno protette dal freddo per non disperdere il calore.\nLe Haibane non possono usare il denaro. Al posto di questo annotano le spese su un taccuino e come ricevuta pagano i materiali con le pagine di questo. Il taccuino viene fornito dal gruppo Haibane Renmei. Le Haibane possono avere solo materiale usato o fabbricato da loro stesse.\nDopo un certo punto ogni Haibane ha il proprio \"Giorno del Volo\" in cui si devono addentrare nella foresta per svanire dietro le mura di cinta, dopo che un raggio luminoso si \u00e8 innalzato al cielo. La loro aureola in questo momento si stacca e rimane nella citt\u00e0 di Glie.\nSin-Bound.\nAlcune Haibane non ricordano correttamente il proprio sogno e hanno le ali chiazzate o completamente nere. Per questo vengono chiamate (Tsumitsuki) Sin-Bound (peccatrici). In questa condizione si pu\u00f2 nascere o semplicemente mutare, come nel caso di Rakka.\nQueste Haibane non possono avere il proprio \"giorno del volo\" e al termine del loro tempo perdono le ali e vengono isolate dalla comunit\u00e0. \u00c8 possibile che i membri della Haibane Renmei siano effettivamente ex sin-bound, anche se non viene spiegato all'interno della serie approfonditamente, ma si pu\u00f2 dedurre da diversi disegni sui loro costumi e sul loro modo di vivere.\nColonna sonora.\n\"Omake (Out of Tracks)\".\nIncluso insieme al 3\u00ba DVD della versione giapponese.\nMusiche &amp; Arrangiamenti: K\u014d Otani\nDistribuzione.\nGli episodi sono stati trasmessi in Giappone dal 9 ottobre al 18 dicembre 2002 su Animax e Fuji Television.\nIn Italia il primo episodio \u00e8 stato trasmesso in lingua originale sottotitolato alle ore 1.30 dell'11 settembre 2005, nell'ambito dell'\"Anime Week\" di MTV. La licenza per l'Italia dell'anime era stata acquisita dalla Shin Vision, ma il fallimento dell'azienda ha impedito ad oggi la sua pubblicazione in italiano."}
{"id": "328052", "revid": "1318658", "url": "https://it.wikipedia.org/wiki?curid=328052", "title": "Il diario di Anna Frank", "text": ""}
{"id": "328054", "revid": "339392", "url": "https://it.wikipedia.org/wiki?curid=328054", "title": "Il Diario di Anne Frank", "text": ""}
{"id": "328055", "revid": "1060", "url": "https://it.wikipedia.org/wiki?curid=328055", "title": "Cro-Magnon", "text": ""}
{"id": "328057", "revid": "253269", "url": "https://it.wikipedia.org/wiki?curid=328057", "title": "Eva Amurri", "text": "Biografia.\n\u00c8 la figlia dell'attrice statunitense Susan Sarandon e del regista italiano Franco Amurri, a sua volta figlio del paroliere ed autore satirico Antonio Amurri (che le dedic\u00f2 il libro \"Pi\u00f9 di l\u00e0 che di qua\"); i suoi genitori si lasciarono dopo una breve relazione; l'attrice, inoltre, ha origini inglesi, irlandesi, gallesi ed italiane da parte di madre.\nCome la celebre madre, Eva intraprese la carriera cinematografica ed esord\u00ec nel 1996 con \"Dead Man Walking - Condannato a morte\" (per la regia del patrigno Tim Robbins), che vide la madre conquistare il Premio Oscar come migliore attrice protagonista. Ancora in duetto con la Sarandon recit\u00f2 in \"Due amiche esplosive\" (2002) di Bob Dolman.\nDopo l'insuccesso di \"Made-Up\", divenne famosa con \"Saved!\" (2004) di Brian Dannely, in cui ebbe la parte di un'affascinante ribelle ebrea di nome Cassandra. Ha avuto anche un cameo nella sitcom \"Friends\". Nel 2007, ha preso parte al film \"The Education of Charlie Banks\", scritto dal cantante dei Limp Bizkit, Fred Durst.\nNel 2009 prende parte a dieci episodi della serie televisiva \"Californication\", interpretando Jackie: nella serie si rende protagonista di uno striptease, premiato come la migliore scena di nudo dell'anno e del decennio.\nNel 2010 recita come guest star al ventesimo episodio della sesta stagione di \"Dr. House - Medical Division\"\nVita privata.\nDal 29 ottobre 2011 \u00e8 sposata con l'ex calciatore Kyle Martino. La coppia ha tre figli."}
{"id": "328072", "revid": "115290009", "url": "https://it.wikipedia.org/wiki?curid=328072", "title": "Uomo di Combe-Capelle", "text": "L'Uomo di Combe-Capelle \u00e8 un'antica variet\u00e0 di Homo sapiens presente in Europa; secondo la tesi comunemente accettata, proveniva dall'Asia.\nI resti pi\u00f9 antichi vennero datati intorno al 40.000 a.C. in Francia, pertanto condivise per alcune migliaia di anni l'habitat con i Neanderthaliani.\nIl tipo di Combe-Capelle \u00e8 rappresentato dallo scheletro trovato nel 1909 presso Monferrand (Perigord). In seguito ad analisi isotopiche, il primo ritrovamento \u00e8 per\u00f2 stato fortemente postdatato a soli 7.575 a.C., togliendo di fatto il fossile dai \"sapiens\" pi\u00f9 antichi d'Europa.\nAntropologia fisica.\nViene a volte considerato come paleo-mediterraneo e a volte anche come paleo-australoide.\nLe caratteristiche essenziali sono:\nDiffusione geografica e variet\u00e0 locali.\nAl tipo di Combe-Capelle vengono attribuiti esemplari diversi, tra i quali si possono menzionare:\nquesti due ultimi per\u00f2 presentano anche alcune caratteristiche cromagnonoidi.\nTutti gli esemplari sono accompagnati da cultura Gravettiana.\nTra le popolazioni odierne che ricordano particolarmente Combe-Capelle:"}
{"id": "328073", "revid": "123732361", "url": "https://it.wikipedia.org/wiki?curid=328073", "title": "Goffredo di Monmouth", "text": "Le sue opere sono tutte scritte in latino. Pur intese da Monmouth come opere storiche, sono oggi considerate opere di fantasia con sporadici elementi storici.\n\u00c8 conosciuto in tutto il mondo per aver iniziato il famosissimo Ciclo Arturiano con la sua \"Historia Regum Britanniae\" (considerato da molti come il primo Best Seller della letteratura inglese). Quest\u2019opera divent\u00f2 presto famosa in tutta Europa: ebbe una grandissima diffusione di manoscritti e un'enorme diffusione orale tramite bardi e menestrelli. I contenuti della sua opera vennero poi rielaborati da molti altri scrittori: tra i pi\u00f9 grandi esponenti abbiamo Chr\u00e9tien de Troyes e Thomas Malory.\nBiografia.\nGoffredo nacque a Monmouth, in una signoria indipendente nel Galles meridionale, intorno ai primi anni del XII secolo, probabilmente da una famiglia bretone. Fu educato in un monastero benedettino (secondo alcuni storici, divenne lui stesso un monaco; ma la questione \u00e8 controversa). \nRaggiunta la maturit\u00e0, si trasfer\u00ec a Oxford, dove fu canonico nella chiesa di Saint George. All'Universit\u00e0 di Oxford si laure\u00f2 e probabilmente fu anche insegnante (\"magister\"). Vi conobbe l'arcidiacono Gualtiero, ai cui suggerimenti si deve certamente la stesura dell'opera pi\u00f9 celebre di Goffredo, la \"Historia Regum Britanniae\". \nLa carriera ecclesiastica lo port\u00f2 a diventare prima arcidiacono di Monmouth (o di Saint Teilo a Llandaff) e poi, nel 1152, vescovo di Saint Asaph, nel Galles nordorientale. Saint Asaph era situata in una regione afflitta dagli scontri fra i normanni e i ribelli gallesi; pare che Goffredo, forse per questo motivo, non si sia mai effettivamente trasferito nella sede episcopale.\nOpere.\nLa prima opera nota di Goffredo fu \"Prophetiae Merlini\" (\"Le profezie di Merlino\"), databile intorno al 1135. In questo testo raccolse parte della tradizione precedente del bardo profeta Myrddin Emrys. Goffredo sostenne, nella dedica iniziale dell'opera, di aver risposto all'esortazione del vescovo Alessandro di Lincoln, che gli aveva chiesto di \"de britannico in latino transferre\" le profezie di Myrddin; ma se sia trattato di una vera e propria traduzione \u00e8 questione controversa. In ogni caso, fu Goffredo a usare per primo il nome \"Merlino\", latinizzando Myrddin con qualche ritocco per evitare l'assonanza col francese \"merde\"; e altrettanto innovativa fu la reinterpretazione di Merlino come profeta cristiano. L'opera si presentava, come il titolo suggerisce, come una raccolta di profezie, paragonabile per certi versi alle successive \"Profezie di Nostradamus\".\nLe profezie sono scritte in un linguaggio fortemente simbolico, spesso oscuro, e vertono soprattutto sul futuro politico della Britannia; furono infatti poi incluse nel pi\u00f9 ampio \"Historia Regum Britanniae\" (Storia dei Re di Britannia), come IX volume. Complessivamente, ebbero una diffusione ancora maggiore; oltre a trovarsi nei manoscritti della \"Historia\", infatti, le \"Prophetiae\" circolarono anche come opera indipendente (se ne sono trovati circa ottanta manoscritti). L'integrazione delle \"Prophetiae\" nella \"Historia\" (che unisce quindi definitivamente il personaggio di Myrddin alla storia dei re bretoni, e in particolare alle figure di Vortigern e Uther Pendragon) rappresenta la nascita del personaggio letterario di Merlino, in seguito centrale nel ciclo bretone. L\"Historia\", completata nel 1138, \u00e8 l'opera pi\u00f9 celebre di Goffredo; con intenti storiografici, ma in effetti attingendo quasi esclusivamente a miti e leggende, racconta le vicende dei regnanti bretoni su un arco di duemila anni.\nQuest'opera ebbe una enorme visibilit\u00e0 per tutto il Medioevo e fu fonte di ispirazione per moltissimi autori successivi. Il suo resoconto della vita di Re Art\u00f9, in particolare, contribu\u00ec in maniera decisiva alla nascita del ciclo bretone. Dall'opera traspaiono elementi correlati alla biografia di Goffredo, e in particolare la sua predilezione per i bretoni e una certa ostilit\u00e0 politica verso gallesi e sassoni.\nNella \"Vita Merlini\" (\"Vita di Merlino\"), databile intorno al 1150, il profeta appare estremamente diverso da quello delle opere precedenti, che corrisponde molto pi\u00f9 direttamente al gallese Myrddin Wyllt.\nAlcuni studi riportano che, per le sue opere, Monmouth utilizzasse nomi presi da varie fonti per diversi personaggi che, nelle versioni precedenti dei racconti, ne erano privi. Alcuni erano nomi utilizzati realmente all'epoca, mentre altri provenivano da fonti scritte ed erano caduti in disuso; molti di questi nomi Monmouth li riutilizz\u00f2 modificandoli senza curarsi (o ignorando) l'origine, la pronuncia o la forma originale o addirittura il genere maschile o femminile, portando di fatto alla creazione di nuovi nomi di uso moderno quali ad esempio Morgana, Cordelia, Rowena e Guendalina."}
{"id": "328074", "revid": "14691", "url": "https://it.wikipedia.org/wiki?curid=328074", "title": "Geoffrey of Monmouth", "text": ""}
{"id": "328076", "revid": "125841297", "url": "https://it.wikipedia.org/wiki?curid=328076", "title": "Mascotte olimpica", "text": "A partire dai X Giochi olimpici invernali di Grenoble (Francia), i Giochi olimpici hanno una \"mascotte\", di solito un animale nativo dell'area o anche una figura umana che rappresenta la cultura del paese ospitante l'evento.\nOggi le \"mascotte\" sono molto importanti perch\u00e9 permettono, con la vendita di vari oggetti a loro legati, grossi introiti per l'organizzazione dei giochi."}
{"id": "328080", "revid": "125129467", "url": "https://it.wikipedia.org/wiki?curid=328080", "title": "4400", "text": "4400 (\"The 4400\") \u00e8 una serie televisiva di fantascienza statunitense.\nLa prima stagione, composta da sei episodi, and\u00f2 in onda per la prima volta negli Stati Uniti dall'11 luglio all'8 agosto 2004 e in Italia il 27 e il 28 febbraio 2006; una seconda stagione di 13 episodi fu mandata in onda negli USA dal 5 giugno 2005 al 28 agosto 2005 ed \u00e8 stata trasmessa in Italia tra il marzo e il maggio 2006. La terza stagione, trasmessa negli USA dall'11 giugno 2006 al 27 agosto 2006, \u00e8 stata mandata in onda dal 17 luglio 2007 al 29 agosto 2007 su Rai 2 in seconda serata. La quarta e ultima stagione \u00e8 stata trasmessa negli USA dal 17 giugno al 16 settembre 2007 e in Italia dall'11 giugno 2008 ogni sabato, e per gli ultimi 2 episodi ogni marted\u00ec, in seconda serata alle ore 22.40 su Rai 2 fino al 23 settembre 2008. Il 20 dicembre 2007 Scott Peters, uno dei creatori della serie, ha annunciato nel forum ufficiale che 4400 \u00e8 stato cancellato.\nLa serie \u00e8 stata ideata e scritta da Scott Peters e Ren\u00e9 Echevarria. La sigla del telefilm \u00e8 \"A Place in Time\" scritta da Robert Phillips e Tim Paruskewitz, cantata da Amanda Abizaid. \"The 4400\" \u00e8 prodotto da Paramount Network Television insieme a Sky Television, Renegade 83 e la American Zoetrope.\nThe 4400 era ambientato a Seattle ma in realt\u00e0 venne girato a Vancouver in Columbia Britannica. Il \"4400 Center\" \u00e8 lo Chan Centre for the Performing Arts alla University of British Columbia.\nTrama.\nPrima stagione.\nUna sfera luminosa, inizialmente scambiata per una cometa, colpisce la Terra finendo sulla riva di un lago. Svanita la sfera, 4400 individui scomparsi anni prima in circostanze misteriose riappaiono senza mostrare il minimo segno di invecchiamento. I \"ritornati\", inizialmente considerati coloro che nell'ultimo secolo sono stati rapiti dagli alieni, vengono prima messi in quarantena; poi, sotto pressione della popolazione mondiale, giacch\u00e9 non vengono trovate ragioni per il loro isolamento, vengono rimessi in libert\u00e0 e reintegrati nella societ\u00e0. Lentamente i 4400 scoprono di avere poteri paranormali come la telecinesi o la preveggenza.\nA seguire il fenomeno viene incaricata l'NTAC (\"National Threat Assessment Command\"), una divisione della National Security Agency (NSA). L'agente responsabile \u00e8 inizialmente Tom Baldwin e poi Diana Skouris che adotta una bambina facente parte dei 4400, Maia, in grado di prevedere il futuro.\nUno dei 4400, Shawn Farell, nipote di Tom, scopre di avere il potere di guarire le persone e decide di guarire suo cugino Kyle che da tre anni \u00e8 in coma. Kyle, una volta risvegliatosi, si comporta in modo strano. Nel frattempo Lily Moore, un'altra dei 4400, scopre che il marito si \u00e8 risposato e si innamora di un altro dei 4400, Richard Tyler, pilota scomparso negli anni cinquanta. Lily scopre di essere incinta dopo il suo ritorno.\nAlla fine della prima stagione si scopre che a rapire i 4400 sono stati degli uomini provenienti dal futuro, che li hanno dotati di poteri per migliorare il presente e per impedire l'estinzione della razza umana. A dire queste cose a Tom \u00e8 Kyle che \u00e8 stato usato come tramite dagli uomini del futuro.\nSeconda stagione.\nKyle, una volta tornato in s\u00e9, decide di iscriversi all'universit\u00e0. Ma viene ancora controllato dagli uomini del futuro che lo spingono a uccidere Jordan Collier, il fondatore del 4400 center. Nel frattempo Lily partorisce una figlia, Isabelle, che gi\u00e0 a pochi mesi ha dei poteri che usa anche per uccidere o fare del male a chi la spaventa.\nTom si ritrova all'improvviso in una realt\u00e0 parallela dove i 4400 non sono mai stati rapiti e lui \u00e8 sposato con una di loro. Scopre che \u00e8 proprio la moglie della realt\u00e0 alternativa, Alana, colei che l'ha portato in questa dimensione e la convince a tornare insieme nella realt\u00e0. I due alla fine iniziano una relazione.\nAlla fine della seconda stagione una grave malattia colpisce gran parte dei ritornati. Tom e Diana scoprono che \u00e8 stata causata dall'inibitore della promicina, sostanza che sviluppa i loro poteri, somministrato segretamente ai 4400 dal governo statunitense in modo da far perdere loro i poteri. Kevin Burkhoff, un geniale scienziato risvegliato dalla sua malattia mentale da uno dei 4400, riesce a trovare un antidoto per guarirli e al termine della serie sembra che molti stiano riacquistando i propri poteri. Kyle si costituisce alla polizia e Isabelle cresce di circa 20 anni in una sola notte. Ma Jordan Collier \u00e8 veramente morto?\nTerza stagione.\nNon solo Isabelle \u00e8 invecchiata di molti anni in pochi istanti; anche sua madre, Lily, \u00e8 invecchiata di oltre cinquant'anni dopo uno svenimento. Si scopre che c'\u00e8 un nesso tra l'invecchiamento di Isabelle e quello della madre, e sentendosi in colpa per l'invecchiamento della madre e sperando che con la sua morte la madre ritorni giovane, Isabelle tenta il suicidio ma scopre di essere praticamente immortale. Alla fine del primo doppio episodio della stagione Lily muore.\nNel frattempo l'NTAC deve affrontare il Gruppo Nova, un'associazione di terroristi interna ai 4400. Il gruppo Nova tenta di uccidere le persone coinvolte nello scandalo dell'inibitore della promicina ma non riesce a ucciderne uno, Dennis Ryland, grazie a Tom e Diana. Il Gruppo Nova era finanziato da Shawn che per\u00f2 una volta scoperto che erano dei terroristi li tradisce. Il Gruppo Nova ora vuole vendicarsi di Shawn e lo rende schizofrenico. Ma ci\u00f2 fa arrabbiare Isabelle, innamorata di Shawn, che con i suoi poteri sgomina l'organizzazione.\nNel frattempo gli uomini del futuro rapiscono Maia e altri bambini ritornati per riportarli nel passato in modo da evitare la catastrofe. Tom riesce per\u00f2 a contattare gli uomini del futuro tentando il suicidio e a convincerli a riportare i bambini scomparsi nel presente. In cambio per\u00f2 dovr\u00e0 uccidere Isabelle con un loro siero (l'unica cosa che pu\u00f2 danneggiarla): Isabelle, mandata nel presente da una fazione degli uomini del futuro che vogliono eliminare i 4400, rappresenta una grande minaccia.\nJordan Collier \u00e8 ancora vivo e afferma di avere una missione: salvare il mondo dalla catastrofe. La ricomparsa di Collier permette a Kyle di uscire di prigione poich\u00e9 essendo Collier ancora vivo il suo reato non \u00e8 pi\u00f9 omicidio ma tentato omicidio. Collier fa evadere di prigione i membri del Gruppo Nova e grazie al loro aiuto riesce a rubare la promicina al Governo degli Stati Uniti che voleva creare grazie a essa dei soldati con super poteri in modo da eliminare i 4400. Collier la vuole invece distribuire a tutti in modo che tutte le persone del mondo sviluppino i poteri. La promicina inizia cos\u00ec a diffondersi fra la gente ma il 50% delle persone che prendono la dose muore.\nIsabelle, che forniva la promicina al governo statunitense in modo da dare anch'essa un contributo all'eliminazione dei 4400, frustrata per il furto di promicina, decide di uccidere tutte le persone presenti nel 4400 center. Ma viene fermata da Tom, Diana e dal padre Richard che le iniettano la sostanza che gli uomini del futuro avevano dato a Tom per ucciderla, ma invece di morire Isabelle perde semplicemente i suoi poteri.\nLa stagione termina con Diana che va a vivere in Spagna con il suo nuovo ragazzo, Alana che viene rapita dagli uomini del futuro e con Kyle e la sorella di Diana che prendono la dose.\nQuarta stagione.\nKyle dopo aver preso la dose sviluppa come abilit\u00e0 una \"amica immaginaria\" che solo lui pu\u00f2 vedere: Cassie. Cassie gli d\u00e0 dei consigli. Grazie a Cassie Kyle riesce a svegliare Shawn dal coma iniettandogli della promicina. Cassie fa vedere a Kyle un libro di profezie scritto nei primi del Novecento. Secondo questo libro un messia (che assomiglia molto a Jordan Collier) avrebbe portato Dio in Terra e uno sciamano lo avrebbe guidato tramite le sue visioni. Cassie spiega a Kyle che lui \u00e8 lo sciamano e che il messia \u00e8 Jordan Collier.\nNel frattempo Tom scopre che Alana \u00e8 stata riportata nel passato dagli uomini del futuro per punirlo per non aver ucciso Isabelle. Diana scopre che sua sorella April ha preso la dose e, preoccupata per lei, decide di tornare negli USA. Isabelle \u00e8 in prigione e scopre che non pu\u00f2 riottenere i suoi poteri perch\u00e9 \u00e8 diventata allergica alla promicina.\nIsabelle riesce a evadere di prigione e va da Kyle. Isabelle aiuta Kyle a decifrare un capitolo del libro scritto in una lingua sconosciuta e scopre che quel capitolo \u00e8 una lista di 200 persone famose che sopravviverebbero sicuramente alla promicina. Secondo il libro, se queste 200 persone prendessero la dose, Dio verrebbe sulla Terra. L'ultimo nome nella lista \u00e8 Tom Baldwin, il padre di Kyle. Kyle e Isabelle vanno da Jordan Collier e gli parlano della profezia. Jordan crede che il libro sia la via che stava cercando da tempo e che Kyle sia la sua guida.\nNel frattempo Tom e Diana scoprono l'esistenza dei Marchiati, cio\u00e8 10 persone possedute da alcuni uomini del futuro. I marchiati, che sono tra l'altro i creatori di Isabelle, vogliono eliminare i 4400. Quando scoprono che Tom e Diana sanno della loro esistenza decidono di marchiare Tom facendolo diventare uno di loro. Ci riescono e dopo alcuni giorni Tom non \u00e8 pi\u00f9 in s\u00e9. Nel frattempo Jordan Collier decide di conquistare una parte di Seattle e crea Promise City, un quartiere praticamente abbandonato di Seattle abitato unicamente dalle persone con abilit\u00e0.\nTom e gli altri marchiati rapiscono Isabelle, le tolgono l'allergia alla promicina, le ridanno i poteri e la costringono a rapire Jordan Collier. Il loro piano \u00e8 possedere Collier e utilizzare la sua abilit\u00e0 di togliere i poteri per privare tutti i 4400 delle loro abilit\u00e0. Isabelle, pur essendo diventata buona, \u00e8 costretta a obbedire loro perch\u00e9 se disobbedisse morirebbe. Quindi rapisce Jordan Collier che viene marchiato.\nIntanto per\u00f2 Diana e Meghan Doyle, il capo del NTAC innamorata di Tom, scoprono che Tom \u00e8 posseduto dai Marchiati e per farlo tornare in s\u00e9 gli iniettano del polonio radioattivo in modo da uccidere l'ospite dentro di lui, per poi poterlo curare con il potere di Shawn, altrimenti morirebbe. Tom, tornato in s\u00e9, decide di fingersi ancora marchiato in modo da liberare Collier, ma gli altri marchiati se ne accorgono e lo imprigionano.\nI marchiati ordinano a Isabelle di uccidere Kyle ma Isabelle, innamorata di Kyle, non riesce a ucciderlo e decide di sacrificare la sua vita e, grazie al suo sacrificio, Tom e Collier vengono liberati.\nNel frattempo il fratello di Shawn, Danny, che aveva preso la dose sviluppa come potere quello di emettere promicina per via aerea e di conseguenza il 50% delle persone con cui viene a contatto (tra cui sua madre) muoiono. Danny chiede a Shawn di ucciderlo in modo da far finire il contagio e lui, con molto dolore, lo fa.\nA causa del potere di Danny quasi tutti gli abitanti di Seattle sopravvissuti sviluppano un'abilit\u00e0 tanto che l'intera citt\u00e0 viene rinominata Promise City. La serie finisce con Kyle che chiede a suo padre di prendere la dose.\nEpisodi.\nLa prima stagione \u00e8 una miniserie di sei episodi, che fu mandata in onda ogni settimana dall'11 luglio 2004 all'8 agosto 2004. Le stagioni due, tre e quattro sono formate da 13 episodi ciascuno.\nIl 3 giugno 2006, prima dell'inizio della terza stagione fu trasmesso, dalla NBC (proprietaria del canale USA Network), lo speciale: \"The 4400: Unlocking the Secrets\", della durata di un'ora, che riassumeva le prime due stagioni.\nIn Italia la serie viene trasmessa su Rai 2. La prima stagione and\u00f2 in onda il 27 e il 28 febbraio 2006, giorni in cui veniva trasmesso su Rai 1 il Festival di Sanremo. La seconda stagione \u00e8 stata trasmessa di domenica dal 26 marzo al 23 aprile 2006. Rai 2 ha trasmesso gli episodi della terza stagione ogni marted\u00ec alle ore 23.35 dal 17 luglio 2007 al 29 agosto 2007. La quarta e ultima stagione \u00e8 stata trasmessa ogni sabato, successivamente ogni marted\u00ec, alle ore 22.40 su Rai 2 dal 14 giugno 2008 al 23 settembre 2008.\nA partire dal 1\u00ba giugno 2010 il canale digitale terrestre Rai4 ha trasmesso nella fascia preserale (alle 19.30) un episodio al giorno di 4400, ripartendo dall'inizio.\nCancellazione.\nLo sceneggiatore e co-creatore della serie Scott Peters annunci\u00f2 il 18 dicembre 2007 che a causa dello sciopero degli sceneggiatori, problemi di budget, e bassi ascolti, \"The 4400\" era stato cancellato e non sarebbe ritornato per una quinta stagione, nonostante il cliffhanger della quarta stagione. I fan del telefilm allora tentarono invano di resuscitare la serie, inviando petizioni e semi di girasole (il cibo preferito di uno dei personaggi del telefilm, Kevin Burkhoff) al presidente di SciFi e USA Network Bonnie Hammer. Nell'aprile 2008, la campagna tent\u00f2 di convincere Jeff Zucker,&lt;ref name=\"Letter/Seeds Revolution\"&gt;&lt;/ref&gt; presidente del gruppo televisivo NBC/Universal, a rinnovare la serie, senza successo.\nRomanzi.\nDopo la conclusione della serie sono stati pubblicati quattro romanzi, attualmente disponibili solo in inglese. I primi due sono collocati cronologicamente durante gli avvenimenti della seconda stagione della serie mentre gli ultimi due sono collocati dopo gli avvenimenti della quarta e ultima stagione e danno un vero finale alla serie, senza storyline lasciate in sospeso e cliff-hanger.\nColonna sonora.\nIl CD della colonna sonora di \"4400\" \u00e8 uscito l'8 maggio 2007 ed \u00e8 stato prodotto da Milan Records. Il CD contiene i seguenti brani:\n\"Nota: l'ultimo brano non appare nella serie.\"\nReboot.\nUn reboot della serie, chiamato anche in America semplicemente 4400, \u00e8 stato annunciato il 7 novembre 2018 e va in onda dal 25 ottobre 2021 su The CW."}
{"id": "328094", "revid": "1610933", "url": "https://it.wikipedia.org/wiki?curid=328094", "title": "Gabbiano comune", "text": ""}
{"id": "328095", "revid": "83531", "url": "https://it.wikipedia.org/wiki?curid=328095", "title": "Gente in Aspromonte", "text": "Gente in Aspromonte \u00e8 una raccolta di tredici racconti di Corrado Alvaro, considerata tra le pi\u00f9 alte espressioni della letteratura meridionalistica e tra le pi\u00f9 significative del nuovo realismo del Novecento.\nPubblicato per la prima volta a Firenze da Le Monnier nel 1930, \u00e8 un'opera che racconta la durezza della vita dei pastori in Aspromonte, nei primi anni del Novecento:\n\u00c8 il primo lungo racconto a dare il nome all'intera opera. Gli altri dodici racconti minori sono: \"La pigiatrice d'uva\", \"Il rubino\", \"La zingara\", \"Coronata\", \"Teresita\", \"Romantica\", \"La signora Flavia\", \"Innocenza\", \"Vocesana e Primante\", \"Temporale d'autunno\", \"Cata dorme\", \"Ventiquattr'ore\".\nI tredici racconti.\nGente in Aspromonte.\nIl primo racconto \u00e8 ambientato in Calabria in una delle zone pi\u00f9 depresse del meridione dove i pastori sottostanno alle condizioni che la natura e i padroni impongono loro.\n\u00c8 la storia degli Argir\u00f2, una poverissima famiglia che vive senza alcuna speranza di poter cambiare la propria dura condizione. Uno dei figli, Benedetto, studia in seminario ed \u00e8 l'unico vanto della famiglia che vede in lui il mezzo per riscattarsi socialmente agli occhi dei potenti locali, primi tra tutti i fratelli Mezzatesta, ricchi e famosi proprietari terrieri.\nContemporaneamente, l'altro figlio Antonello inizia a farsi consapevole della propria condizione: \nGli Argir\u00f2 tentano di intraprendere varie iniziative, che si rivelano tutte senza esito. Da ultimo acquistano una mula per trasportare merci, ma i figli illegittimi di Filippo Mezzatesta incendiano la stalla e la mula muore. Antonello, che lavorava come manovale lontano dal paese per mantenere il fratello presso il seminario, ritorna a casa in pessime condizioni economiche e di salute e, dopo qualche tempo, appicca il fuoco a un bosco di Filippo Mezzatesta e comincia a distribuire ai pastori la carne delle bestie morte nell'incendio. Da quel momento inizia per lui una vita da fuorilegge, fatta di continue razzie nelle propriet\u00e0 dei potenti per vendicare i soprusi subiti dai pi\u00f9 deboli. Finir\u00e0 poi arrestato: \nLa pigiatrice d'uva.\nUna pigiatrice d'uva ed un uomo lavorano insieme in una vigna. L'uomo \u00e8 attratto dalla donna, che rifiuta le sue attenzioni in modo sdegnoso. Successivamente arriva alla vigna il figlio del padrone, al quale la donna offre del mosto; contento di aver bevuto, l'uomo salta in sella al suo cavallo, e va via. La donna \u00e8 attratta dall'uomo e lo desidera. Lo rivela apertamente generando la gelosia dell'uomo che l'\u00e8 accanto. La tragedia \u00e8 nell'aria e Alvaro \u00e8 abile a descriverne i segnali premonitori.\nIl rubino.\nUn emigrante, di ritorno dall'America, trova un rubino senza capire effettivamente il suo enorme valore. Tornato in patria, decide di aprire una bottega, avviando cos\u00ec con fatica un'attivit\u00e0 commerciale. Un giorno regaler\u00e0 al proprio figlio (per giocare con gli amici) quella che lui credeva una semplice pallina di cristallo, e che in realt\u00e0 era un rubino dall'ingente valore.\nLa zingara.\n\u00c8 la storia di Crisolia, una ragazza che sogna di andar via dal suo paese e che si lega a uno zingaro, condividendo con lui un'esistenza raminga.\nCoronata.\nCoronata \u00e8 una ragazza che, per via di un presentimento, si rifiuta di recarsi in pellegrinaggio al santuario per ringraziare la Madonna della guarigione da una malattia. Costretta dai genitori ad andare, durante il pellegrinaggio \u00e8 rapita dal suo amato. Ritrovata, rifiuta di tornare a casa rompendo definitivamente i legami con i genitori.\nTeresita.\nA Teresita, il padre, sin da piccola, ha imposto di andare tutte le mattine a bussare alla sua porta, aspettare che si svegli e entrare per dirgli quanto bene gli vuole. Quest'impegno deve continuare anche dopo il matrimonio e Teresita continua a recarsi tutte le mattine alle 7 presso la casa paterna per eseguire il suo rituale. Non rinuncia neanche la mattina dopo aver partorito. Per\u00f2 quel giorno il padre la fa attendere a lungo e la donna, spossata per la fatica e tutta fradicia per la pioggia, muore.\nRomantica.\n\u00c8 la storia di un uomo del Nord che dopo aver seguito Garibaldi, rinuncia a ritornare nel suo paese natale e si stabilisce in un paese del Meridione.\nCi\u00f2 soprattutto per una delusione amorosa. Si rif\u00e0 una vita, legandosi ad una donna del luogo, da cui ha una figlia. Vive quasi tutta la sua vita come in \"trance\" e solo verso la fine capisce di aver trattato come una schiava la sua nuova donna e, forse, di non avere mai amato la donna del Nord, di cui non ricorda neanche pi\u00f9 le fattezze.\nLa signora Flavia.\nDue protagonisti: la padrona e il servo. Lo sfondo \u00e8 un piccolo paese di provincia. Lei, la signora Flavia \u00e8 ricca; attraversa le strade come una regina. La gente l'ammira, le cede il passo con rispetto. Ha una certa eleganza nel vestire e nel camminare. Lui, Serafino il servo, \u00e8 giovane ma scalzo e mal vestito. La sua padrona, se la sogna di notte e di giorno. Spera di avvicinarla e che lei gli parli, ma ci\u00f2 non accade mai.\nLui stesso, con i suoi vestiti mal ridotti si vergogna ad avvicinarsi.\nUn giorno l'accompagna, mentre lei monta la cavalla. Procedono insieme, poi, attraversando un fiume, lei cade in acqua e sviene. Lui la riporta a riva. La distende per terra. Le scioglie il primo bottone. Sente e vede il suo seno molle. Ed avverte i sospiri della donna che gonfia il petto con il suo respiro.\nInnocenza.\nUn uomo mentre attraversa a piedi le montagne per ritornare a casa \u00e8 sorpreso dalla notte; entra in una casa dove la porta \u00e8 aperta. Dentro c'\u00e8 una donna che lo accoglie con gentilezza. L'uomo muore dalla stanchezza e non ha tempo e voglia di farsi delle domande. Chiede solo il permesso di poter dormire per terra. La donna glielo concede. Si addormenta subito e nel sonno sente forti rumori alla porta. C'\u00e8 gente che vuole entrare, ma la donna li convince ad andare via. Al mattino si ritrova sul letto, senza sapere come. La donna, prima di partire, gli prepara qualcosa per il viaggio. Mentre lo fa, l'uomo scopre sotto i capelli la cicatrice di un taglio che contraddistingue le donne di malaffare. Per niente turbato si avvicina e le d\u00e0 un bacio sulla ferita.\nPoi va via.\nVocesana e Primante.\nUna storia di odio che finisce in tragedia tra due uomini che ambiscono a essere il Cristo e portare la croce nella processione del Venerd\u00ec Santo.\nTemporale d'autunno.\nUn uomo, sorpreso da un temporale autunnale si rifugia in una grotta. Dopo un po' scopre che nell'interno c'\u00e8 una donna, al riparo anch'essa dalla pioggia. I due cominciano a parlare; scoprono di essere dello stesso paese e di far parte di due famiglie nemiche. Lentamente nasce una simpatia e al mattino i due decidono di scappare insieme sulla mula dell'uomo.\nCata dorme.\nDue studenti decidono di abbandonare gli studi e di rientrare al paese. Una volta arrivati non hanno per\u00f2 il coraggio di tornare a casa perch\u00e9 hanno paura delle reazioni dei genitori. Decidono quindi di passare la notte da Cata, una donna che ha sempre soddisfatto le voglie degli uomini del paese e che tutti, giovani e adulti, hanno sempre desiderato. Entrano e vedono la donna distesa sul letto. Credono che dorma, ma pi\u00f9 tardi si accorgono ch'\u00e8 stata uccisa. Escono precipitosamente e rientrano nella citt\u00e0 dei loro studi.\nVentiquattr'ore.\nTre emigranti vagano in una terra straniera. Si uniscono poi ad un prete, dopo aver tentato di derubarlo. Con lui si dirigono verso un locale dove si ritrovano i compaesani. Qui, tra gli altri, c'\u00e8 una donna\nche riesce a prevedere chi \u00e8 predestinato a morire entro breve termine. Lo indica, all'improvviso, alzando una mano e rivolgendola verso il \"malcapitato\". Questa volta la dirige verso il gruppo dei quattro senza che si riesca a capire chi di essi \u00e8 il prescelto. Pertanto segue per tutti e quattro una notte di paura nell'attesa dell'evento."}
{"id": "328098", "revid": "110446155", "url": "https://it.wikipedia.org/wiki?curid=328098", "title": "Domenico Cortopassi", "text": "Biografia.\nStudi\u00f2 con il padre Alemanno (1838-1909) e poi all'Istituto musicale Boccherini di Lucca, perfezionandosi infine a Milano.\nCome direttore d'orchestra, esord\u00ec in Svezia e, rientrato in Italia, svolse la sua carriera soprattutto in Toscana e Liguria. Diresse anche nell'Africa del Nord, a Tunisi e Tripoli. In quest'ultima citt\u00e0 inaugur\u00f2 il Politeama dirigendo il melodramma La Fanciulla del West di G. Puccini.\nLe opere.\n\u00c8 stato compositore di opere liriche, operette, musica sacra, per banda e da camera. Ma la sua vena lo port\u00f2 anche a comporre musica per cinegiornali, documentari e film.\nFu anche maestro di banda, direttore di varie societ\u00e0 filarmoniche, maestro di cappella della Cattedrale di Borgo S. Lorenzo, organista e maestro di cappella della chiesa abbaziale a La Spezia e della Cattedrale di Sarzana, nonch\u00e9 direttore di vari cori e Istituti musicali.\nLa sua opera pi\u00f9 importante \u00e8 considerata \"Santa Poesia\", su libretto di Augusto Novelli e Giovacchino Forzano, ambientata durante le Cinque giornate di Milano, che debutt\u00f2 al Politeama Duca di Genova della Spezia il 2 dicembre 1909, poi a Lucca, Livorno, Sarzana e a Milano.\nFu autore della marcia delle marce Rusticanella (Quando passan le Legion) nel 1919, del primo fox-trot italiano, intitolato \"Marion del 1917\" (1924), che ebbe notevole successo in Argentina; la canzone \"Romantico Slow\", cantata dal Tenore Tito Schipa nel film \"Vivere!\"; vincitore del primo premio al carnevale di Viareggio nel 1925 con la canzone Baccanale scapigliato, mentre a Pistoia nel 1939 con la canzone Vien dei baci la stagion e infine a Venezia, nel 1952 con la canzone Tose Veneziane; fu vincitore del primo premio a Trieste con l'operatta Bombardella Tiritera.\nMolte citt\u00e0 italiane gli hanno donato una strada a ricordo delle sue intramontabili melodie: La Spezia, Viareggio, Roma, Prato, Latina, Trapani, Trieste.\nIl Comune di Lucca per onorare la sua figura artistica gli ha donato una tomba privilegiata nel cimitero monumentale; nella stessa nel Famedio vi \u00e8 la sua effigie insieme ai grandi Bocchierini, Catalani, Puccini e altri.\nIl figlio, Marcello Cortopassi, divenne un apprezzato compositore, principalmente di canzoni."}
{"id": "328099", "revid": "1442080", "url": "https://it.wikipedia.org/wiki?curid=328099", "title": "Ferdinando Maberini", "text": " \nBiografia.\nOrdinato sacerdote, compose i suoi primi lavori per eseguirli all'organo della Chiesa dove svolgeva la funzione di Cappellano.\nConsegu\u00ec il diploma di magistero in canto gregoriano e Sacra Composizione presso la Pontificia Scuola Superiore di Musica Sacra a Roma.\nDopo un periodo trascorso in Cina (dove occup\u00f2 la cattedra di insegnamento nel seminario di Macao) e negli Stati Uniti d'America, nel 1931 rientr\u00f2 in Italia dove insegn\u00f2 musica nel Seminario Maggiore di Fano e presso il Seminario di Sarzana.\nScrisse 71 composizioni sacre, strumentali e corali."}
{"id": "328102", "revid": "92723", "url": "https://it.wikipedia.org/wiki?curid=328102", "title": "Carlo Alfredo Mussinelli", "text": "Biografia.\nCarlo Alfredo Mussinelli nacque a La Spezia il 16 dicembre 1871, da Giacomo Mussinelli, di origini bergamasche, e Marina Faggioni, spezzina. \n&lt;br&gt;All'et\u00e0 di tre anni, in seguito ad una forte febbre morbillare, perse la vista e all'et\u00e0 di sei anni fu mandato, per sua stessa volont\u00e0, all'Istituto Ciechi di Milano, dove manifest\u00f2 presto notevoli doti musicali. Nella stessa citt\u00e0 studi\u00f2 pianoforte e composizione sotto la guida del M\u00b0 Saladino, ottenendo il diploma in entrambe le discipline.\nTornato a La Spezia, tramite il cugino materno Alberto Faggioni, poeta dialettale, entr\u00f2 in contatto col barone Luigi d'Isengard iunior, in passato garibaldino e bersagliere, ma che in seguito era divenuto sacerdote. D'Isengard era un personaggio di spicco della vita culturale spezzina: fu poeta, drammaturgo ed insegnante (fond\u00f2 la Scuola Normale Femminile di La Spezia, che sarebbe poi divenuta l'Istituto Magistrale). Presso la sua abitazione si radunava un folto gruppo di intellettuali locali, tra i quali lo stesso Mussinelli, che fu presto preso a ben volere dal religioso.\nA quel periodo risalgono diverse composizioni su testi di autori soprattutto locali, tra cui gli stessi d'Isengard e Faggioni. Tra le composizioni giovanili si ricorda \"La Solfara\", opera di ambientazione Siciliana a tema risorgimentale su libretto di Ugo Fleres e composta nel 1893, il cui numero \"Padre Nostro\" per voce solista e coro divenne celebre soprattutto come pagina musicale a s\u00e9 stante. Degna di nota anche \"Che b\u00e8la note ci\u00e0a\", su versi dialettali di Alberto Faggioni, del 1897, incisa poi nel 1935 su disco Odeon dal celebre baritono spezzino Emilio Bione, accompagnato al pianoforte da Mussinelli stesso.\nNel 1901, tramite Luigi d'Isengard, di spiccate tendenze pascoliane, ottenne di musicare l'unico libretto di Giovanni Pascoli: \"Il Sogno di Rosetta\", testo nettamente distaccato dalla tradizione dei libretti drammatici per la quasi totale mancanza di azione, che fu al tempo vista come un aspetto problematico per la resa musicale e scenica e che port\u00f2 Mussinelli ad escogitare una serie di espedienti musicali che imprimessero un certo dinamismo alla rappresentazione.\nIl poemetto fu rappresentato per la prima volta con grande successo il 14 agosto 1901 al \"Teatro dei Differenti\" di Barga, sotto la direzione del M\u00b0 Francesco Dupouy, con grande apprezzamento da parte dello stesso Pascoli, che alla fine della rappresentazione dedic\u00f2 al giovane compositore un piccolo componimento in prosa, definendolo \"giovane aedo\", per analogia al cantore cieco dei testi omerici. \n&lt;br&gt;Alle tre rappresentazioni di Barga seguirono quelle di Lucca nel mese di Settembre al Teatro del Giglio, della Spezia nel marzo 1902 al Politeama Duca di Genova e di Pisa, riportando sempre un ottimo successo di pubblico e critica.\nNel 1955, anno della sua morte, la citt\u00e0 della Spezia insign\u00ec della medaglia d'oro il \"cieco veggente\", com'ebbe a definirlo il Pascoli."}
{"id": "328104", "revid": "121447959", "url": "https://it.wikipedia.org/wiki?curid=328104", "title": "Enrico Salines", "text": "Biografia.\nInizi\u00f2 gli studi musicali con Raffaele Romano e su consiglio del Maestro Trebbi, direttore della Corale spezzina, si iscrisse al Conservatorio A. Boito di Parma. All'et\u00e0 di soli 17 anni diresse \"La Traviata\" al \"Politeama Duca di Genova\" della Spezia. Esord\u00ec come compositore nel 1947 con l'opera \"Il miracolo\" e, pur scrivendo componimenti di vario genere, ha costantemente privilegiato il teatro musicale.\nNel 1954 \u00e8 andata in scena la sua opera pi\u00f9 nota, \"Paganetta\", su libretto di Fausto Marcucci.\nSi \u00e8 dedicato inoltre all'attivit\u00e0 didattica, dirigendo per molti anni l'Unione Corale La Spezia e successivamente l\"'Istituto Musicale Citt\u00e0 di Carrara\" e il \"coro Monte Sagro\", della stessa citt\u00e0.\nCome compositore, si \u00e8 affermato in campo nazionale grazie alla raffinatezza della sua scrittura e alla sua capacit\u00e0 di coniugare classicit\u00e0 e modernit\u00e0.\nL'opera in due atti, su libretto di Fausto Marcucci, \"Le Nozze di Bartolo\", fu data per la prima volta al \"Teatro Civico\" di La Spezia nei primi anni ottanta, nel cast figuravano il tenore Luciano Bonci, il soprano Anna Baldasserini, il baritono Giancarlo Ceccarini nel ruolo di Bartolo, ed ottenne un lusinghiero successo.\nIl 24 ottobre 2001 il Comune della Spezia ha celebrato i 90 anni del Maestro con la rappresentazione al \"Teatro Civico\" della sua opera lirica \"Leopardiana\", eseguita dall'orchestra da Camera Carlo Alfredo Mussinelli, diretta dal maestro Piero Papini, per la regia del figlio Antonio Salines.\nLe composizioni principali.\nIl Miracolo (1947) -\nPaganetta (1954) -\nL'ultima notte del vampiro (1965) -\nLa disperazione di Giuda -\nLe nozze di Bartolo -\nLeopardiana\nL'orrido (1930) -\nLe notti dell'ira -\nInno alla pace (1945) -\nPoema tragico -\nSuite siciliana\nLa voce dei martiri -\nNapoli\nConcerto in Mi b -\nAlba sul Monte Sagro -\nMessa"}
{"id": "328105", "revid": "767487", "url": "https://it.wikipedia.org/wiki?curid=328105", "title": "Khalid Izri", "text": "Biografia.\nAppassionato di musica fin da bambino, si d\u00e0 ben presto all'imitazione dei cantanti berberi pi\u00f9 conosciuti, come Idir, Djurdjura, Jamal Allam, e soprattutto l'astro emergente della musica del Rif, Walid Mimoun. Dopo un inizio in cui era fortemente influenzato dalle canzoni occidentali, e soprattutto del mondo anglosassone (la sua prima canzone si intitola \"Love me, baby\"), sar\u00e0 decisivo per lui l'incontro con il poeta El Wariachi Abdelrafi, che susciter\u00e0 in lui la volont\u00e0 di comporre canzoni in berbero, soprattutto mettendo in musica le sue poesie. Nasce da qui \"Tamwart inu\".\nDopo il successo del suo primo album, decide di impegnarsi seriamente per una produzione musicale di qualit\u00e0, e approfondisce, tra l'altro le sue conoscenze musicali, con corsi in Francia di solfeggio, musica etnica e corale. Anche se la sua risorsa pi\u00f9 apprezzata \u00e8 la sua voce, Izri suona anche diversi strumenti, in particolare la chitarra, l'armonica a bocca e l'adjun (strumento a percussione tipico del Rif)."}
{"id": "328108", "revid": "123513083", "url": "https://it.wikipedia.org/wiki?curid=328108", "title": "Lira sabauda", "text": "La lira sabauda fu l'unit\u00e0 monetaria del Regno di Sardegna dal 1816 fino al conseguimento dell'unit\u00e0 nazionale nel 1861. Era suddivisa in centesimi.\nStoria.\nNel 1800 a seguito della battaglia di Marengo Napoleone Bonaparte decise la creazione della Repubblica Subalpina dove venne imposto lo standard monetario francese che rimpiazz\u00f2 lo scudo piemontese, in Sardegna invece rimase ancora in uso il cagliarese e le altre divisioni dello scudo sardo. Con il Congresso di Vienna il Regno di Sardegna torn\u00f2 ai Savoia i quali reintrodussero lo scudo piemontese e quello sardo. In breve per\u00f2 Vittorio Emanuele I decise di coniare una nuova valuta basata sullo standard napoleonico e cos\u00ec con la Regia Patente del 6 agosto 1816 venne introdotta la lira sabauda inizialmente coniata in soli due tagli: 20 lire di d'oro 900\u2030 e 5 lire di d'argento 900\u2030\n. In base al contenuto del metallo prezioso il tasso di cambio con le valute precedenti era di:\nMan mano che il Regno di Sardegna occup\u00f2 gran parte degli altri stati italiani preunitari, la monetazione sarda si sostitu\u00ec ai sistemi monetari di questi. Quando nel 1861 il Regno di Sardegna assunse il nome di Regno d'Italia la lira sarda divenne lira italiana.\nPoich\u00e9 la lira sarda decimale deriva dal franco francese e non dalla lira sarda settecentesca in alcune regioni (in Sardegna, Piemonte, Liguria, Lombardia, Veneto, Friuli ed Emilia), probabilmente per distinguere la nuova lira da quella prenapoleonica, essa veniva chiamata Franco. Questo uso si \u00e8 mantenuto nei dialetti fino alla scomparsa della lira italiana.\nMonete.\nI diversi sovrani del regno coniarono le seguenti monete:"}
{"id": "328109", "revid": "1573940", "url": "https://it.wikipedia.org/wiki?curid=328109", "title": "Chroicocephalus ridibundus", "text": "Il gabbiano comune (Chroicocephalus ridibundus ()) \u00e8 un uccello della famiglia dei Laridi, comune in Europa, Asia e sulle coste orientali del Canada. Solitamente \u00e8 un uccello migratore, ma alcuni esemplari, principalmente nella zona occidentale dell'areale, sono anche stanziali.\nDescrizione.\nIl gabbiano comune ha una lunghezza che va dai 38 ai 44\u00a0cm e un'apertura alare dai 98 ai 105\u00a0cm. La sua velocit\u00e0 di volo \u00e8 di circa 10 metri al secondo.\nNidifica in genere a terra, tra le erbe; pi\u00f9 raramente sugli alberi o tra le erbe galleggianti in una palude. Nel lido, costruito da entrambi i genitori, la femmina depone in genere 3-4 uova. A volte due femmine vanno a deporre nello stesso nido. Entrambi i genitori si alterano nella cova che dura 22-24 giorni. A soli 6 giorni di et\u00e0 i piccoli sono gi\u00e0 in grado di volare in autonomia. Come tutte le specie di gabbiano, \u00e8 molto socievole in inverno, sia quando si cura dei piccoli che quando \u00e8 in stagione di accoppiamento. Non \u00e8 una specie pelagica e raramente viene visto al largo delle coste.\nDurante il volo, il margine bianco delle ali \u00e8 un buon punto visibile da lontano. Il maschio ha la testa di colore marrone scuro, il corpo grigio chiaro, puntini neri sulle ali e zampe di colore rossastro. Il cappuccio si perde in inverno e lascia solo delle strisce verticali.\nLa sua voce, pu\u00f2 essere definita con termine onomatopeico \"creire\" per il tipico \"crei-crei\" ripetuto pi\u00f9 volte.\nQuesta specie di gabbiano a volte si alimenta sulle coste e nelle discariche.\nBiologia.\nIl gabbiano comune \u00e8 un cacciatore scaltro, avvistato peraltro anche nei campi o a scovare invertebrati fra i campi arati.\nQuesta specie di uccello impiega due anni per raggiungere la maturit\u00e0. I piccoli al primo anno hanno una striscia terminale nera, pi\u00f9 aree scure nelle ali e, in estate, un cappuccio scuro pi\u00f9 sviluppato.\n\u00c8 una specie rumorosa, specialmente nelle colonie, dove si fa sentire con il suo tipico richiamo \"kree-ar\".\nSistematica.\n\"Chroicocephalus ridibundus\" ha due sottospecie:"}
{"id": "328111", "revid": "240277", "url": "https://it.wikipedia.org/wiki?curid=328111", "title": "Parasanga", "text": "La parasanga (dal persiano \u0641\u0631\u0633\u0646\u06af, \"farsang\" o anche \"farsakh\") \u00e8 un'antica misura lineare persiana, utilizzata anche in Egitto e presso altri popoli del Medio Oriente. Il nome occidentale deriva dal greco \"paras\u00e1ng\u0113s\". \nFra le corrispondenze delle varie misure \u00e8 impossibile determinare con esattezza la lunghezza della parasanga in relazione al sistema metrico decimale. A seconda dei riferimenti a stadi, cubiti e piedi, a cui, a loro volta, ogni popolo dava un valore differente, la lunghezza della parasanga varia fra i 5,5 e i 6,5 chilometri circa.\nFonti greche.\nErodoto.\nIl logografo Erodoto, del V secolo a.C., la riportava come pari a 30 stadi ellenici.\nStrabone.\nLo storico e geografo greco Strabone, nel I secolo a.C., dava questa descrizione della parasanga:\nPer\u00f2 gli opliti greci, pur senza raggiungere la spaventosa velocit\u00e0 di spostamento delle legioni, erano dei buoni marciatori. Su terreno pianeggiante e senza particolari difficolt\u00e0 orografiche arrivavano a percorrere anche trenta chilometri.\nSempre Strabone, ancora in \"Geografia\" (XI, XI, 5), si attarda a definire la parasanga: \nPrendendo come riferimento lo stadio attico, usato da Polibio, che \u00e8 uguale a 400 cubiti oppure 600 piedi (178 metri circa), la parasanga persiana \"pi\u00f9 lunga\" \u00e8 pari a 10680 metri, oltre 10\u00a0km e mezzo! Si capisce allora come, quando si consideri la parasanga divisa in trenta stadi, ci si avvicini ai quei 5,5 chilometri citati all'inizio.\nD'altra parte, se si prende in considerazione lo stadio \"teorico\" di Posidonio, che sar\u00e0 utilizzato da Tolomeo, l'unit\u00e0 di misura ellenica arriva anche a superare i 222 metri. In questo caso la parasanga arriva a 13320 metri. Se si divide questo valore per due (trenta stadi \u00e8 la met\u00e0 di sessanta) ci si avvicina, per leggero eccesso, ai 6,5 chilometri.\nCon questo, si pu\u00f2 avere un'idea del grado di precisione delle misurazione delle distanze terrestri al di fuori delle strade romane che pure, quando Strabone scriveva, erano un sistema ben sviluppato.\nSenofonte.\nPer avere un'idea di quanto distanza poteva mediamente percorrere un oplita greco in marcia, ci viene incontro lo studio fatto sul campo da Valerio Massimo Manfredi, il quale, dopo un'attenta analisi dell'Anabasi di Senofonte, d\u00e0 un valore variabile tra i 5.000 e i 5.500 metri. La valutazione \u00e8 stata fatta misurando le distanze percorse tra una citt\u00e0 e l'altra e il tempo impiegato nel raggiungerle.\nDa precisare che la parasanga, non essendo propriamente una distanza metrica, poteva variare e quindi tali valori sono da considerarsi come una media.\nComunque possiamo cos\u00ec dividere:\nAltre misure di lunghezza furono:\nArabi.\nIl geografo nordafricano Al Idrisi, (Abu Abdallah Mohammed ben Mohammed al Idrisi; semplicemente Edrisi per gli occidentali) nel 1154 scrisse il \"Kitaab Nu-hat al mushtakf iktiraq al afaq\" (\"Libro dell'uomo avido di conoscere gli orizzonti\", o \"Libro di Re Ruggero\"). In questa sua trattazione divideva la linea dell'equinozio (il pi\u00f9 grande cerchio del mondo) in 360 gradi e ogni grado era composto di 25 parasanghe a loro volta divise in cubiti, piedi, ecc.\nPer dare un'idea della difficolt\u00e0 di comparazione osserviamo con quanta precisione un altro geografo arabo, Ismail Abu al Fida (Abulfeda), (1273 - 1331), nel suo \"Determinazione dei paesi in longitudine e latitudine\" (\"Thakwim el-Boldan\"), descriva le varie suddivisioni della parasanga:\n\"La posta si compone di quattro parasanghe,e la parasanga [si compone] di tre miglia.Il miglio si compone di mille braccia,e il braccio [si compone] di quattro cubiti.Il cubito \u00e8 di ventiquattro dita, e il dito si componedi sette grani accostati l'uno all'altro.Il grano equivale a sette peli di mulo.\"\nNe deriva matematicamente che, secondo Abu al Fida, per misurare una parasanga \u00e8 necessario porre uno a fianco all'altro, pelo pi\u00f9 pelo meno, 14.112.000 peli di mulo. Sempre secondo il matematico arabo, dato che per ogni sette peli di mulo si otteneva un grano d'orzo, si pu\u00f2 concludere che per calcolare una parasanga erano necessari 2.016.000 grani d'orzo, che, a mezzo grammo l'uno, ci porta a scoprire che, di orzo, ce ne serve circa una tonnellata."}
{"id": "328113", "revid": "9498", "url": "https://it.wikipedia.org/wiki?curid=328113", "title": "K 331", "text": ""}
{"id": "328116", "revid": "17654", "url": "https://it.wikipedia.org/wiki?curid=328116", "title": "K 595", "text": ""}
{"id": "328117", "revid": "21371", "url": "https://it.wikipedia.org/wiki?curid=328117", "title": "K 550", "text": ""}
{"id": "328118", "revid": "715366", "url": "https://it.wikipedia.org/wiki?curid=328118", "title": "K 387", "text": ""}
{"id": "328119", "revid": "22643", "url": "https://it.wikipedia.org/wiki?curid=328119", "title": "Balcanoromanzo", "text": ""}
{"id": "328121", "revid": "848247", "url": "https://it.wikipedia.org/wiki?curid=328121", "title": "La suora giovane", "text": "La suora giovane \u00e8 un romanzo breve di Giovanni Arpino (1927-1987) pubblicato a Torino da Einaudi nel 1959.\nNel 1960 il romanzo raggiunge la finale del Premio Strega, poi attribuito a Carlo Cassola. \u00c8 stato tradotto in inglese, francese, tedesco, svedese e spagnolo.\nSecondo Eugenio Montale, questo romanzo \"\u00ab\u00e8 un racconto lungo che ha tutta l'aria di essere un capolavoro del suo genere\u00bb\".\nTrama.\nGli avvenimenti, raccontati sotto forma di diario, si svolgono in un gelido inverno torinese e vanno dal 10 dicembre 1950 al 2 gennaio 1951.\nIl protagonista \u00e8 Antonio Mathis, un ragioniere quarantenne celibe, che vive da solo a Torino e lavora in una ditta di esportazioni e importazioni trascorrendo una vita vuota e conformista della cui condizione alienante \u00e8 pienamente consapevole.\nLa vita di Antonio cambia improvvisamente quando incontra Serena, una giovane suora, anche lei vittima di una sua alienazione dato che ha preso il velo per scappare dalla dura vita della campagna ed ha scelto l'attivit\u00e0 di assistenza ai malati per uscire dal convento, della quale si innamora, passando dal ruolo di seduttore a quello di sedotto. Sullo sfondo di questo anomalo amore, la citt\u00e0 di Torino, con le sue fabbriche, il suo Lungo Po immerso nella nebbia, i tram d'altri tempi e le sirene di una caserma.\nAntonio conosce Serena sul tram n. 21, che transita nei pressi della chiesa della Gran Madre: attratto dalla giovane, per mesi l'aspetta alla stessa fermata, perdendo anche le corse per aspettare il suo arrivo, e gli sembra che lei faccia lo stesso; una sera trova nella cassetta delle lettere un'immagine di sant'Antonio, ed \u00e8 sicuro che sia stata lei a fargliela avere. Alla fine ha il coraggio di parlarle, chiedendole il permesso di dirle buonasera; lei si dimostra sicura, gli risponde subito col \"tu\" e lo invita nella casa dove fa l'infermiera di notte per un avvocato novantenne in agonia. Parlano a lungo e lei gli racconta di avere diciannove anni e di non avere ancora preso i voti; \u00e8 originaria di Mondov\u00ec ed \u00e8 in convento per volont\u00e0 della famiglia. Serena, poich\u00e9 in convento non le danno denaro, chiede ad Antonio di procurarle della carta da lettere e di ricevere per lei a casa sua la posta della famiglia, in modo che non venga letta dalla madre superiora; gli chiede anche un regalo per Natale: un cappello. Si lasciano dandosi appuntamento per l'indomani.\nAntonio si sente cambiato e pensa persino che potrebbe sposare Serena, che continua a vedere ogni sera. \nLa vigilia di Natale, Antonio si ritrova per la cena con Anna, Iris e Mo, un collega cinquantenne collega piuttosto volgare che porta in ufficio riviste pornografiche. Vanno in uno strano locale in riva a un fiume, gestito da un amico di Mo. Antonio \u00e8 molto nervoso e non partecipa all'allegria generale, tenta di parlare di Serena ad Iris ma lei non lo sta a sentire; alla fine se ne va lasciando tutti, Mo cerca di fermarlo e lui gli dice della suora. Mo gli d\u00e0 del matto. Antonio va da Serena, che gli ha dato le chiavi dell'alloggio dove lavora, che \u00e8 in servizio anche quella notte e rimane contrariata vedendolo nervoso. Le d\u00e0 il cappello, un basco scozzese, che le ha comprato, ma lei non apre nemmeno il pacco. Si lasciano prima del solito.\nA Natale Anna cerca di chiamarlo, ma lui non risponde alle telefonate. L'appuntamento con Serena \u00e8 alla solita fermata del tram, ma lei non si presenta, e nemmeno il giorno seguente. Non ha pi\u00f9 le chiavi e non osa telefonare a casa dell'avvocato, cos\u00ec non riesce ad avere notizie.\nPoi Antonio scopre che dall'avvocato va un'altra suora e teme che Serena sia stata scoperta. Litiga al telefono con Anna e le dice che vuole interrompere la loro relazione, lei si arrabbia e riattacca. Passa qualche giorno nervoso, vagando nei pressi del convento di Serena sperando, inutilmente, di rivederla.\nInfine Antonio all'inizio di gennaio si decide ad andare a Mondov\u00ec, per chiedere notizie di Serena ai suoi genitori, di cui conosce l'indirizzo dalle lettere. Viene accolto come persona conosciuta, e cos\u00ec scopre che Serena aveva detto tutto ai genitori, sperando che lui si decidesse presto a chiederle di sposarlo; speravano che lui leggesse le lettere tra Serena e la famiglia, ma Antonio non l'ha mai fatto. Allora Serena, non vedendolo decidersi, ha chiesto il trasferimento a Ferrara.\nI genitori di Serena, che vivono in un sobborgo, si lamentano con Antonio della dura vita di campagna; poi il padre lo accompagna in stazione, con un calesse, e gli racconta che Serena \u00e8 diventata suora per la fissazione della madre, figlia di commercianti falliti, che sperava cos\u00ec di migliorarne la condizione. Infine il padre chiede ad Antonio se andr\u00e0 a Ferrara a cercare Serena: Antonio si sente un po' ingannato e offeso, ma pensa che probabilmente andr\u00e0 a Ferrara, e si ferma a studiare gli orari dei treni.\nAdattamento cinematografico.\nNel 1964, dal romanzo \u00e8 stato tratto il film \"La suora giovane\", diretto da Bruno Paolinelli. Interpreti dei protagonisti: Laura Efrikian nel ruolo di Serena con le musiche di Teo Usuelli."}
{"id": "328123", "revid": "17654", "url": "https://it.wikipedia.org/wiki?curid=328123", "title": "K 466", "text": ""}
{"id": "328124", "revid": "715366", "url": "https://it.wikipedia.org/wiki?curid=328124", "title": "K 458", "text": ""}
{"id": "328126", "revid": "715366", "url": "https://it.wikipedia.org/wiki?curid=328126", "title": "K 465", "text": ""}
{"id": "328127", "revid": "123492215", "url": "https://it.wikipedia.org/wiki?curid=328127", "title": "Politica razziale nella Germania nazista", "text": "La politica razzista nella Germania nazista si sostanzia nelle specifiche scelte e leggi adottate dalla Germania nazista in materia razziale: esse postulavano la superiorit\u00e0 della \"razza ariana\" e comportarono una serie di misure discriminatorie, soprattutto nei confronti della popolazione ebraica.\nQueste politiche affondano le proprie radici nell'epilogo della prima guerra mondiale, quando le fazioni nazionaliste tedesche, irritate e deluse dalla sconfitta subita, attribuirono la cosiddetta \"pugnalata alle spalle\" (in tedesco \"Dolchsto\u00dflegende\") della Germania da parte di forze esterne (principalmente pacifisti, socialdemocratici, massoni e comunisti). Il nascente partito nazionalsocialista fece leva su questo sentimento per la propria pubblicit\u00e0 politica e successivamente, assunto il potere, lo istituzionalizz\u00f2 attraverso la pubblicazione delle leggi di Norimberga e l'apertura di campi di concentramento.\nPrima della seconda guerra mondiale.\nLa politica razziale nazista si evolse progressivamente negli anni compresi tra il 1933 e il 1939. Il partito nazista divenne sempre pi\u00f9 radicale nelle sue posizioni per il trattamento delle minoranze in Germania, in special modo nei confronti degli ebrei. La base del pensiero nazista era l'idea di una societ\u00e0 suddivisa in categorie, la \"Vodka\" (la comunit\u00e0 popolare), che avrebbe dovuto costituire la futura ossatura sociale della Germania.\nSi annoveravano in questa seconda categoria tutti gli individui di origine ebraica, gli zingari, ma anche cittadini tedeschi: i \"lavativi\", gli \"asociali ereditari\", e tutti i portatori di handicap mentali o fisici.\nTra il 1933 e il 1934 la politica nazista si mantenne su toni abbastanza moderati per non allarmare elettorato e politici moderati. L'antisemitismo \u00e8 un fenomeno antico, che certo trascende i confini tedeschi: il partito nazista utilizz\u00f2 questo risentimento per aumentare i propri elettori. I nazisti accusavano gli ebrei di tutti i problemi della Germania: povert\u00e0, disoccupazione e la sconfitta nel primo conflitto mondiale. I tedeschi, inoltre, erano insoddisfatti del Trattato di Versailles che garantiva a Gran Bretagna e Francia il ruolo di uniche potenze imperiali europee. Nel 1933 le prime leggi contro gli ebrei vennero promulgate ma non furono scrupolosamente applicate, ed in ogni caso erano meno devastanti di quelle successive.\nIl 1\u00ba aprile 1933 medici, negozianti ed avvocati di origine ebraica subirono il primo boicottaggio. Solo sei giorni dopo venne promulgata la legge di \"ripristino dell'impiego nel pubblico servizio\" che, di fatto, escludeva gli ebrei dall'impiego in ruoli al servizio dello Stato. Queste leggi significarono l'esclusione diretta ed indiretta da posti dirigenziali, che furono riservati viceversa ai tedeschi \"ariani\". Da allora gli ebrei dovettero lavorare in posizioni umili e sottoposte, comunque, a persone non ebree.\nIl 2 agosto 1934 il presidente Paul von Hindenburg mor\u00ec e non venne sostituito; da quel momento i poteri di cancelliere e presidente vennero assunti da Adolf Hitler che ebbe cos\u00ec un completo controllo sull\"'iter\" legislativo ed esecutivo, senza nessun timore di opposizioni. La \"Wehrmacht\" fu inoltre obbligata a prestare un giuramento di fedelt\u00e0 direttamente alla persona del F\u00fchrer, cos\u00ec pure attribuendo a Hitler il completo potere sull'esercito. Tale complesso di circostanze permise a Hitler di aumentare in breve l'oppressione sugli ebrei tedeschi.\nDopo la Notte dei lunghi coltelli, nel 1934, le SS (che tra l'altro costituivano la guardia \u201cpersonale\u201d del F\u00fchrer) divennero il potere politico dominante in Germania. il \"Reichsf\u00fchrer\" Heinrich Himmler e la sua organizzazione, molto pi\u00f9 efficiente delle precedenti SA, furono molto attivi nell'assecondare la politica antisemita di Hitler che pot\u00e9 assumere un controllo ancora maggiore sul governo e la popolazione tedesca, godendo, del resto, del pieno sostegno anche da parte dell'esercito regolare.\nNel 1935 la persecuzione nei confronti degli ebrei sub\u00ec un'accelerazione. Nel maggio 1935 gli ebrei vennero banditi dall'esercito e, nell'estate dello stesso anno, la propaganda nazista anti-ebraica apparve nei negozi e nei ristoranti tedeschi con i famigerati cartelli \"vietato l'ingresso agli ebrei\".\nIl 15 settembre 1935 vennero promulgate le leggi di Norimberga.\nNel corso del 1936 gli ebrei vennero banditi da tutte le professioni: in tal modo, fu loro efficacemente impedito di esercitare una qualche influenza in politica, nella scuola e nell'industria. Di conseguenza, gli ebrei non poterono in nessuna maniera reagire alle azioni antisemite, per esempio ricorrendo a pressioni economiche o politiche sul partito nazista.\nNel 1937-1938 vennero emanate nuove leggi che penalizzarono finanziariamente gli ebrei a causa delle loro origini. A partire dal 1\u00ba marzo 1938 il governo tedesco non stipul\u00f2 pi\u00f9 contratti con aziende appartenenti ad ebrei e dal 30 settembre dello stesso anno solo dottori \"ariani\" poterono curare i tedeschi \"ariani\". La cura dei pazienti ebrei era, di fatto, gi\u00e0 impedita dalle precedenti leggi che escludevano i medici ebrei dalla professione.\nIl 17 agosto 1938 gli ebrei furono obbligati ad aggiungere \"Israel\" o \"Sarah\" al loro nome. Il 15 novembre i bambini ebrei vennero esclusi dalle scuole pubbliche. Dall'aprile 1939 tutte le imprese ebree erano ormai fallite a seguito della pressione finanziaria e al calo dei profitti, o erano state persuase a cedere la propria attivit\u00e0 al governo nazista.\nIl 7 novembre 1938 Herschel Grynszpan, un giovane ebreo polacco, per vendicare l'espulsione dei suoi genitori dalla Germania, spar\u00f2 al diplomatico tedesco Ernst Eduard vom Rath all'ambasciata tedesca di Parigi. Joseph Goebbels, \"Gauleiter\" di Berlino e Ministro della propaganda tedesca, colse l'opportunit\u00e0 di ben figurare con Hitler ordinando una massiccia repressione a Berlino. Durante quella che venne chiamata Notte dei cristalli, squadre di SS compirono raid contro i negozi ebrei della citt\u00e0 distruggendone le vetrate ed incendiando numerose sinagoghe. Nell'evento persero la vita circa 100 ebrei ed altri 20.000 vennero deportati verso i campi di concentramento che erano stati creati da poco. Molti cittadini tedeschi inorridirono nello scoprire la reale portata dei danni ed Hitler, temendo per la propria reputazione, diede ordine che ne fosse addossata la responsabilit\u00e0 agli ebrei. Essi furono (per giunta) obbligati ad un risarcimento collettivo di un miliardo di \"Reichsmark\"; la somma venne raccolta con la confisca del 20% della propriet\u00e0 di ogni ebreo.\nNel 1933 circa 37.000 ebrei tedeschi lasciarono la Germania. Nel corso degli anni, fino al 1941 gli ebrei tedeschi che emigrarono furono circa 197,369 su 505.000 cittadini residenti nel paese prima del 1933. Gli ebrei austriaci lasciarono il paese dopo l'Anschluss del marzo 1938. Circa 62.958 emigrarono verso altri paesi e circa 400 arrivarono in Italia.\nAltri \"non-ariani\".\nNonostante le leggi naziste fossero principalmente dirette contro gli ebrei, altre etnie \"non-ariane\" furono colpite dal rigore della cosiddetta igiene razziale. Di particolare interesse per lo scienziato nazista Eugen Fischer fu una razza meticcia che aveva origine dai soldati di colore (truppe coloniali dell'Africa Occidentale) stanziati in Renania durante l'occupazione francese; oltretutto, queste persone rappresentavano per i nazisti il ricordo della sconfitta nella prima guerra mondiale. Fischer ne auspic\u00f2 la sterilizzazione forzata per preservare la \"purezza razziale\" del popolo tedesco. Almeno 400 bambini renani meticci vennero sterilizzati entro il 1938 mentre altri 400 vennero deportati nei campi di concentramento. In effetti non ci fu mai alcun tentativo sistematico di eliminare la popolazione di colore dalla Germania, ma i matrimoni \"misti\" rimasero illegali.\nLeggi di Norimberga.\nLe leggi di Norimberga, promulgate nel 1935, impiegavano una base pseudo-scientifica per la discriminazione razziale nei confronti della comunit\u00e0 ebraica tedesca nel mirino razzista. Le persone con quattro nonni tedeschi vennero considerate di \"sangue tedesco\", mentre era considerato ebreo chi aveva tre o quattro nonni ebrei. Le persone con uno o due nonni ebrei erano considerate di \"sangue misto\". In mancanza di differenze esteriori percepibili, i nazisti stabilirono che, per determinare la razza originaria degli slavi, la fede religiosa praticata dagli stessi era sufficiente a qualificarli come ebrei, e quindi \"sub-umani\". Nella conferenza di Wannsee, quando i nazisti misero in atto la Soluzione Finale, vennero confermati tali criteri discriminatori.\nStoria.\nAd una conferenza di ministri tenuta il 20 agosto 1935 vennero discussi gli effetti economici sulla nazione, causati dalle violente azioni delle squadre d'azione naziste nei confronti delle attivit\u00e0 ebraiche. Adolf Wagner, rappresentante del partito alla conferenza, sostenne che tali eccessi sarebbero terminati una volta che il governo avesse varato una chiara politica nei confronti degli ebrei.\nNel corso della conferenza, Hjalmar Schacht, Ministro dell'Economia, obiett\u00f2 che arbitrari comportamenti del partito avrebbero impedito il suo lavoro di ricostruzione economica della Germania. Gli ebrei possedevano attitudini imprenditoriali che potevano essere utilmente sfruttate per migliorare la condizione economica della Germania. Schacht non prese posizioni di condanna morale e, semplicemente, propose di lasciar trascorrere la legislatura perch\u00e9 si chiarisse la situazione.\nIl 15 settembre 1935, durante l'annuale congresso del partito a Norimberga, vennero annunciate due nuove leggi che per questo presero il nome di leggi di Norimberga. Entrambe le leggi appaiono, sul piano della tecnica legislativa, piuttosto improvvisate: gli esperti di \"questioni ebraiche\" del Ministero dell'Interno vennero frettolosamente rispediti a Norimberga in aereo.\nUno dei maggiori autori dei commentari delle leggi di Norimberga fu Hans Globke che perfino dopo la guerra, sfuggendo ai processi di denazificazione (in quanto non iscritto al partito nazista), oper\u00f2 in qualit\u00e0 di Direttore della Cancelleria della Repubblica Federale di Germania tra il 1953 ed il 1963 divenendo uno dei pi\u00f9 stretti collaboratori del cancelliere Konrad Adenauer. Per i suoi trascorsi la Svizzera e il Governo del Canton Ginevra respinsero la sua successiva richiesta di domicilio.\nLa seconda guerra mondiale.\nNel Governatorato Generale nel 1940 la popolazione venne divisa in differenti gruppi a cui corrispondevano diversi diritti, differenti razioni di cibo, e \u2013 di converso \u2013 zone cittadine di residenza e pubblici trasporti e ristoranti vietati. La lista seguente \u00e8 un elenco dei gruppi in ordine di privilegio decrescente :\nLa decisione di procedere con la Endl\u00f6sung (\"soluzione finale\") fu presa da gerarchi nazisti durante la Conferenza di Wannsee nella omonima cittadina il 20 gennaio 1942."}
{"id": "328129", "revid": "21371", "url": "https://it.wikipedia.org/wiki?curid=328129", "title": "K 551", "text": ""}
{"id": "328131", "revid": "17654", "url": "https://it.wikipedia.org/wiki?curid=328131", "title": "K 467", "text": ""}
{"id": "328132", "revid": "17654", "url": "https://it.wikipedia.org/wiki?curid=328132", "title": "K 459", "text": ""}
{"id": "328133", "revid": "47767", "url": "https://it.wikipedia.org/wiki?curid=328133", "title": "Dedalus Lux", "text": ""}
{"id": "328134", "revid": "181699", "url": "https://it.wikipedia.org/wiki?curid=328134", "title": "K 622", "text": ""}
{"id": "328135", "revid": "17654", "url": "https://it.wikipedia.org/wiki?curid=328135", "title": "K 447", "text": ""}
{"id": "328136", "revid": "270833", "url": "https://it.wikipedia.org/wiki?curid=328136", "title": "Leggi di Norimberga", "text": "Sono dette Leggi di Norimberga (in tedesco: \"N\u00fcrnberger Gesetze\") l'insieme di tre leggi emanate il 15 settembre 1935 dal Reichstag dal Partito Nazionalsocialista, convocato a Norimberga in occasione del 7\u00ba Raduno.\nLe leggi comprendevano:\nTutte e tre le leggi vennero pubblicate sul Reichsgesetzblatt Parte I Nr. 100 il 16 settembre del 1935 con la postilla \"in occasione del raduno della libert\u00e0\" (\"am Reichsparteitag der Freiheit\"); furono annullate il 20 settembre 1945 dalla Legge n. 1 della Commissione alleata di controllo.\nLegge per la protezione del sangue e dell'onore tedesco.\nLa legge per la protezione del sangue e dell'onore tedesco proibiva i matrimoni e i rapporti extraconiugali tra ebrei e non ebrei. Lo scopo era il mantenimento \"della purezza del sangue tedesco\", uno dei capisaldi dell'ideologia nazionalsocialista. Infrazioni alla legge erano considerate reato di oltraggio razziale (\"Rassenschande\") e punite con il carcere. Le sanzioni per i rapporti tra ebrei e non ebrei erano previste solo per gli uomini, non per le donne. \nNel paragrafo 3 della legge, che entr\u00f2 in vigore il 1\u00ba gennaio 1936, si vietava agli ebrei di prendere a servizio domestiche di sangue tedesco di et\u00e0 inferiore ai 45 anni. \nIl 15 novembre 1935, poco dopo la pubblicazione delle leggi razziali, venne pubblicata una prima direttiva per la protezione del sangue in cui si stabiliva che un \"mezzo ebreo\" potesse sposare una persona di sangue tedesco o una ebrea per un quarto solo con autorizzazione espressa. Le richieste in questo senso furono per\u00f2 per lo pi\u00f9 respinte, dopo il 1942 e per tutta la durata della guerra non vennero nemmeno pi\u00f9 ammesse. I matrimoni tra due persone ebree per un quarto non dovevano essere ammessi, potevano per contro sposarsi tedeschi e ebrei per un quarto sulla base del presupposto del mantenimento del \"prezioso sangue ariano\" mentre il sangue ebreo, vista la scarsa percentuale si sarebbe perso nel corso delle generazioni. \nIl paragrafo 6 di questa direttiva estendeva il divieto di matrimonio ad altri gruppi, dovevano essere evitati tutti i matrimoni che avrebbero messo in pericolo la \"purezza del sangue tedesco\". In una circolare venivano elencati \"zingari, negri e i loro bastardi\".\nNel paragrafo 4 la legge vietava agli ebrei l'esposizione della bandiera e dei colori del Reich, la sanzione prevedeva il carcere fino ad un anno. Non era per\u00f2 proibita l'esposizione di \"colori ebrei\".\nGi\u00e0 nel febbraio 1935 la Gestapo, senza un presupposto legale, aveva proibito l'utilizzo della bandiera a croce uncinata agli ebrei, in aprile segu\u00ec una direttiva del ministero degli interni In questo modo si voleva evitare che aziende ebree potessero nascondersi dietro i simboli del Reich e sembrare \"ariane\".\nLegge sulla cittadinanza del Reich.\nLa legge sulla cittadinanza del Reich prevedeva la divisione della popolazione in \"cittadini del Reich\" (\"Reichsb\u00fcrger\") cio\u00e8 cittadini di sangue tedesco o simile e semplici appartenenti allo stato cio\u00e8 i \"membri di razze estranee\". Venne di fatto stabilita una societ\u00e0 divisa in due classi, cittadini con pieni poteri politici e persone con poteri e diritti limitati. \nLa creazione di una classe privilegiata in quanto \"di sangue tedesco o simili\" pose le basi per la futura progressiva riduzione dei diritti dell'altra classe, questo era infatti lo scopo principale di questa legge. Nella legge stessa non vengono per altro mai nominati gli ebrei, due mesi dopo viene per\u00f2 emanato il primo decreto attuativo che traduce con precisione nella pratica il contenuto della legge fornendo delle definizioni di \"ebreo\" su base genealogica. Viene infatti dichiarato \"ebreo\" chi ha almeno tre nonni ebrei e \"meticcio ebreo\" (\"j\u00fcdischer Mischling\") chi ha uno o due nonni ebrei. \nAi fini della definizione di \"ebreo\" rilevava la razza dei nonni, indipendentemente dalla religione della persona stessa, mentre nella classificazione in \"meticcio ebreo\" nel caso di meticcio di primo grado (i cosiddetti \"Halbjuden\", mezzi ebrei, cio\u00e8 coloro che avevano due nonni ebrei) se questo era sposato con una persona ebrea rientrava a sua volta nella classificazione di \"ebreo\" (erano i cosiddetti \"Geltungsjuden\", un termine apparso per la prima volta nel 1942). \nTutti coloro che erano classificati come \"ebrei\" non potevano essere \"cittadini del Reich\", venne quindi tolto loro il diritto di voto e vennero esclusi dal pubblico impiego. \nIn poco tempo questa legge divenne uno strumento di progressiva riduzione dei diritti, aumento dei divieti ed emarginazione per la popolazione classificata come \"ebrea\", nei dodici successivi regolamenti attuativi (dal 21 dicembre 1935 al 1\u00ba luglio 1943) vennero regolamentati e prescritti:\nLegge sulla bandiera del Reich.\nLa legge sulla bandiera del Reich stabiliva che la croce uncinata diventasse il simbolo sulla bandiera del Reich e autorizzava il ministero degli interni alla pubblicazione di ulteriori direttive. \nPresupposto per questa legge fu un episodio accaduto a New York in cui alcuni portuali avevano strappato la bandiera con la svastica dal transatlantico Bremen ormeggiato in porto. L'atto rimase impunito perch\u00e9 non si trattava di un oltraggio alla bandiera di uno stato. \nCon la legge sulla bandiera si stabilivano in maniera definitiva i colori del Reich e della bandiera, i colori del Reich erano nero, bianco e rosso. Contestualmente venne dichiarata bandiera del Reich la bandiera con la croce uncinata che divenne bandiera di stato e bandiera civile."}
{"id": "328137", "revid": "17654", "url": "https://it.wikipedia.org/wiki?curid=328137", "title": "K 299", "text": ""}
{"id": "328138", "revid": "921573", "url": "https://it.wikipedia.org/wiki?curid=328138", "title": "Andie MacDowell", "text": "\u00c8 una delle pi\u00f9 note testimonial di riviste di moda e campagne pubblicitarie, soprattutto della casa di cosmetici L'Or\u00e9al. Esordisce come attrice nel 1984 nel film \"Greystoke - La leggenda di Tarzan, il signore delle scimmie\". Nel 1989 recita nell'acclamato film \"Sesso, bugie e videotape\" diretto da Steven Soderbergh (vincitore della Palma d'oro al Festival di Cannes); la sua interpretazione di Ann Bishop-Mullany ha ricevuto il plauso della critica, e l'attrice si \u00e8 aggiudicata l'Independent Spirit Award alla miglior attrice protagonista e ha ricevuto la candidatura al Golden Globe per la migliore attrice in un film drammatico.\nHa ricevuto altre tre candidature al Golden Globe per i film cult \"Green Card - Matrimonio di convenienza\" e \"Quattro matrimoni e un funerale\", e per la miniserie televisiva Netflix \"Maid\". Nel 1994 ha recitato in \"America oggi\" di Robert Altman (vincitore del Leone d'oro), per il quale ha ottenuto un Golden Globe Speciale insieme a tutto il cast e la Coppa Volpi Speciale al miglior cast alla Mostra internazionale d'arte cinematografica di Venezia.\nBiografia.\nAndie MacDowell, la pi\u00f9 giovane di quattro sorelle, \u00e8 nata a Gaffney, nella Carolina del Sud, figlia di Pauline \"Paula\" Johnston (nata Oswald), un'insegnante di musica, e Marion St. Pierre MacDowell, un dirigente d'azienda. Le sue ascendenze sono inglesi, francesi, scozzesi, irlandesi e gallesi. La sua famiglia possedeva una casa estiva del periodo prebellico ad Arden, nella Carolina del Nord, in seguito trasformata in un bed-and-breakfast chiamato Blake House Inn. Sua madre era un'alcolizzata e i suoi genitori divorziarono quando lei aveva sei anni. La madre Paula cadde in depressione. In preda all'alcolismo, mor\u00ec nel 1981 all'et\u00e0 di 53 anni a causa di un infarto.\nQuando MacDowell aveva otto anni, suo padre si rispos\u00f2, questa volta con l'ex Mary Frances Stone. Questa unione \u00e8 durata fino alla sua morte. MacDowell ha frequentato la Winthrop University per due anni prima di trasferirsi brevemente a Columbia, nella Carolina del Sud. Dopo essere stata avvistata da un rappresentante di Wilhelmina Models mentre era in viaggio a Los Angeles, MacDowell ha firmato un contratto di modella con Elite Model Management a New York City.\nDurante l'adolescenza, per rendersi indipendente, Andie MacDowell svolse diversi lavori. Nel 1978 lasci\u00f2 la Winthrop University e si trasfer\u00ec a New York per lavorare come modella per l'agenzia Elite.\nDivenne presto uno dei volti pi\u00f9 noti delle riviste di moda e la casa di cosmetici L'Or\u00e9al la scelse come testimonial per le sue campagne pubblicitarie in tutto il mondo. Modella anche per Calvin Klein, nel 1984 fu scelta dal regista Hugh Hudson per il film \"Greystoke - La leggenda di Tarzan, il signore delle scimmie\", di cui, nonostante avesse il ruolo della protagonista Jane, rest\u00f2 molto delusa: a causa del suo forte accento del Sud-est, che la rendeva inverosimile come gentildonna inglese, fu doppiata da Glenn Close.\nFrequent\u00f2 quindi un corso di dizione ed entr\u00f2 a far parte del cast di \"St. Elmo's Fire\" (1985) di Joel Schumacher e di \"Sesso, bugie e videotape\" (1989) di Steven Soderbergh, che vinse la Palma d'oro al Festival di Cannes 1989. Con l'interpretazione della casalinga insoddisfatta nel film di Soderbergh, la MacDowell si prese una rivincita sui disastrosi esordi e intraprese una brillante carriera cinematografica, interprete sia di commedie romantiche come \"Green Card - Matrimonio di convenienza\", \"Ricomincio da capo\" e \"Quattro matrimoni e un funerale\", sia di ruoli pi\u00f9 impegnativi, come la madre disperata di \"America oggi\".\nAltri suoi successi sono stati \"Eroi di tutti i giorni\" (1995) di Diane Keaton, \"Mi sdoppio in 4\" (1996) di Harold Ramis, \"Crimini invisibili\" (1997) di Wim Wenders e soprattutto \"La dea del successo\" (1999) di Albert Brooks, in compagnia di Sharon Stone. Dal 2001 ha diminuito la sua presenza sul grande schermo. Dal 2013 al 2015 interpreta il giudice Olivia Lockhart nella serie TV \"Cedar Cove\".\nVita privata.\nNel 1999 ha divorziato dal marito Paul Qualley, un modello col quale ha avuto tre figli: Justin, Rainey e Sarah Margaret. L'11 novembre del 2001 si \u00e8 sposata con il gioielliere Rhett Hartzog, dal quale poi ha divorziato nel 2004. Risiede a Marina del Rey in California.\nScelta dalla rivista \"People\" come una delle 50 persone pi\u00f9 belle al mondo, nel 2001, come premio per la sua attivit\u00e0 in difesa dell'infanzia, le fu conferita la laurea honoris causa dalla Lander University di Greenwood, in Carolina del Sud.\nDoppiatrici italiane.\nNelle versioni in italiano dei suoi film, Andie MacDowell \u00e8 stata doppiata da:"}
{"id": "328145", "revid": "187", "url": "https://it.wikipedia.org/wiki?curid=328145", "title": "Computer Software Copyright Act", "text": ""}
{"id": "328147", "revid": "533647", "url": "https://it.wikipedia.org/wiki?curid=328147", "title": "Arturo Reghini", "text": "Biografia.\nSi laure\u00f2 nel 1912 in matematica all'Universit\u00e0 di Pisa, dedicandosi all'insegnamento della materia in vari istituti superiori in Toscana, a Roma ed in Emilia-Romagna.\nPromot\u00f3re del Pitagorismo, Reghini fu affiliato a vari gruppi dell'esoterismo italiano. Nel 1898 entr\u00f2 nella Societ\u00e0 Teosofica e ne fond\u00f2 la sezione romana. Pi\u00f9 tardi, nel 1903, fonder\u00e0 a Palermo la \"Biblioteca Teosofica\", alla quale di poi cambier\u00e0 nome in \"Biblioteca Filosofica\". Nel 1902 venne iniziato al \"Rito di Memphis\" di Palermo (rito massonico di supposta origine egizia) e nel 1907 entr\u00f2 a Firenze nella loggia Lucifero, dipendente dal Grande Oriente d'Italia. Ebbe una breve adesione al Martinismo papusiano, che in Italia era diretto dall'avvocato Sacchi, verso le carenze della cui maestranza e pubblicistica Reghini apporta una demolizione magistrale. Sempre nel 1907 fu poi chiamato da Amedeo Rocco Armentano, che lo avvi\u00f2 allo studio del pitagorismo. Nel 1912 entr\u00f2 nel \"Supremo Consiglio Universale\" del \"Rito filosofico italiano\", dal quale per\u00f2 si dimise nel 1914, non aveva infatti un'alta opinione dello stato della massoneria in Italia. Insignito del 33\u00b0 e massimo grado del \"Rito Scozzese Antico e Accettato\", nel 1921 entr\u00f2 a far parte come membro effettivo del Supremo Consiglio d'Italia, di cui fu Gran cancelliere e Segretario generale. Sarebbe stato il teorico del \"massonismo fascista\".\nGli anni della Grande Guerra videro discepoli e maestri della \"Schola Italica Pitagorica\" partire volontari per il fronte. Reghini non rimase inerte innanzi al sorgere delle istanze interventiste; partecip\u00f2 attivamente alla manifestazione romana del maggio 1915, culminata in Campidoglio, tesa ad ottenere la dichiarazione di guerra. Accolto nell'Accademia Militare di Torino come allievo ufficiale del Genio il 1\u00ba febbraio 1917, successivamente part\u00ec volontario per il fronte, ottenendo sul campo il grado di capitano del Genio.\nAnni dopo, precisamente il 18 dicembre 1923, Reghini ed il suo Maestro Armentano crearono a Roma l\"'Associazione Pitagorica\", che riprendeva le fila di precedenti esperienze e si richiamava operativamente al sodalizio pitagorico dell'antichit\u00e0.\nFece parte di varie riviste: scrisse nel 1906 sul papiniano \"Leonardo\", \"La salamandra\", \"Atan\u00f3r\" (1924), \"Ignis\" (1925 e di nuovo nel 1929), \"UR\" (1927-1928, con Giovanni Colazza, Julius Evola come direttore, Giulio Parise, Arturo Onofri).\nContrasti d'idee e caratteriali prevalsero, alla fine del 1928, nel rapporto di collaborazione fra Evola e Reghini, provocando la scelta evoliana di allontanamento di questi, assieme a Giulio Parise, da \"UR\" (rivista s\u00f3rta a esprimere al pubblico della cultura italiana l'intento dell'occulto Gruppo di Ur; nella quale il Maestro fiorentino pubblic\u00f2 con l'eteronimo di Pietro Negri); e se ne ebbero anche strascichi giudiziari: infatti Evola tenter\u00e0 di fare incriminare Reghini per affiliazione massonica (affiliazione che costituiva reato dopo l'imposizione di scioglimento delle \"associazioni segrete\" decretata dal Regime fascista nel 1925); ma il potere giudiziario opt\u00f2 infine per un \"accordo\" tra i due onde evitare uno scandalo. I contrasti tra Evola e Reghini erano inoltre accresciuti dopo che il libro di \"Imperialismo pagano\" del 1928 di Evola venne accusato di aver plagiato un testo omonimo di Reghini apparso nel 1914 su \"La salamandra\". Negli anni seguenti, per via del condizionamento repressivo fascista volto all'emarginazione di tanti esponenti dell'esoterismo italiano (Armentano era partito per il Brasile gi\u00e0 nel maggio del 1924), Reghini ormai isolato si ritirava dalle attivit\u00e0 pubbliche e a Budrio si dedicava all'insegnamento nell'istituto privato \"Quirico Filopanti\" (diretto da Camilla Partengo), alla meditazione - in chiave pitagorica - delle scienze matematiche.\nNegli Anni Trenta ottenne tuttavia pubblici riconoscimenti dall'Accademia dei Lincei e dall'Accademia d'Italia, per la sua opera sulla restituzione della geometria pitagorica, di poi nel 1935 data alle stampe.\nOpere.\nCur\u00f2 fondamentali traduzioni (con introduzione e note), tra cui:"}
{"id": "328149", "revid": "111651906", "url": "https://it.wikipedia.org/wiki?curid=328149", "title": "Candlestick", "text": "Con la locuzione candele giapponesi (candlestick) si indica un tipo di visualizzazione dei dati in un grafico, usata prevalentemente in ambito finanziario e molto simile a quella del grafico a barre, che offre - per\u00f2 - un maggior numero di informazioni in un formato sintetico. Per costruire un grafico a candele sono necessari i valori di apertura, massimo, minimo e chiusura (\"Open, High, Low, Close\" ovvero \"OHLC\" nella sigla in inglese) di un titolo o di un bene negoziato su un mercato.\nStoria.\nFurono utilizzate per la prima volta nel Giappone nel XVIII secolo per prevedere l'andamento dei prezzi del riso. Gi\u00e0 all'epoca esistevano dei contratti a termine che avevano lo scopo di unire le esigenze di chi produceva e chi commerciava.\nL'inventore, Munehisa Homma, grazie a questo metodo avrebbe guadagnato una fortuna e per fornire dei termini alle rappresentazioni tecniche avrebbe utilizzato dei vocaboli di guerra usati in battaglia. In Europa il metodo giunse nel 1989 grazie a Steve Nison che ne pubblic\u00f2 varie regole nel suo famoso libro \"Japanese Candlestick Charting Techniques\". Oggi ricopre la funzione di metodo di visualizzazione grafica pi\u00f9 utilizzato dai trader.\nCostruzione e interpretazione.\nL'analisi Candlestick pu\u00f2 essere tranquillamente affiancata ad altre forme di analisi tecnica, anzi, spesso pu\u00f2 risultare utile per cercare di interpretare al meglio l'andamento dei prezzi. \nNel Candlestick per rappresentare l'oscillazione del prezzo nell'unit\u00e0 di tempo, che pu\u00f2 andare dal singolo minuto fino ad un mese, si utilizza una figura chiamata Candle-Line formata da un corpo centrale definito Real-Body (corpo reale), il quale indica l'escursione di prezzo tra l'apertura e la chiusura, e le Shadows (ombre), singole linee sottili che rappresentano i prezzi massimi e minimi del lasso di tempo prescelto, rispettivamente Upper Shadow (ombra superiore) e Lower Shadow (ombra inferiore). Come per il grafico a barre quindi sono necessari i valori di apertura, massimo, minimo e chiusura.\nIl corpo della candela pu\u00f2 essere nero o bianco: si ha un corpo nero quando la chiusura \u00e8 inferiore all'apertura e quindi caratterizza una giornata con andamento negativo, mentre un corpo bianco ci indica una giornata al rialzo con un prezzo di chiusura superiore a quello di apertura. In realt\u00e0 il corpo non \u00e8 colorato di bianco, ma \u00e8 semplicemente vuoto, per facilitare il lavoro del computer. Questo \u00e8 stato uno degli adattamenti a cui si \u00e8 dovuto ricorrere durante l'esportazione della teoria verso l'Occidente, infatti i giapponesi utilizzano il verde al posto del bianco per le giornate rialziste.\nCandele di base.\nTutte le candele possono essere catalogate in base alle seguenti propriet\u00e0:\nFormazioni principali.\nOgni formazione di candele rappresenta la psicologia del mercato in un suo particolare momento, riflettendo in essa l'atteggiamento di numerosi operatori. Il fatto che l'essere umano reagisca sempre allo stesso modo a determinati tipi di situazioni fa s\u00ec che l'analisi delle candele sia molto utile per generare segnali statisticamente affidabili. Il maggior numero di formazioni di candele sono di inversione, tuttavia ne esistono alcune che segnalano possibilit\u00e0 di continuazione.\nFormazioni d'inversione.\nDoji lines.\nHanno apertura uguale al valore di chiusura e indicano incertezza del mercato; se non si verificano in situazioni di massimo o minimo del mercato hanno significato molto minore. Necessitano ovviamente di conferme prima di potere prendere decisioni operative.\nShooting Star.\nEsattamente come l'\"inverted hammer\" presenta una upper shadow molto pronunciata, almeno doppia rispetto al corpo della candela e pu\u00f2 avere anche una piccola lower shadow. \u00c8 un segnale ribassista (bearish). Il colore della candela \u00e8 indifferente; quando si verifica durante un trend rialzista \u00e8 un possibile segnale di inversione di tendenza, \u00e8 sempre necessario attendere ulteriore conferma che validi un'apertura di posizione ribassista considerando come valido livello di stop il massimo della candela. Un'ombra pi\u00f9 lunga viene interpretata come un maggiore potenziale di inversione.\nInverted Hammer.\n\u00c8 analogo alla shooting star; in questa formazione si ha un'ombra superiore molto estesa, almeno doppia rispetto al corpo della candela. Si trova in posizione di minimo e segnala che le iniziative dei rialzisti iniziano ad avere successo, ma non in modo sufficiente perch\u00e9 il mercato si assesti livelli pi\u00f9 alti. L'eventuale conferma nella candela seguente pu\u00f2 generare un segnale di acquisto; il colore della candela anche qui \u00e8 indifferente.\nHammer.\nValida soprattutto se si verifica alla fine di una movimento ribassista, segnala pressione vendite ancora sostenuta, ma non sufficiente; il colore \u00e8 indifferente, ma deve presentare un'ombra ribassista almeno doppia rispetto al corpo della candela. Eventuale conferma di un possibile cambiamento di trend verr\u00e0 data solo dalla candela seguente in poi.\nHanging Man.\nMercato pronto per livelli pi\u00f9 bassi, ma non considerate ancora di equilibrio; se viene identificata la fine di un trend rialzista deve essere confermata dalla candela successiva per poter prendere posizioni ribassiste.\nEngulfing Line.\nUno dei pattern pi\u00f9 affidabili di tutta la teoria delle candele, nonch\u00e9 uno dei segnali pi\u00f9 forti. Il controllo del mercato passa bruscamente dai venditori ai compratori, o viceversa. Questo fa s\u00ec che non debbano essere aspettati ulteriori segnali di conferma; come per le altre formazioni hanno significativo valore solo se vengono identificate in punti di massimo o minimo, mentre in fase laterali perdono gran parte del loro significato. Le estensioni in questo caso non sono per nulla importanti, il fattore principale viene generato dal corpo delle candele. Il secondo corpo deve contenere completamente quello del primo ed avere il colore opposto. Ulteriore attenzione va prestata ai volumi che devono confermare il movimento generato dalla seconda candela aumentando considerevolmente. Dopo aver preso posizione possono essere considerati buoni livelli di stop la met\u00e0 del corpo della seconda candela oppure il massimo o minimo, in base si tratti di segnale rialzista o ribassista. Le due conformazioni si chiamano Bullish Engulfing e Bearish Engulfing e indicano rispettivamente le conformazioni rialziste e ribassiste.\nPiercing Line.\nValida soprattutto all'interno di un trend ribassista, questa formazione, che necessita di conferme nella candela seguente, segnala una eventualit\u00e0 di inversione. Dopo la prima candela fortemente ribassista assistiamo a una apertura della seconda candela inferiore alla chiusura del giorno precedente, simile ad uno scalino, dato dalla differenza di diversi tick tra la chiusura di una candela e l'apertura della successiva che genera quindi un salto tra i due prezzi. L'andamento dei corsi durante la candela deve far s\u00ec che la chiusura della seconda sia oltre la met\u00e0 del corpo della prima. La conferma che pu\u00f2 essere generata dalla candela seguente e porta spesso ad una formazione simile a quella dell'engulfing, facendo s\u00ec che il mercato passi completamente di mano dai ribassisti ai rialzisti, ma in due candele anzich\u00e9 in una sola.\nDark Cloud Cover.\nOpposta rispetto alla Piercing Line, \u00e8 molto valida se si viene a formare in situazioni di massimo di mercato; ha implicazioni ribassiste e necessita ovviamente di conferme. In questo caso, il mercato \u201cpassa\u201d completamente di mano dai compratori ai venditori in 2 candele, formando spesso un bearish engulfing con la prima candela.\nHarami Line.\nLa traduzione dal giapponese \u00e8 \"donna incinta\" che deriva dalla sua rappresentazione grafica. Si ha quindi che il corpo della prima candela contiene completamente quello della seconda. Le estensioni non sono importanti e nemmeno il colore, anche se solitamente sono opposti. Si pu\u00f2 anche verificare che la seconda candela sia una Doji, si parla quindi di Harami Cross che ha implicazioni pi\u00f9 gravi. Da questa formazione si pu\u00f2 dedurre unicamente un assestamento del mercato, una pausa di attesa che pu\u00f2 essere interpretata come indebolimento del trend in atto. Le conferme, che possono arrivare dalla candela seguente, possono generare segnali di acquisto o vendita alla rottura del massimo o del minimo della prima candela.\nMorning Star.\nDopo quella dell'engulfing questa formazione \u00e8 la pi\u00f9 forte insieme alla sua controparte, evening star. La morning star \u00e8 un segnale molto valido soprattutto se individuato all'esaurirsi di un trend ribassista marcato. \u00c8 formata da 3 candele e non necessita di conferme una volta individuata. La prima candela \u00e8 caratterizzata da un grosso corpo nero, fortemente ribassista quindi, in linea con il trend in atto. La seconda invece dovr\u00e0 necessariamente avere un'apertura in gap down rispetto alla chiusura della prima e formare poi un corpo di ristretta ampiezza il cui colore \u00e8 ininfluente (nel caso in cui si formasse una doji si parla di Morning Doji Star). Infine la seguente e ultima candela dovr\u00e0 invertire l'andamento con un grosso movimento rialzista che abbia una chiusura superiore al 50% del corpo della prima candela ribassista. Eventuale, ma non necessario, segnale di conferma e robustezza del nuovo movimento \u00e8 generato dall'apertura in gap up della terza candela rispetto alla chiusura della seconda. Una volta individuata con certezza questa formazione sar\u00e0 possibile aprire posizioni rialziste senza attendere ulteriori conferme e utilizzando come primo livello di stop il 50% del corpo della terza candela e successivamente il minimo assoluto delle 3 candele, eventualmente da utilizzare anche come livello per un reverse.\nEvening Star.\nIdentica formazione alla morning star, ma di implicazioni ribassiste. Valida, e di segnale molto forte, se individuata alla fine di un trend rialzista; presenta una prima candela con corpo bianco molto pronunciato e un gap up con la seconda candela. Questa dovr\u00e0 avere corpo abbastanza ristretto il cui colore \u00e8 ininfluente (Evening Doji Star se forma una doji). Il segnale di vendita viene generato dopo che la terza candela chiude al di sotto del 50% del corpo della prima caratterizzando la forte discesa. Un eventuale gap down tra la seconda e la terza candela verr\u00e0 considerato come segnale rafforzativo. Apertura di posizioni ribassiste con stop iniziale al 50% del corpo della terza candela e successivamente sul massimo assoluto delle 3 candele; eventualmente su quel livello \u00e8 possibile prendere in considerazione l'opportunit\u00e0 di un reverse.\nThree White Soldiers.\nFigura di inversione rialzista dopo un trend ribassista in atto; \u00e8 composta da tre candele e non necessita di conferme aggiuntive. Si tratta di 3 candele fortemente rialziste caratterizzate da aperture sempre inferiori alla chiusura precedente e ovviamente con massimi sempre crescenti; possono essere ritenute valide anche aperture allo stesso livello della chiusura precedente, si tratta del caso di identical three white soldiers. Da prestare attenzione a come soventemente queste 3 candele tendano a creare una sorta di \"grande bullish engulfing\" con le ultime candele ribassiste precedenti. \u00c8 possibile, una volta individuata tale formazione, aprire posizioni rialziste considerando come valido livello di stop il 50% del corpo del grande candelone sommatorio delle 3 distinte candele. Raro sul mercato italiano.\nThree Black Crows.\nControparte ribassista del three white soldiers. Si identifica sui massimi dopo un forte trend rialzista; le candele, con un corpo ampiamente ribassista, fanno segnare nuovi minimi, ma presentano aperture superiori alle chiusure precedenti; anche qui pu\u00f2 essere ritenuto valido l'identical three black crows nel caso in cui le aperture siano alla stesso livello della chiusura precedente. Possibile aprire posizioni ribassiste considerando come valido livello di stop il 50% del corpo del grande candelone sommatorio delle 3 distinte candele. Raro sul mercato italiano.\nAdvance Block.\nSimile al three white soldiers se ne differenzia per una evidente debolezza del trend nel finale di movimento caratterizzandone l'implicazione ribassista. Viene infatti individuato alla fine degli uptrend e presenta tre candele che, pur facendo segnare sempre massimi superiori, chiudono a livelli molto distanti dai massimi toccati. Le upper shadows sono quindi molto pronunciate denotando l'indebolimento del trend dovuto al fatto che venditori iniziano a sovrastare ai compratori. Ovviamente necessita di conferme che possono essere generate dalla rottura al ribasso del 50% del corpo della prima candela.\nDeliberation.\nBearish reversal pattern che necessita di conferme; simile all'advance block segnala indebolimento del trend rialzista in atto. Prima e seconda candela hanno corpo bianco e fanno segnare nuovi massimi; la terza invece presenta un'apertura in gap up e la formazione di una upper shadow molto pronunciata (raramente pu\u00f2 anche essere una doji). La conferma viene generata alla rottura del 50% del corpo della seconda candela. Da notare come la figura possa presentarsi come ideale per la formazione di una evening star o bearish engulfing.\nBearish Upside Gap Two Crows.\nFigura di inversione ribassista, si presenta sui massimi di un up trend; \u00e8 consigliata la conferma, anche se non \u00e8 mai stata indicata come indispensabile. In un trend rialzista si forma un gap up tra una prima candela con body ampio e bianco e seconda candela che deve chiudere negativa, ma sempre maggiore della chiusura precedente. La terza candela deve comportarsi tipo una engulfing, bearish ovviamente, aprendo sopra l'apertura e chiudendo sotto la chiusura della seconda, contenendone quindi tutto il corpo nel suo. La conferma pu\u00f2 essere vista con la rottura del 50% del corpo della prima candela.\nStick Sandwich.\nFigura di inversione che si pu\u00f2 trovare alla fine dei trend ribassisti; necessita di conferma. Ha una prima candela fortemente ribassista, in linea con il trend in atto, ne segue una seconda rialzista; la terza per\u00f2, spesso con inaudita violenza, segna una brusca discesa fino ai minimi della prima, ma non facendone segnare di nuovi. Ed \u00e8 proprio questo fattore che determina un indebolimento del trend ribassista fornendo, con le dovute successive conferme, ottimi spunti per operazioni rialziste.\nFigure di continuazione.\nRising Three Methods e Falling Three Methods.\nEntrambi sono figure di continuazione, rispettivamente uno rialzista e l'altro ribassista, che non necessitano di conferme. Sono costruiti da 5 candele consecutive di cui la prima \u00e8 l'ultima nella direzione del trend in atto con corpo molto ampio. Le tre candele interne sono piccole candele di pausa, spesso di colore alternato, che nel complesso tengono una direzione opposta al trend principale. La chiusura dell'ultima candela oltre quella della prima segnala il proseguimento del movimento in atto.\nThrusting Line.\nFigura di continuazione ribassista che necessita conferma; dopo ribasso forte della prima candela si assiste ad un parziale recupero della seconda, dopo aver segnato un'apertura in gap down, che per\u00f2 non riesce a raggiungere il 50% del corpo della prima candela (fattore che la farebbe identificare quale piercing line). Questo caratterizza la mancanza di forza del movimento rialzista e segnala quindi interessanti opportunit\u00e0 di apertura posizioni ribassiste in vista della continuazione del movimento primario discendente.\nIn Neck Line.\nMolto simile alla Thrusting Line presenta un tentativo di recupero da parte della seconda candela, ma in questo caso il movimento rialzista si conclude allo stesso valore delle chiusura precedente ribassista segnalando quindi la mancanza di forza per dar vita a un nuovo movimento rialzista.\nOn Neck Line.\nIdentico all'In neck line presenta per\u00f2 ancora meno forza da parte degli investitori rialzisti che non riescono a portare i corsi della seconda candela oltre il minimo della prima. Inevitabile la ripresa del trend ribassista.\nCandele Heikin Ashi.\nLe candele di Heikin Ashi (in giapponese: \u5e73\u5747\u8db3, \"barra media\") sono una variante calcolata applicando una media pesata ai valori in esame. Le formule sono le seguenti:\nLa sincronizzazione del corpo con il prezzo reale \"Open\" e \"Close\" viene persa, per cui non sono affidabili per la valorizzazione diretta. L'effetto \u00e8 pronunciato sulle \"shadows\" che vengono maggiormente messe in risalto rispetto alle candele normali. Vengono usate di solito come complemento ai grafici tradizionali."}
{"id": "328195", "revid": "27767", "url": "https://it.wikipedia.org/wiki?curid=328195", "title": "Idrogeno solforato", "text": ""}
{"id": "328200", "revid": "79968", "url": "https://it.wikipedia.org/wiki?curid=328200", "title": "Myrddin Wyllt", "text": "Myrddin Wyllt (in inglese \"Merlin the Wild\", \"Merlino il selvaggio\") \u00e8 un personaggio che appare col nome di \"Merlino\" nel libro di Geoffrey of Monmouth \"Vita Merlini\". Appare completamente diverso dal Merlino delle altre opere di Monmouth, ovvero il Mago Merlino della tradizione arturiana, noto in gallese come \"Myrddin Emrys\", e sembra corrispondere a un personaggio storico vissuto in Gran Bretagna nel VI secolo.\nDel personaggio di Myrddin Wyllt, Goffredo di Monmouth dice che era nato intorno al 540 e aveva una sorella gemella di nome Gwendydd. Impazz\u00ec dopo una battaglia avvenuta nel 573; si ritir\u00f2 nei boschi a vivere con gli animali. Come il Merlino arturiano, Myrrdin aveva il dono della chiaroveggenza; aveva previsto che sarebbe morto cadendo e annegando. In effetti, mor\u00ec impalato cadendo su una pertica di pescatori, con la testa sott'acqua. La sua tomba sarebbe vicino al fiume Tweed, nel villaggio di Drumelzier vicino a Selkirk, ma non \u00e8 stata rinvenuta alcuna prova archeologica in tal senso."}
{"id": "328207", "revid": "125309559", "url": "https://it.wikipedia.org/wiki?curid=328207", "title": "Nazionalbolscevismo", "text": "Il nazionalbolscevismo (o bolscevismo nazionale) \u00e8 una ideologia politica sincretica fra il bolscevismo e il nazionalismo. Talvolta \u00e8 detto \"nazionalcomunismo\".\nSi sviluppa in Germania negli anni 1920, nel periodo tumultuoso seguito alla prima guerra mondiale e quindi al Trattato di Versailles. Fra i pi\u00f9 rilevanti fautori del tempo possiamo citare Ernst Niekisch, Ernst J\u00fcnger, Karl Otto Paetel; ha conosciuto un ritorno di fiamma nella Russia degli anni 1990 come sintesi tra patriottismo socialista sovietico e post-fascismo, con richiami anche all'estetica del nazionalsocialismo tedesco, antico nemico dal 1941, quando Eduard Limonov e Alexander Dugin fondarono il Partito Nazional Bolscevico in opposizione al governo di Boris Eltsin.\nStoria e diffusione.\nIl movimento, nato negli anni venti in Germania a opera di comunisti \"eretici\" e rivoluzionari conservatori (Ernst Niekisch), \u00e8 risorto ed \u00e8 stato attivo principalmente in Russia, a cavallo tra la fine del XX secolo e l'inizio del XXI secolo, con il Partito Nazional Bolscevico di Aleksandr Gel'evi\u010d Dugin e Eduard Limonov. Peculiare la bandiera del partito, simile a quella della Germania nazista, ma con una falce e martello al posto della svastica.\nIn Belgio le istanze nazionalbolsceviche sono sostenute dal Parti Communautaire National-Europ\u00e9en, discendente del Parti Communautaire Europ\u00e9en di Jean-Fran\u00e7ois Thiriart. In Italia dalla rivista \"Patria - Bollettino socialista (oggi con il nome \"Nemici del Sistema\")\".\nIdeologia.\n\u00c8 accompagnato da una visione complessiva che ne accentua il realismo e quindi concepisce la politica all'interno del \"continente\" Eurasia, che comprende l'intera Europa, la Russia e parte dell'Asia. Il nazionalbolscevismo \u00e8 programmaticamente nazionalrivoluzionario, tradizionalista, antistatunitense, anticapitalista nell'ambito della terza via; concilia le concezioni rivoluzionarie materialiste e spirituali.\nBasi teoriche.\nLe figure di riferimento sono prese dai rivoluzionari politici del Novecento, dai teorici comunisti e socialisti, a molti teorici nazionalrivoluzionari come Ernst Niekisch e Georges Sorel. I riferimenti idealisti trovano ispirazione in Hegel, Julius Evola e altri filosofi, mentre economicamente i nazionalbolscevichi appoggiano una commistione tra le riforme economiche del comunismo e varie teorie sindacaliste di natura socializzatrice e antifiscale, ma sempre mettendo l'accento sulla spiritualit\u00e0 dell'azione.\nDa parte dei suoi fautori il nazionalbolscevismo sembra non essere altro che una chiave per rinnovare completamente le logiche politiche che considerano ormai obsolete, superando quelli che chiamano \"opposti estremismi\" utili, a loro avviso, solo a dividere le tematiche popolari e rivoluzionarie."}
{"id": "328209", "revid": "1632387", "url": "https://it.wikipedia.org/wiki?curid=328209", "title": "Theatres des Vampires", "text": "I Theatres des Vampires sono un gruppo gothic metal italiano noto per il ricorrente tema del vampirismo. Hanno riscosso particolare successo nel Regno Unito, nell'America del sud e in Russia.\nBiografia.\nI Theatres des Vampires vengono fondati nel 1994 da Alessandro Nunziati. I componenti sono fortemente affascinati da tematiche connesse ai vampiri; tematiche che vengono riprese anche nei concerti mediante scenografie e costumi. Durante i primi anni, le loro sonorit\u00e0 sono improntate al black metal gotico e sinfonico; in seguito si evolvono in qualcosa di meno etichettabile, ovvero un insieme di influenze gotiche.\nNel 2003 suonano con i Christian Death nel loro tour europeo e registrano un album con Valor Kand, dei Christian Death e Gian Pyras, dei Cradle of Filth, come ospiti.\nDal 2004 la voce femminile Sonya Scarlet rimane l'unica cantante della band, in seguito all'abbandono da parte di \"Alex\" Lord Vampyr.\nAll'album \"Pleasure and Pain\", pubblicato nel 2005, partecipano Bruno Kramm dei Das Ich, Flegias dei Necrodeath, Dhiloz degli Ancient ed alcuni membri degli Ensoph e degli Stormlord.\nPartecipano a molti festival tra cui il Vampyria III a Londra nel 1999, il Gods of Metal in Italia nel 2000, il Gothic Treffen a Lipsia nel 2003 e 2006, il Gotham a Londra nel 2004 e il Metal Female Voices Festival in Belgio nel 2006. Nel 2006 Robert Cufaro lascia la band.\nI Theatres des Vampires, dopo un tour in Messico, Brasile e Russia, pubblicano nel maggio 2008 il lavoro \"Anima Noir\". Il 14 gennaio 2011, la Aural Music ha distribuito, \"Moonlight Waltz\"."}
{"id": "328210", "revid": "125118474", "url": "https://it.wikipedia.org/wiki?curid=328210", "title": "Shaun White", "text": "Noto a livello internazionale anche con i soprannomi di \"Animal\" (per la somiglianza ad un personaggio del Muppet Show) e \"The Flying Tomato\" per via della sua folta capigliatura rossa, ha ottenuto il titolo di campione olimpico nella specialit\u00e0 halfpipe a , e .\nBiografia.\nShaun nacque con una grave malformazione cardiaca detta tetralogia di Fallot e nel suo primo anno di vita sub\u00ec ben 2 interventi a cuore aperto. Nonostante queste difficolt\u00e0, crescendo risult\u00f2 tutt'altro che fragile, e sin da giovanissimo pratic\u00f2 sport come il calcio, il surf e lo snowboard. All'et\u00e0 di 4 anni Shaun gi\u00e0 gareggiava sugli sci con il fratello pi\u00f9 grande. A 6 anni, nel tentativo di farlo rallentare, la madre lo mise su uno snowboard.\nL'anno successivo partecip\u00f2 alla sua prima competizione amatoriale, vincendola: come premio ricevette un invito ai campionati nazionali, dove si piazz\u00f2 appena fuori dalla top 10. In quel periodo sua madre realizz\u00f2 un video di suo figlio mentre praticava snowboard e lo sped\u00ec alla Burton. Con grande sorpresa Burton le rispose che, in concomitanza con il lancio di una nuova linea da snowboard per bambini, intendeva sponsorizzare suo figlio. \nDopo aver vinto per 5 volte i Campionati Nazionali, ottenne la sua prima vittoria da professionista nel 2001 all'Arctic Challenge. Shaun vinse la sua prima medaglia agli X Games all'et\u00e0 di 16 anni e da allora ogni anno ha sempre vinto almeno una medaglia., al punto che il suo palmar\u00e8s degli X Games tra skateboard e snowbard conta 16 medaglie, di cui ben 10 d'oro. Infatti mentre si stava affermando come ragazzo prodigio nello snowboard, decise di dedicarsi anche allo skateboard. Lo skater professionista Tony Hawk, conosciuto in uno skatepark locale, divenne il suo mentore e lo fece diventare uno skater professionista all'et\u00e0 di 17 anni.\nUna delle sue rare occasioni fallite fu quella di non riuscirsi a qualificare per una manciata di punti ai Giochi olimpici invernali di . Nel 2003 Shaun divent\u00f2 il primo atleta ad aver ottenuto una medaglia sia agli X Games invernali che estivi. Nel 2007 divent\u00f2 campione assoluto all'Action Sports Tour Champion.\nNelle qualificazioni per le olimpiadi tenutesi a non commise lo stesso errore, vincendo ben 12 gare in stagione e diventando il primo a vincere le 5 gare U.S. Grand Prix series necessarie per le qualificarsi ai Giochi. Nella gara olimpica era quasi fuori dai giochi dopo la prima fase con soli 37,7 punti, ma la sua seconda run, in cui totalizz\u00f2 45,3 punti, gli permise di accedere alla finale dove, con un punteggio record di 46,8 vinse la medaglia d'oro nell'halfpipe.\nA 23 anni, per prepararsi al meglio per i giochi olimpici di , si \u00e8 ritirato da quasi tutti gli eventi, concentrandosi sullo studio di nuove manovre grazie anche ad uno dei suoi sponsor, Red Bull, che gli mise a disposizione un super-pipe personale. Questo sessione di allenamento durata un mese prese il nome di Red Bull X-Project. Nella citt\u00e0 canadese non ebbe rivali: alla sua prima run in finale ottenne un punteggio di 46,8 e nella seconda, con il titolo gi\u00e0 assicurato, mostr\u00f2 le sue evoluzioni (tra cui il Double McTwist 1260) ed ottenne il punteggio record di 48,4 (su un massimo di 50).\nDopo essere giunto solamente quarto ai giochi olimpici di Sochi 2014, ai giochi olimpici di PyeongChang 2018 vince il suo terzo titolo olimpico, sempre nell'halfpipe.\nPalmares.\nSnowboard.\nCoppa del Mondo.\nCoppa del Mondo - vittorie.\nLegenda:\nHP = halfpipe\nVita privata.\nLa sua famiglia \u00e8 composta da: la madre (Cathy), il padre (Roger), la sorella (Kary) e il fratello (Jesse); ha origini irlandesi ed italiane. Nel 2011 ha realizzato un piccolo cameo nel film \"Amici di letto\" con Justin Timberlake e Mila Kunis, dove ha interpretato s\u00e9 stesso.\nShaun ha una linea di abbigliamento dedicata a lui: \"The White Collection\" prodotta da Burton. La linea \u00e8 stata lanciata nel 2005 e dal 2008 ne esiste una variante femminile. Inoltre, insieme ad Oakley, da cui \u00e8 sponsorizzato dal 1998, ha avuto la possibilit\u00e0 di co-disegnare un modello di occhiali da sole chiamati \"The Montefrio\". Inoltre ci sono varie edizioni speciali di occhiali e maschere da neve a lui dedicate, sempre prodotte dalla casa californiana.\n\u00c8 entrata in commercio una linea di abbigliamento per giovani chiamata \"Shaun White 4 target\" disegnata in collaborazione con suo fratello Jesse. \nDal 2020 ha una relazione con l'attrice Nina Dobrev.\nVideogame.\nI suoi successi sportivi hanno attirato molti sponsor intorno a lui, facendo s\u00ec che gli venissero dedicati tre videogiochi, tutti prodotti da Ubisoft. Il primo nel 2008, \"Shaun White Snowboarding: Road Trip\", che ha ottenuto un inaspettato successo con pi\u00f9 di 3 milioni di copie vendute.\nIl secondo nel 2009: \"Shaun White Snowboarding: World Stage\". Un terzo, uscito nel 2010, questa volta basato sullo skateboard: \"Shaun White Skateboarding\".\nInoltre \u00e8 presente come personaggio giocabile anche in un videogioco di snowboard, prodotto da Activision, uscito nel 2001: \"Shaun Palmer's Pro Snowboarder\"."}
{"id": "328212", "revid": "125045393", "url": "https://it.wikipedia.org/wiki?curid=328212", "title": "Locomotiva FS E.656", "text": "Le E.656 ed E.655 sono locomotive elettriche articolate in servizio dal 1975 per treni viaggiatori o merci, progettate sia per la parte meccanica che per quella elettrica, dall'Ufficio Studi Locomotive del Servizio Materiale e Trazione dell'allora azienda autonoma delle Ferrovie dello Stato.\nSono composte da due semicasse accoppiate con 3 carrelli a 2 assili, mossi da 12 motori in corrente continua (6 motori doppi tipo 82-400) da ognuno. A seconda delle versioni sono presenti due motoalternatori oppure uno o due convertitori statici.\nSi tratta degli ultimi mezzi costruiti con il rodiggio a tre carrelli e semicasse articolate, tipico di diverse famiglie di mezzi italiane, come le locomotive E.636, E.645 ed E.646, per risolvere il problema delle linee con molte curve e di raggio ridotto: il passo rigido del veicolo era drasticamente ridotto, rendendo i mezzi meno aggressivi verso la rotaia.\nLe locomotive E.656 ed E.655 sono soprannominate \"Caimano\"; devono il loro nome al concorso lanciato dal mensile aziendale delle Ferrovie dello Stato \"Voci della rotaia\", dal quale deriva lo stesso logo, un caimano verde-giallo in corsa, apposto, secondo l'uso dell'epoca, sul lato della cabina.\nStoria.\nNei primi anni settanta le Ferrovie dello Stato Italiane attraversavano un periodo di riorganizzazione del parco macchine. Mentre era in atto la conversione in corrente continua delle ultime linee trifase piemontesi, le locomotive di prima generazione per viaggiatori (come le E.428) erano ormai abbondantemente obsolete, con 40 anni di servizio, mentre le pi\u00f9 recenti E.646 stavano diventando insufficienti a causa dell'incremento del numero di passeggeri. Infatti l'aumento del numero di treni pendolari aveva spinto i vertici della direzione tecnica a riassegnare una parte delle E.646 ai treni navetta, sottraendole ai treni passeggeri di lunga tratta.\nNonostante il successo delle nuove E.444 \"Tartaruga\", veloci e potenti, occorreva avere in breve tempo delle nuove motrici caratterizzate da una potenza maggiore, da velocit\u00e0 massime medio alte e da circuiti di comando moderni anche con uso di elettronica al posto dei vecchi sistemi elettromeccanici. Tutto questo cercando di mantenere la massima semplicit\u00e0 possibile. Per evitare le incertezze ed i lunghi tempi della sperimentazione, si prefer\u00ec ripiegare su una totale revisione del progetto collaudatissimo delle E.645 ed E.646 modernizzandolo e rendendolo pi\u00f9 funzionale alle nuove necessit\u00e0.\nEssendo destinate al traino di treni pesanti, anche su linee a grande pendenza, e date le richieste tecniche in fatto di attrezzature, le E.656 avrebbero dovuto avere una massa superiore alla media, e molto spazio interno per l'alloggiamento degli impianti. Le cabine alle estremit\u00e0 furono previste in posizione avanzata, quasi a sbalzo. Con 120 tonnellate nella versione definitiva, le E.656 erano del 30% circa pi\u00f9 pesanti rispetto alle E.444. I limiti del progetto a due semicasse si manifestarono presto in quanto si innescavano dei moti oscillatori e di serpeggio non facilmente controllabili. In seguito alle prove, la velocit\u00e0 prevista di 160\u00a0km/h si rivel\u00f2 una chimera, e le E.656 vennero limitate fino a 150\u00a0km/h, un risultato che ad ogni modo non ne pregiudic\u00f2 l'utilizzo al traino di composizioni di convogli a media e lunga percorrenza al di fuori del rango di categoria rapidi.\nDopo varie migliorie ed aggiornamenti a partire dai primi anni duemila la gran parte delle unit\u00e0 del gruppo perse la livrea d'origine Grigio Perla e Blu Orientale per adottare lo schema di cromia XMPR, in conformit\u00e0 al parco mezzi di Trenitalia. Successivamente tutte le macchine della serie furono dotate del sistema elettronico di controllo marcia treno (SCMT).\nNell'aprile 2010 la prima macchina del gruppo, la E.655.101, venne demolita per accantonamento mentre il 19 aprile 2013, con l'uscita dalle Officine Grandi Riparazioni di Foligno della E.655.549, si sono concluse le revisioni ordinarie di entrambi i gruppi E.656/E.655, nonostante un ultimo epilogo nel 2016, quando la E.656.570, rimasta coinvolta in un incidente con un TIR, \u00e8 stata sottoposta a una revisione straordinaria con annessa ripellicolatura.\nCon il ritorno al servizio universale delle locomotive E.402B, fino al 2017 in turno al servizio Frecciabianca, le E.656 sono state mano a mano distolte dai servizi Intercity Giorno e Intercity Notte ancora loro affidati ed accantonate (le ultime unit\u00e0 hanno prestato regolare servizio in Sicilia fino al settembre 2020 dove sono state sostituite in parte dalle E.464 appositamente attrezzate). Contestualmente, alcune E.656, nonostante la veneranda et\u00e0 e il ragguardevole numero di Km percorsi hanno continuato a svolgere, assieme alle E.655, il traino di treni merci o di materiale destinato alla demolizione (incluso il ruolo di locomotive di soccorso o per il trasferimento di carrozze tra depositi e i siti di riparazione); tuttavia, non essendo pi\u00f9 rispondenti ai nuovi standard di sicurezza ferroviaria termineranno la loro vita operativa nel breve periodo, dato che dal 7 aprile 2021 non sono pi\u00f9 ammesse a circolare sulla rete italiana - salvo deroghe - macchine sprovviste di impianto antincendio.\nTecnica.\nAll'entrata in servizio, alla fine del 1975, le E.656 si dimostrarono buoni mezzi, in grado di svolgere egregiamente qualunque compito.\nLe prime macchine entrarono in servizio tra la fine del 1975 ed il 1976, consentendo di sopperire alla mancanza di motrici causata dalla trasformazione delle E.646 per servizi navetta, e dalla dismissione della trazione elettrica trifase in Piemonte; permisero inoltre di aumentare il numero delle locomotive assegnate ai servizi passeggeri sulle linee principali, con una razionalizzazione del servizio.\nGi\u00e0 nel 1975 venne ordinata una seconda ed una terza serie, a causa del fatto che la realizzazione a breve scadenza delle locomotive elettroniche non era ipotizzabile. Seguirono poi altre serie fino ad arrivare alla sesta serie, conclusa nel 1989, portando il totale di mezzi circolanti a 461, un numero notevole.\nLe diverse serie, consegnate tra il 1975 e il 1990, si distinguono fra loro per il diverso disegno dei dettagli della cassa e per il tipo delle apparecchiature impiegate per l'alimentazione dei servizi ausiliari, atte a operare, con la sola eccezione della seconda serie, anche nelle stazioni di trasmissione tra le reti francese e italiana \u2013 Modane e Ventimiglia \u2013 la cui linea di contatto \u00e8 alimentata a 1,5 kV.\nNel piano di manutenzione di Trenitalia sono per\u00f2 considerate solamente 3 serie:\nLe E.656 sono equipaggiate con 12 motori in corrente continua tipo 82-400 da 400\u00a0kW ciascuno, con trasmissione ad albero cavo, che, mediante l'opportuna chiusura/apertura dei contattori di linea, possono essere connessi elettricamente in quattro diverse configurazioni:\nLa regolazione della corrente circolante in avviamento e dopo ogni transizione da una combinazione motorica alla successiva o viceversa, avviene grazie all'opportuna apertura/chiusura dei contattori del reostato, che escludono o reincludono una serie di resistenze, alcune delle quali (le ultime ad essere escluse, ossia le pi\u00f9 sollecitate) sono alloggiate in un cassone ventilato per facilitare lo smaltimento termico. Le locomotive facevano ancora parte delle cosiddette locomotive reostatiche, come le prime locomotive italiane di tipo E.626 ma avevano l'esclusione automatica del reostato di avviamento in maniera simile alle E.424. \nLe locomotive di Sesta serie, in maniera simile alle locomotive E.444R, vennero dotate di una centralina elettronica in grado di gestire l'esclusione del reostato di trazione facendo a meno dell'avviatore automatico a 24V presente nelle serie precedenti, e controllando la corrente massima non pi\u00f9 con un potenziometro ma con un controllo digitale dell'accelerazione.\nNessuna delle locomotive E.656 di Trenitalia ha una velocit\u00e0 di targa superiore a 150\u00a0km/h nonostante gli ammortizzatori antiserpeggio. Ci\u00f2 si pu\u00f2 evincere dalla tabella 27 della Prefazione generale all'orario di servizio (pubblicazione tecnica normativa di RFI).\nLe E.656 navetta.\nLe locomotive della sesta serie (551 - 608) sono dette Navetta per via del loro allestimento atto a circolare su treni reversibili a locomotiva impresenziata, comandata tramite telecomando con presa a 78 poli da carrozze semipilota, fino alla pi\u00f9 recente UIC-X costruita a fine anni novanta (al pari del gruppo E.646). In tale occasione la serie venne dotata di una cassa leggermente diversa sul frontale, nuove rifiniture interne per il comfort dei macchinisti e alcuni piccoli cambiamenti nell'equipaggiamento, come la possibilit\u00e0 di indebolimento campo dei motori fino a 4 gradi nelle combinazioni di parallelo e superparallelo, ottenendo 22 caratteristiche di marcia economica, ossia 2 in pi\u00f9 delle altre serie (ad eccezione della E.656.458 ed E.656.468).\nDal 2010 gli accantonamenti per guasti gravi e scadenza di chilometraggio hanno interessato anche le E.656 navetta delle varie Direzioni Regionali Trenitalia (Liguria, Toscana, Marche, Calabria) via via sostituite dalle E.464.\nDal cambio d'orario del 10 giugno 2012 non sono stati pi\u00f9 programmati servizi commerciali per le E.656N, fatta eccezione per la D. R. Calabria, che le utilizzava alla testa di composizioni non reversibili di 2 o 3 vetture UIC-X con sistema di apertura porte manuale. Con l'entrata in vigore delle nuove norme in materia di comando e blocco porte in cabina di guida (lateralizzazione), entro il 31 dicembre 2012 questo tipo di vetture sono state radiate, decretando cos\u00ec la fine del servizio commerciale viaggiatori regolare delle locomotive E.656 navetta.\nL'esubero di E.656N non pi\u00f9 utilizzate in servizio commerciale viaggiatori, non ha coinciso con l'indiscriminato accantonamento per demolizione, ma grazie alla possibilit\u00e0 di poterle utilizzare per momentanee mancanze del materiale previsto da turno, sono state relegate a compiti di supporto (titolari dei carri soccorso, macchine di scorta, trasferimenti di rotabili fuori servizio verso le officine di manutenzione, ecc.) e dunque sono state assegnate anche in depositi che in passato non le hanno mai avute in forza.\nA settembre 2013 le E.656N atte sono cos\u00ec assegnate:\nDelle E.656N assegnate all'O.M.L. di Genova Brignole, solo 3 sono rimaste in forza per la Direzione Regionale Liguria (573, 578, 579), mentre le rimanenti furono affidate al gestore dell'infrastruttura ferroviaria (RFI) per il traino delle vetture diagnostiche Talete e Archimede e per altri compiti di supporto (trasferimenti treni cantiere, visite linea, ecc.): di queste, la E.656.552 ed E.656.570 sono state noleggiate fino alla fine del 2012 ad un'impresa ferroviaria privata. La E.656.590 \u00e8 stata affidata per un breve periodo al deposito di Genova Brignole ma distaccata a La Spezia, ove si trova attualmente ricoverata come rotabile storico presso la sede dell'ATSL (Associazione Treni Storici Liguria).\nLa E.656.553 dall'ottobre 2015 fu ufficialmente in carico al parco locomotive Cargo Sicilia, portando ancora le scritte laterali Direzione Regionale Liguria, fino al definitivo accantonamento per limiti di esercizio.\nLa E.656.607, assegnata al deposito di Genova Brignole, \u00e8 stata l'ultima E.656 in servizio regolare a conservare sempre inalterata la livrea d'origine. Utilizzata al traino dei treni di competenza della Direzione Regionale Liguria di Trenitalia fino al gennaio 2012, dopo ripetuti problemi al telecomando \u00e8 stata definitivamente relegata ad invii di rotabili riparandi (rolling). A fine dicembre 2011 \u00e8 stata oggetto di atto vandalico da parte di un gruppo di writers, ma grazie allo strato protettivo antigraffito che la ricopre, qualche mese pi\u00f9 tardi \u00e8 stata completamente ripulita salvaguardando la storica colorazione, le decalcomanie e le targhe caratteristiche.\nA partire da marzo 2012 \u00e8 rimasta frequentemente in carico a Trenitalia Cargo come locomotiva di rinforzo per i treni merci pesanti da Genova fino ad Arquata Scrivia o Novi San Bovo.\nDi norma la macchina RPT da Savona fu titolare del rolling SV 11:20 - GE Br. 12:23 (via GE P.P. Sott.) e del corrispondente GE Br. 16:00 - SV 16:59 (via GE P.P.), programmato il luned\u00ec e il mercoled\u00ec. Non di rado venne inoltre utilizzata in funzione di trasferimenti o recuperi di materiale in riparazione presso impianti manutentivi collocati fuori Liguria. Dal 2013 \u00e8 passata ufficialmente nel parco sociale di Trenitalia Cargo, poi Mercitalia Rail, effettuando massicci servizi commerciali lungo tutta la penisola fino ad aprile 2020, quando \u00e8 stata accantonata a Milano Smistamento (in precarie condizioni estetiche e funzionali), in attesa di demolizione o di un recupero da parte di qualche associazione che si occupa di movimentare treni storici.\nLa trasformazione in E.655.\nPer le sole unit\u00e0 assegnate alla divisione cargo, con lo scopo di aumentare le prestazioni (in tonnellate di massa rimorchiata), dall'aprile 2003 \u00e8 cominciata la trasformazione da E.656 a E.656c (c sta appunto per \"cargo\"), poi rinominate E.655 (secondo la tradizione di avere l'ultima cifra dispari per i mezzi assegnati ai merci), con la modifica del rapporto di trasmissione da 28/61 a 23/66, che ne limita la velocit\u00e0 massima da 150 a 120\u00a0km/h, pi\u00f9 che sufficiente per i servizi merci. Il notevole incremento dello sforzo di trazione ottenuto a pari velocit\u00e0 d'avanzamento e corrente assorbita rispetto alle E.656, ha evidenziato non pochi problemi nelle condizioni d'aderenza precaria, soprattutto nella transizione diretta dalla combinazione \"serie\" a \"serie-parallelo\". Per mitigare questo fenomeno, a partire dal 2007 sono state apportate anche modifiche circuitali che hanno variato la successione di chiusura/apertura dei vari contattori durante la prima transizione diretta.\nIn occasione degli eventi di grande mobilit\u00e0 (ferie pasquali, natalizie, estive, eventi religiosi, ecc.), con la programmazione di molti treni periodici, la divisione passeggeri lunga percorrenza (PAX), necessitava di un maggior numero di locomotori rispetto a quelli normalmente disponibili. Per contro, in questi particolari periodi dell'anno, molti treni della divisione cargo non circolavano e dunque un buon numero di macchine rimaneva inutilizzato. Quindi la PAX, non avendo alternative alla richiesta di macchine alla cargo, ha dovuto orientare la scelta sulle E.655, per il semplice fatto che l'abilitazione era considerata identica a quella delle E.656 di prima e seconda serie (gi\u00e0 in possesso dai macchinisti della divisione PAX), dovendo rinunciare di fatto al noleggio delle pi\u00f9 adatte E.652. Purtroppo la limitata velocit\u00e0 massima delle E.655 (120\u00a0km/h) \u00e8 stata spesso causa di ritardi, dato che l'impiego non \u00e8 stato limitato ai soli treni periodici (impostati con E.655 appunto), bens\u00ec anche ai treni ordinari le cui tracce orarie erano per\u00f2 calcolate per le E.656 (150\u00a0km/h) o addirittura E.444/E.444R o E.402A/B (200\u00a0km/h).\nNel 2009 sono iniziati gli accantonamenti delle E.655 ed E.656 della divisione cargo, oggetto di gravi guasti che non siano riparabili oppure prossimi a scadenza di chilometraggio disponibile, arrivando a distogliere dal servizio quasi 120 unit\u00e0. Ma nel corso del 2010, considerata la mancanza di parti di ricambio nell'elettronica di controllo delle meno datate E.633 di prima e seconda serie, si \u00e8 registrata la progressiva ma quasi totale alienazione di queste macchine a chopper e di conseguenza la rimessa in servizio di alcune E.655 dapprima accantonate, con addirittura l'invio di qualche unit\u00e0 alle officine grandi riparazioni per gli interventi di cambio carrelli o di revisione ordinaria, che nel frattempo erano stati sospesi.\nNel 2010 e il 2011, la progressiva riduzione dei servizi a materiale ordinario della divisione PAX, ha visto un esubero delle E.656 assegnate: quelle vicine a scadenza chilometraggio sono state alienate e cannibalizzate, mentre circa 25 unit\u00e0 (non dotate dell'impianto di lateralizzazione porte) sono state assegnate alla divisione cargo.\nCon la nascita del nuovo vettore Mercitalia Rail, che ha di fatto rilevato nel 2017 le attivit\u00e0 della divisione Cargo di Trenitalia, buona parte delle E.655 sono confluite nel parco sociale della nuova societ\u00e0 pubblica di trasporto merci, venendo progressivamente dismesse in favore dell'acquisto delle moderne E.494, che sono andate a sostituire nel breve termine anche le ultime E.655 ancora operative.\nIncidenti.\nData la sua capillare diffusione nella rete italiana, il gruppo E.656/E.655 \u00e8 stato coinvolto in alcuni incidenti, anche gravi.\nDivisioni.\nPasseggeri (PAX).\nDal 2013 le E.656 dotate di lateralizzazione porta sono state assegnate alla divisione PAX.\nNovembre 2017.\n32 E.656 (totale) Unit\u00e0: 005, 009, 018, 024, 028, 030, 033, 039, 040, 046, 052, 058, 063, 068, 091, 093, 096, 099, 254, 289, 424, 431, 435, 439, 443, 454, 462, 481, 489, 492, 497, 515.\nSettembre 2019.\nA settembre 2019, dopo debite ricatalogazioni, visto che svariate motrici prestavano ancora il servizio quotidiano principalmente sulle linee siciliane, il parco macchine delle E.656 ammontava a 15 unit\u00e0.\nCargo (Mercitalia Rail).\nGennaio 2017.\nDal gennaio 2017 un discreto numero di E.656 ed E.655 ancora in servizio sono state assegnate a Mercitalia Rail (ex Trenitalia Cargo), per un totale di 52 locomotori.\nNovembre 2017.\nA novembre 2017 gli esemplari, sempre assegnati agli impianti appena citati, risultavano ridotti a soli 29, cos\u00ec ripartiti:\nAgosto 2018.\nAd agosto 2018, salvo ultimi accantonamenti estivi, le macchine ancora in circolazione erano le seguenti, per un totale di mezzi ridotto a 22 unit\u00e0:\nDicembre 2018.\nA fine anno la situazione vedeva un parco macchine ulteriormente ridotto, causa anche di due cessioni a RFI. Le unit\u00e0 059 e 529 sono state addirittura riparate in seguito a principi d'incendio, mentre l'unit\u00e0 267 reintrodotta in servizio in seguito ad un lungo accantonamento. Il totale si componeva di 19 macchine cos\u00ec distribuite:\nGiugno 2019.\nA giugno 2019, con l'arrivo delle E.494 a Mercitalia Rail, il parco macchine delle E.656 ed E.655 andava riducendosi ancora di pi\u00f9. La E.655.541, inoltre, \u00e8 stata vittima di un incendio presso Civitanova Marche. In totale figuravano atte al servizio 13 unit\u00e0:\nSettembre 2019.\nA settembre 2019, il parco macchine delle E.655 ed E.656 di Mercitalia Rail ammontava a circa 13 unit\u00e0 certificate:\nUnit\u00e0 di RFI.\nDal 2012 5 E.656 navetta che non sono andate a Mercitalia Rail o DPR sono state noleggiate ad RFI per fare servizi diagnostici sull'Archimede e Talete:\nDal 2018 sono state noleggiate altre 2 unit\u00e0 da Mercitalia Rail.\nFino a luglio del 2021 sono rimaste a disposizione di RFI le seguenti unit\u00e0 noleggiate da Mercitalia Rail:\nEntrambe, da agosto del 2021, sono tornate in carico a Mercitalia Rail.\nUnit\u00e0 di DPR.\nAlcune unit\u00e0 che non hanno fatto parte di Mercitalia Rail sono state assegnate per servizi soccorsi, invii e recuperi.\nSettembre 2019.\nFuturo ancora incerto per l'unit\u00e0 655.413, rimasta accantonata a Torino Smistamento, la quale \u00e8 stata segnalata come unit\u00e0 funzionante a Fondazione FS e viene per ora preservata dalla demolizione.\nUnit\u00e0 storiche.\nA seguito dell'inizio della radiazione del parco macchine E.656/E.655 si decide di conservare, restaurare e mantenere come storiche alcune unit\u00e0 del gruppo:\nTutte le unit\u00e0 rivestono l'originario schema di colorazione blu-grigio perla e sono utilizzate per eventi ferroviari e treni storici."}
{"id": "328218", "revid": "6923", "url": "https://it.wikipedia.org/wiki?curid=328218", "title": "Guida difensiva", "text": "La guida difensiva \u00e8 una forma di allenamento per guidatori di veicoli a motore.\nCaratteristiche.\nLo standard per la sicurezza stradale ANSI/ASSE Z15.1 definisce \"guida difensiva\" come \"guidare in modo da salvare vite, tempo e denaro nonostante le condizioni attorno a te e le azioni degli altri\".\nLa guida difensiva, detta anche \"guida anticipante\", \u00e8 una forma di allenamento per guidatori di veicoli a motore che va oltre la padronanza delle regole della strada e dei meccanismi di base della guida sicura. Il suo obiettivo \u00e8 di ridurre gli incidenti stradali anticipando situazioni pericolose, prevenendo situazioni avverse potenzialmente pericolose oppure gli errori degli altri conducenti o pedoni. Lo si pu\u00f2 raggiungere attraverso la messa in atto di una serie di regole generali, cos\u00ec come con la pratica di specifiche tecniche di guida."}
{"id": "328219", "revid": "86341", "url": "https://it.wikipedia.org/wiki?curid=328219", "title": "Epson", "text": "La , di cui fa parte Epson, \u00e8 una societ\u00e0 giapponese. Leader mondiale nel settore tecnologico, l'azienda ha l\u2019obiettivo di mettere in contatto persone, cose e informazioni con le sue tecnologie proprietarie efficienti, compatte e di precisione. Nell\u2019ambito della missione aziendale, Epson pone al centro l\u2019innovazione allo scopo di superare le aspettative dei clienti nei settori della stampa a getto d'inchiostro, della videoproiezione, dei prodotti indossabili e della robotica. \nCon il suo contributo, Epson persegue la realizzazione di una societ\u00e0 sostenibile e si impegna nello sforzo continuo per il raggiungimento degli Obiettivi di Sviluppo Sostenibile delle Nazioni Unite. Guidato da Seiko Epson Corporation, con sede in Giappone, il Gruppo Epson genera un fatturato che nel 2020 \u00e8 stato di quasi 1.000 miliardi di Yen (circa 7,5 miliardi di euro[MS1] ).\nStoria.\nNel 1961 viene fondata Shinshu Seiki Co. (ora conosciuta come Epson), Ltd per fornire parti per orologi di precisione alla Suwa Seikosha Co., Ltd. (ora Seiko Instruments, Inc). Quando la Suwa Seikosha viene scelta come cronometrista ufficiale per le olimpiadi di Tokyo del 1964, viene realizzato anche un meccanismo di stampa per avere i tabulati dei tempi durante le gare: quindi la Shinshu Seiki Co. inizi\u00f2 a produrre stampanti elettroniche. \nNel settembre del 1968, lanci\u00f2 la prima mini-stampante al mondo, la EP-101, che fu subito incorporata in molti calcolatori. Nel giugno 1975, fu coniato il nome \"Epson\" proprio dalla stampante EP, (\"Son of EP\", il figlio di EP, divenne appunto \"Epson\"). \nDi seguito le principali pietre miliari della storia di Epson:\nGrafiche per rubriche meteo.\nCon i computer Epson vengono elaborate le grafiche delle rubriche meteo in onda sulle reti Mediaset, sin dalla nascita della prima rubrica, il meteo di Studio Aperto, avvenuta nel 1991. Inizialmente le previsioni venivano fornite dal osservatorio meteorologico di Brera-Duomo-Milano, mentre in seguito \u00e8 stato fondato un vero e proprio centro meteorologico la cui azienda giapponese \u00e8 stata sponsor, il Centro Epson Meteo."}
{"id": "328221", "revid": "125735243", "url": "https://it.wikipedia.org/wiki?curid=328221", "title": "Short track ai Giochi olimpici", "text": "Lo short track fu introdotto ufficialmente ai Giochi olimpici nelle'edizione 1992. Precedentemente fu presentato a come sport dimostrativo. Comprende eventi sia maschili che femminili.\nMedagliere.\nAggiornato a . In \"corsivo\" le nazioni (o squadre) non pi\u00f9 esistenti. Non sono incluse le medaglie di , in quanto evento dimostrativo."}
{"id": "328223", "revid": "5016", "url": "https://it.wikipedia.org/wiki?curid=328223", "title": "Seiko Epson Corporation", "text": ""}
{"id": "328231", "revid": "6923", "url": "https://it.wikipedia.org/wiki?curid=328231", "title": "Friulano (vitigno)", "text": "Il Friulano \u00e8 un vitigno a bacca bianca, largamente coltivato in Friuli-Venezia Giulia e in Slovenia nella Gori\u0161ka Brda ZGP, Kras ZGP e Vipavska dolina ZGP. Fino al 2007 era denominato Tocai.\nCaratteristiche ampelografiche del vitigno.\nTralcio legnoso e di colore scuro con gemme piccole e schiacciate - foglia medio-grande, orbicolare, tri o pentalobata, seno peziolare chiuso e pagina inferiore glabra - grappolo medio, tronco-piramidale, alato e mediamente compatto - acino rotondeggiante (a volte leggermente ovoidale) con 1-2 vinaccioli di media grossezza e buccia pruinosa di colore verde-giallo.\nLa maturazione \u00e8 medio-precoce, la vigoria \u00e8 molto buona.\nIl nome.\nFino al'inizio del terzo millennio, il vitigno Friulano prendeva il nome storico e famoso di Tocai Friulano. Alcuni accordi tra Italia e Unione Europea del 1993 hanno vietato l'utilizzo del nome \"Tocai\" a partire dal marzo del 2007, in quanto troppo simile a quello della denominazione di origine controllata ungherese del vino Tokaji e all'omonima zona di produzione. La somiglianza \u00e8 relativa solo ed esclusivamente al nome in quanto il Tocai Friulano ed il Tokaji Ungherese sono completamente diversi come vini per colore, profumo, gusto e come metodi di produzione, e come vitigni (il vino Tokaji \u00e8 prodotto tipicamente dai vitigni Furmint, H\u00e1rslevel\u00fc e S\u00e1rgamuskot\u00e1ly, che \u00e8 un Muscat Blanc \u00e0 Petits Grains). Da considerare anche che il Tokaji ungherese non \u00e8 un unico vino, ma vari vini provenienti dalla stessa zona della citt\u00e0 di Tokaj in quanto \u00e8 una DOP con diverse tipologie di vino.\nA gennaio 2008 la regione Friuli Venezia Giulia intent\u00f2 un ulteriore ricorso per fare annullare la sentenza. Ma il 15 novembre 2008 la Corte Costituzionale giudicava costituzionalmente illegittima la legge regionale del Friuli Venezia Giulia 24/2007, che stabiliva la possibilit\u00e0 di utilizzare il nome Tocai per la vendita sul territorio italiano. Dalla vendemmia 2008, non \u00e8 pi\u00f9 consentito utilizzare il nome Tocai nelle etichette.\nLe decretazioni effettuate comportano che, oltre al Tocai, in Friuli, sia fuorilegge il \"Tai e tajut\", come risulta dalla normativa europea, che riserva assolutamente la denominazione \"Tai\" -e variazioni- al solo \"fu Tocai\", con provenienza dal Veneto.\nLe decretazioni stabiliscono, in altri termini, che qualsivoglia \"Tai\" e tutte le variazioni di fantasia non possano altro che indicare il Tocai Veneto. In Lombardia, per la DOC San Martino della Battaglia, si \u00e8 riesumato l'antico nome \"Tuch\u00ec\" per designare il vitigno.\nNel merito si applicano le normative europee relative alle indicazioni DOP e IGP.\nAltro sinonimo per il vitigno friulano \u00e8 il nome \"Tocai friulano\" che non dovrebbe essere utilizzato per evitare qualsiasi confusione con il Tokaji.\nPer evitare qualsiasi ambiguit\u00e0 o errore, occorre parlare di \"Friulano\" intendendo con questo l'ex vitigno (friulano) Tocai. Non si deve parlare di vino Tocai, dato che l'Italia ha perso il diritto di utilizzare un nome simile per qualsiasi vino a favore del Tokaji ungherese.\nOrigine del vitigno.\n\u00c8 stata avanzata un'ipotesi secondo la quale il vitigno ungherese Furmint (che \u00e8 alla base del vino ungherese Tokaji) abbia origini italiane, e derivi dal nome della nobile friulana Aurora Formentini, che nel Seicento port\u00f2 in Ungheria delle viti di Tocai friulano, come dote matrimoniale.\nL'antico contratto matrimoniale di Aurora Formentini, quando and\u00f2 in sposa al conte ungherese Adam Batthyany nel 1632, annovera, tra i vari beni portati in dote dall'antenata dei conti di San Floriano del Collio, anche \u00ab\"...300 vitti di Toccai...\"\u00bb coltivate gi\u00e0 all'epoca nelle campagne di Mossa e San Lorenzo Isontino\nQuesto, per i sostenitori della tesi, proverebbe l'origine italiana del vitigno Tocai.\nLa tecnica di vinificazione.\nPer la produzione di vino a base di friulano si utilizza la vinificazione in bianco. La maggior parte di vino ottenuto \u00e8 secco anche se non mancano versioni di vini passiti o liquorosi a base di friulano: un esempio \u00e8 la DOC lombarda San Martino della Battaglia liquoroso.\nLe uve vendemmiate vengono immediatamente portate in cantina, dove si provvede alla diraspa-pigiatura. Queste due tecniche, anche se effettuate con l'uso di un solo macchinario, devono essere ben distinte tra loro, in quanto per diraspatura si intende la separazione degli acini dal loro sostegno, cio\u00e8 il raspo, mentre per pigiatura si intende lo schiacciamento dell'acino per ottenere la fuoriuscita dei gran parte del mosto. Al termine della pigiatura la \"miscela\" di mosto e bucce viene immessa nella pressa, un macchinario atto ad ottenere la maggior quantit\u00e0 di liquido possibile tramite la vera e propria pressatura delle bucce. Questo processo deve per\u00f2 essere abbastanza lento, per evitare che nel mosto da cui si otterr\u00e0 il vino entrino sostanze non volute, come ad esempio i tannini ruvidi dei vinaccioli, delle sostanze polifenoliche che causano un'elevata astringenza del vino. \nAl termine della pigiatura il mosto viene portato nelle vasche di decantazione, dove pu\u00f2 essere trattato con degli enzimi (detti \"pectolitici\") o dei chiarificanti (\"bentonite\") per togliere la gran parte delle sostanze in sospensione oppure lasciato con le sue fecce fini.\nAl termine di questo processo, che pu\u00f2 durare molte ore, si pu\u00f2 dare inizio alla fermentazione alcolica inoculando nel mosto i lieviti selezionati Saccharomyces cerevisiae o lasciando agire i lieviti indigeni naturalmente presenti sulla buccia dell'uva e in cantina. Questi lieviti utilizzano lo zucchero contenuto nel mosto per formare poi l'etanolo, ovvero l'alcool che noi percepiamo nel momento in cui beviamo il vino. \nAl termine della fermentazione, che dura pi\u00f9 o meno 30 giorni, il vino ottenuto viene lasciato a riposo in un'altra vasca. Da qui, con successive lavorazioni e stabilizzazioni (travasi, filtrazioni...) si arriva al momento dell'imbottigliamento. A questo punto il Friulano \u00e8 pronto per essere consumato.\nDiversi produttori hanno anche etichette dedicate al friulano vendemmia tardiva, passito e liquoroso.\nCaratteristiche organolettiche del vino.\nLa sua caratteristica principale, come vino, \u00e8 il gradito profumo e sapore di mandorla amara, che porta quindi i produttori a non eccedere con i profumi dovuti all'invecchiamento. Se cos\u00ec fosse si avrebbe un vino troppo impegnativo, pesante, che sazia al primo sorso, non pi\u00f9 elegante e beverino, come invece il Friulano dovrebbe essere.\nUn'altra evidente caratteristica di questo vino \u00e8 il retrogusto amarognolo, gradito in quantit\u00e0 limitate ovviamente.\nPer quanto riguarda il colore, quello del Friulano deve essere caratterizzato da un giallo paglierino molto scarico; segno questo di giovent\u00f9 e di eleganza."}
{"id": "328234", "revid": "287204", "url": "https://it.wikipedia.org/wiki?curid=328234", "title": "Xenof\u014dn Zol\u014dtas", "text": "Ha ricoperto, ad oltre 85 anni, la carica di Primo ministro della Repubblica Ellenica \"ad interim\" dal 23 novembre 1989 all'11 aprile 1990. \u00c8 morto nel 2004, a ben 100 anni.\nBiografia.\nProveniente da una famiglia benestante di orefici, si laure\u00f2 in giurisprudenza all'Universit\u00e0 di Atene e in Scienze Economiche alla Sorbona di Parigi.\nCarriera.\nNel 1928 ottenne la cattedra di Scienza delle finanze all'Universit\u00e0 di Salonicco e due anni pi\u00f9 tardi la stessa cattedra a quella di Atene. Nel 1932 divenne membro dell'Accademia di Atene e ricopr\u00ec la carica di ministro per il coordinamento nel governo di transizione diretto da Dimitrios Kiousopoulos.\nRicopr\u00ec la stessa carica nel governo di unit\u00e0 nazionale del 1974.\nDal 23 novembre 1989 fino all'11 aprile 1990 fu a capo di un governo di transizione, il cosiddetto \"governo ecumenico\" perch\u00e9 aveva il sostegno di tutte le forze parlamentari.\nRicopr\u00ec altres\u00ec diverse cariche nel Fondo Monetario Internazionale e nella Commissione europea.\nFu governatore della Banca di Grecia fino al 1981, data del suo ritiro, dopodich\u00e9 ne mantenne il titolo di Presidente onorario."}
{"id": "328237", "revid": "53194", "url": "https://it.wikipedia.org/wiki?curid=328237", "title": "James Phelps", "text": ""}
{"id": "328239", "revid": "53194", "url": "https://it.wikipedia.org/wiki?curid=328239", "title": "Oliver Phelps", "text": ""}
{"id": "328241", "revid": "386369", "url": "https://it.wikipedia.org/wiki?curid=328241", "title": "MenuetOS", "text": "MenuetOS (conosciuto anche come MeOS) \u00e8 un sistema operativo scritto completamente in linguaggio assembly (FASM) da Ville Mikael Turjanmaa per computer con architetture x86 a 64 e 32 bit. Il kernel di MenuetOS include i driver video.\nLo sviluppo di MenuetOS si \u00e8 focalizzato su di un'implementazione veloce, semplice ed efficiente. Dispone di un desktop grafico, giochi, rete, e occupa solo lo spazio di un floppy disk da 1,44 MB. MenuetOS pu\u00f2 essere utilizzato anche come piattaforma per la programmazione assembly.\nMenuetOS \u00e8 stato originariamente creato per le architetture x86 a 32 bit e distribuito sotto licenza GPL. La versione 64-bit, spesso indicata come Menuet 64, pu\u00f2 essere utilizzata per imparare la programmazione assembly su architetture a 64-bit. Menuet 64 \u00e8 freeware ma viene distribuito senza codice sorgente.\nRete.\nMenuetOS dispone di primitive di rete, con uno stack TCP/IP funzionante. Buona parte del codice \u00e8 stato scritto da Mike Hibbet.\nSupporto per linguaggi di alto livello.\nAnche se lo scopo principale di Menuet \u00e8 stato quello di creare un ambiente di sviluppo per il linguaggio assembly, \u00e8 possibile eseguire programmi scritti con linguaggi di programmazione di pi\u00f9 alto livello. Il contributo in questo senso pi\u00f9 importante \u00e8 stato il porting delle librerie C a opera di Jarek Pelczar.\nDistribuzioni.\nAnche se la distribuzione principale a 64 bit \u00e8 proprietaria, diverse distribuzioni a 32-bit con licenza GPL tuttora esistono, comprese le traduzioni in russo, cinese, ceco e serbo.\nKolibri \u00e8 probabilmente la distribuzione 32 bit pi\u00f9 attiva. La maggior parte degli sviluppatori sono russi. Il cambiamento pi\u00f9 visibile in Kolibri \u00e8 il gestore dei file, chiamato \"X-Tree\". Non tutti i software contenuti nella versione russa della distribuzione sono disponibili anche nella versione inglese."}
{"id": "328242", "revid": "119393812", "url": "https://it.wikipedia.org/wiki?curid=328242", "title": "Ezechiele Acerbi", "text": "Biografia.\nAppartenente a una famiglia di pittori, nipote di Pasquale Massacra, patriota e protagonista del Romanticismo lombardo, fratello di Pietro e padre di Mario, nel 1866 si iscrive alla Civica Scuola di Pittura di Pavia, diretta dal ritrattista bergamasco Giacomo Trecourt, dove si aggiudica il premio Cairoli, nel 1873 il premio Frank con il dipinto \"La distribuzione dei medicinali di Santa Corona\", nel 1877 il concorso Arnaboldi con \"L'arrivo del barchetto a Pavia\".\nNel 1878 partecipa all'Esposizione della Societ\u00e0 Promotrice delle Belle Arti di Torino, dove presenta \"Le mendicanti\".\nSi trasferisce brevemente a Milano intorno al 1880, dove accetta ritratti su commissione per ovviare alle difficolt\u00e0 economiche e si accosta al movimento scapigliato, per poi ritornare a Pavia nel 1888, periodo nel quale si concentra la maggior parte delle opere, prevalentemente focalizzate sui ritratti di scene di vita quotidiana di citt\u00e0 (Acerbi \u00e8 originario del quartiere Borgo Ticino, che si affaccia sul fiume) e campagna pavese ritratti con toni accesi e pennellate veloci, al modo impressionista, utilizzati per accentuare l'espressivit\u00e0 delle opere.\nFrequente anche la sua produzione a matita e carboncino.\nMuore a Pavia nel 1920, pochi anni dopo essere stato colpito da una progressiva paralisi alle braccia che ne limita la produzione artistica.\nNel 2010 i Musei Civici di Pavia gli dedicano una personale, intitolata \"Ezechiele Acerbi e i pittori dell\u2019impressionismo lombardo\"."}
{"id": "328243", "revid": "2314232", "url": "https://it.wikipedia.org/wiki?curid=328243", "title": "Traghetti", "text": ""}
{"id": "328244", "revid": "2314236", "url": "https://it.wikipedia.org/wiki?curid=328244", "title": "Aliscafi", "text": ""}
{"id": "328245", "revid": "106908", "url": "https://it.wikipedia.org/wiki?curid=328245", "title": "Kolibri", "text": ""}
{"id": "328248", "revid": "1851848", "url": "https://it.wikipedia.org/wiki?curid=328248", "title": "Jin Sun-yu", "text": "\u00c8 stata la vincitrice della medaglia d'oro nei 1500 metri e della medaglia di bronzo nei 1000 metri al campionato del mondo del 2005. Ha vinto inoltre la classifica di coppa del mondo nella stagione 2005-2006.\nBiografia.\nAlle Olimpiadi di Torino 2006, Jin (a soli diciassette anni) vince tre medaglie d'oro, primo atleta sudcoreano in assoluto a riuscirci nella stessa edizione dei giochi olimpici invernali. Ha conquistato le tre medaglie nei 1000 metri, nei 1500 metri e nei 3000 metri a squadre. Nella gara dei 500 metri non \u00e8 invece riuscita a superare i quarti di finale.\nAi campionati mondiali di Milano 2007 ha vinto la gara dei 1000 e dei 3000 metri, oltre i 3000 metri staffetta, ed \u00e8 giunta seconda nella gara dei 1500 metri. Questi risultati le hanno permesso di aggiudicarsi la classifica generale del torneo."}
{"id": "328249", "revid": "7967", "url": "https://it.wikipedia.org/wiki?curid=328249", "title": "Cattedrale di Catania", "text": ""}
{"id": "328251", "revid": "6923", "url": "https://it.wikipedia.org/wiki?curid=328251", "title": "Antonio Balestra", "text": "Biografia.\nGiovinezza.\nPittore ed incisore, nel 1690 si trasfer\u00ec da Verona, sua citt\u00e0 natale, a Roma, dove divenne allievo di Carlo Maratta, a sua volta allievo di Andrea Sacchi. L'artista si mosse subito su due fronti, quello della committenza ecclesiale e quello della committenza pubblica, facendosi conoscere ed apprezzare da entrambe le parti sia a Venezia che a Verona. Lo studio presso Maratta lo orient\u00f2 ben presto verso uno stile accademico e classicista, seguito da molti degli artisti veronesi del Seicento.\nPrimi riconoscimenti e successo a Venezia.\nNel 1725 divenne membro dell'Accademia romana di San Luca, dove vinse un premio al concorso di disegno presentando la \"Caduta dei Giganti\"; testimonianze del suo periodo romano sono anche la \"Trinit\u00e0\" di Castelvecchio e \"La ricchezza della terra\", a Trento. Tornato a Venezia nel 1696, si stabil\u00ec nella citt\u00e0 lagunare fino al 1718 realizzandovi numerose opere, tra cui la pala per la chiesa dei Gesuiti (1704), il \"Transito di San Giuseppe\" per la chiesa di San Marziale, la \"Nativit\u00e0\" nella chiesa di San Zaccaria e la \"pala di Sant'Osvaldo\" per la chiesa di San Stae, opere con le quali venne riconosciuto anche a Venezia come un grande pittore.\nLa notoriet\u00e0 a Venezia gli viene riconosciuta con l\"Annunciazione\" per la chiesa degli Scalzi, che rivela una straordinaria capacit\u00e0 compositiva e un nuovo uso del colore. Negli stessi anni dipinse anche due tele per la Scuola Grande del Carmine, altre due per la Scuola Grande della Carit\u00e0 e due interessanti dipinti inviati a Verona, il \"San Giovanni Battista nel deserto\" e un'altra \"Annunciazione\", simile a quella dipinta per Venezia ma in cui si rivela un uso dei colori in stile rococ\u00f2.\nImportanti per la sua carriera furono anche le commissioni delle pi\u00f9 importanti famiglie nobili veneziane, tra cui i Barbaro e i Barbarigo, per i quali dipinge a fianco dei maggiori artisti veneziani dell'epoca, Ricci e Piazzetta. Entr\u00f2 in contatto anche con l'Elettore di Magonza Franz Lothar von Sch\u00f6nborn, per il quale dipinse una serie di \"Favole\": questa scelta, al posto delle solite scene mitologiche, rivela uno stile arcadico, settecentesco.\nCommissioni padovane e ritorno a Verona.\nTra il 1717 e il 1718 lavor\u00f2 a Padova per la chiesa di Santa Giustina dove sono conservate tutt'oggi le due tele raffiguranti il \"Martirio dei Santi Cosma e Damiano\", considerate il suo pi\u00f9 grande capolavoro per la grandiosit\u00e0 e la teatralit\u00e0 della scena. Il suo stile \u00e8 composto e freddo e quindi indipendente dalla cultura figurativa che si andava delineando a cavallo tra il Seicento e il Settecento.\nDopo quest'opera, Balestra fece ritorno a Verona, dove lavor\u00f2 principalmente per le chiese, ma molte commissioni gli vennero anche da altre citt\u00e0 come Bergamo, Brescia e Mantova. Le opere di questi anni sono molto semplici e convenzionali, impostate su grandi scorci diagonali e con colori molto chiari. Negli ultimi lavori, come quelli a Sanvitale di Parma e quelli per gli Schulemburg, si concentr\u00f2 su scene narrate entro grandi quinte architettoniche, sottolineate da gesti drammatici di figure piuttosto piccole. Qui anche i colori cambiano rivelandosi pi\u00f9 freddi e dimostrando una continua capacit\u00e0 del pittore di rinnovare i suoi schemi. La sua ultima opera fu la decorazione ad affresco per la villa dell'amico Alessandro Pompei.\nOpere.\n\"(elenco parziale)\""}
{"id": "328253", "revid": "834", "url": "https://it.wikipedia.org/wiki?curid=328253", "title": "Sestri\u00e8re", "text": ""}
{"id": "328257", "revid": "585241", "url": "https://it.wikipedia.org/wiki?curid=328257", "title": "Sistema elettorale maggioritario", "text": ""}
{"id": "328260", "revid": "2217899", "url": "https://it.wikipedia.org/wiki?curid=328260", "title": "Nazionale di calcio della Croazia", "text": "La nazionale di calcio della Croazia () \u00e8 la rappresentativa calcistica della Croazia, sotto la giurisdizione della federazione calcistica croata.\nDisputa la maggior parte delle partite casalinghe nello Stadio Maksimir di Zagabria.\nPur nata nel 1990, dopo l'indipendenza dalla Jugoslavia, la federazione croata fu affiliata alla FIFA solo due anni dopo; il primo incontro ufficiale della nazionale \u00e8 una sconfitta contro l' (0-1) del maggio 1992. Rappresentative non riconosciute dalla FIFA sono quelle della Banovina di Croazia, che nel 1940 disput\u00f2 il primo incontro con i colori nazionali, e quello dello Stato Indipendente di Croazia, paese fantoccio dell'Italia fascista e della Germania nazista.\nFino al 1992 i calciatori provenienti dalla Repubblica Socialista di Croazia rappresentavano la a livello internazionale.\nIl primo torneo ufficiale cui la Croazia prese parte fu, nel 1994, la fase di qualificazione al .\nTra le nazionali sorte dopo lo scioglimento della Jugoslavia, la Croazia \u00e8 quella con i migliori risultati sportivi: al campionato del mondo vanta un secondo posto, ottenuto nel 2018, e un terzo posto, ottenuto nel 1998; inoltre, nell'edizione del 1998, espresse il capocannoniere del torneo, Davor \u0160uker, e nel 2018 un suo elemento, Luka Modri\u0107, fu eletto migliore giocatore di tale edizione della competizione. A livello continentale la squadra vanta quale migliore risultato i quarti di finale del campionato d'Europa del 1996 e del 2008. Dalla sua data di debutto internazionale ha mancato la qualificazione alla fase finale di sole due competizioni maggiori, il e il .\nI calciatori della Croazia sono soprannominati \"Vatreni\" (\"i focosi\") o \"Kockasti\" (\"scaccati\").\nSulla divisa sono raffigurati i tradizionali scacchi di colore bianco e rosso, in riferimento allo stemma nazionale.\nAl 125\u00ba posto del 1994 nel ranking FIFA introdotto l'anno precedente, la Croazia raggiunse il suo miglior risultato in tale classifica nel gennaio 1999, quando si piazz\u00f2 al 3\u00ba posto.\nAl occupa il 14\u00ba posto della graduatoria.\nCon la \u00e8 una delle due nazionali nominate due volte \"Best Mover of the Year\" (1994 e 1998), ovvero quella che in un anno solare ha guadagnato pi\u00f9 posizioni del ranking FIFA.\nStoria.\nPre-Jugoslavia (1940-1945).\nLa nazionale croata debutt\u00f2 contro la il 2 aprile 1940, vincendo 4-0. Successivamente all'invasione militare delle forze italo-tedesche ed alla istituzione, il 10 aprile 1941, dello Stato Indipendente di Croazia, la selezione nazionale gioc\u00f2 16 incontri nel periodo 1940-1944, tra cui uno perso 4-0 con l' nel 1942.\nNazionale iugoslava (1945-1990).\nDopo la seconda guerra mondiale la Croazia entr\u00f2 a far parte della Jugoslavia e la nazionale croata non gioc\u00f2 quindi pi\u00f9 alcuna partita fino all'indipendenza del 1990.\nRicomparsa (1990-1994).\nLa Croazia disput\u00f2 la prima gara ufficiale dopo la separazione dalla Jugoslavia il 17 ottobre 1990 allo Stadio Maksimir contro gli , vincendo per 2-1 sotto la guida del traghettatore Dra\u017ean Jerkovi\u0107. Il match contro gli statunitensi segn\u00f2 l'introduzione della tradizionale divisa a scacchi bianchi e rossi. Sebbene l'indipendenza della Croazia sarebbe stata sancita ufficialmente solo un anno pi\u00f9 tardi (l'8 ottobre 1991), questa compagine era di fatto la nazionale di calcio croata. Sotto la gestione Jerkovi\u0107 furono disputate altre due amichevoli non ufficiali: contro la nel dicembre 1990 e contro la nel giugno 1991.\nIl 3 luglio 1992 la Croazia fu riammessa alla FIFA e gioc\u00f2 le prime tre partite da affiliata alla FIFA contro l', a Melbourne, Adelaide e Sydney. Questa nazionale era allenata da Stanko Poklepovi\u0107. Nell'aprile 1993 fu nominato commissario tecnico Vlatko Markovi\u0107 e nel giugno 1993 la Croazia fu ammessa alla UEFA, troppo tardi per partecipare alle qualificazioni al mondiale 1994, gi\u00e0 iniziate l'anno prima. Markovi\u0107 guid\u00f2 la nazionale solo in una partita, quella vinta in casa contro l' nel giugno 1993. Nel febbraio 1994 fu esonerato e rimpiazzato un mese dopo da Miroslav Bla\u017eevi\u0107.\nI risultati ottenuti dalla Croazia prima dell'indipendenza del 1991 non furono tenuti in considerazione dalla FIFA, ragion per cui la Croazia fece il proprio ingresso nel ranking FIFA al 125\u00ba posto.\nGenerazione d'oro (1994-1999).\nNella seconda met\u00e0 degli anni 1990 la Croazia si afferm\u00f2 come una delle migliori nazionali calcistiche del mondo, potendo contare su una fitta schiera di talenti quali Zvonimir Boban, Robert Prosine\u010dki, Aljo\u0161a Asanovi\u0107, Robert Jarni, Slaven Bili\u0107, Igor \u0160timac, Davor \u0160uker, Mario Stani\u0107, Goran Vlaovi\u0107, Igor Tudor e Dario \u0160imi\u0107, molti dei quali si erano laureati campioni del mondo 1987 con la Jugoslavia Under-20 e avevano giocato il con la .\nIl 4 settembre 1994 la Croazia esord\u00ec nelle qualificazioni al campionato europeo 1996 ottenendo la prima vittoria dopo l'indipendenza, un 2-0 contro l'. La prima sconfitta dopo l'indipendenza avvenne l'11 giugno 1995 in casa dell'Ucraina, nel corso delle stesse qualificazioni, durante le quali la Croazia affront\u00f2 l'Italia di Arrigo Sacchi, vice-campione del mondo in carica, rimanendo imbattuta nelle due gare con gli azzurri (vittoria per 2-1 a Palermo il 16 novembre 1994 e pareggio per 1-1 a Spalato l'8 ottobre 1995). La Croazia vinse il girone di qualificazione. Nel 1994 fu eletta FIFA Best Mover of the Year, essendosi issata al 62\u00ba posto del \"ranking\" FIFA alla fine dell'anno.\nOttenuto l'accesso alla fase finale di Euro '96, in Inghilterra la formazione croata bagn\u00f2 il debutto con una vittoria, grazie ad un gol di Goran Vlaovi\u0107 che pieg\u00f2 la . Poi sconfisse i campioni d'Europa in carica della (3-0) e perse l'ultimo match contro il (3-0). Si qualific\u00f2 cos\u00ec per i quarti di finale, dove fu battuta per 2-1 ed eliminata dalla poi vincitrice del torneo.\nRaggiunta la qualificazione al campionato mondiale 1998 dopo aver concluso il girone dietro la Danimarca e aver vinto lo spareggio contro l'Ucraina (2-0 in casa e 1-1 in trasferta), trascinata dai gol del cannoniere \u0160uker (miglior realizzatore della competizione con 6 gol in 7 partite), la Croazia fu la rivelazione di Francia '98. Entrata tra le prime 8 (secondo posto nel girone dopo il 3-1 alla , l'1-0 al e la sconfitta per 1-0 contro l'), sconfisse proprio i tedeschi, all'epoca secondi nel \"ranking\" FIFA. Sconfitta in semifinale dalla , agguant\u00f2 il terzo posto battendo i .\nL'exploit della Croazia a Francia '98 fu una delle migliori prestazioni di una debuttante ai mondiali (fu eguagliato il risultato del Portogallo, che da esordiente si piazz\u00f2 terzo a ). Nel gennaio 1999 la Croazia si elev\u00f2 al terzo posto della classifica della FIFA, miglior posizionamento di sempre nella graduatoria.\nGestioni Jozi\u0107 e Bari\u0107 (2000-2004).\nMalgrado gli ottimi risultati ottenuti nei primi due grandi tornei cui partecip\u00f2, la nazionale croata non riusc\u00ec a qualificarsi per il , giungendo terza nel proprio girone di qualificazione dietro e . Bla\u017eevi\u0107 rimase in sella, ma si dimise nell'ottobre 2000 dopo due pareggi nelle prime due partite di qualificazione al campionato mondiale 2002 contro e . Gli subentr\u00f2 Mirko Jozi\u0107, laureatosi campione del mondo nel 1987 con la nazionale jugoslava Under-20.\nNonostante il ritiro dall'attivit\u00e0 agonistica di molti campioni della \"generazione d'oro\" croata, la nazionale rimase imbattuta nelle qualificazioni (5 vittorie e 3 pareggi in 8 partite) e si qualific\u00f2 per in qualit\u00e0 di vincitrice del proprio raggruppamento. Nella fase finale del mondiale non riusc\u00ec a superare il primo turno, anche se la vittoria contro gli azzurri di Giovanni Trapattoni (2-1), vicecampioni d'Europa in carica, nella seconda partita aveva fatto ben sperare. Fu fatale la sconfitta rimediata contro il gi\u00e0 eliminato (1-0) nella terza e decisiva partita della fase a gironi. La Croazia, gi\u00e0 sconfitta all'esordio dal (1-0), lasci\u00f2 all'Italia il secondo posto e la qualificazione.\nJozi\u0107 si dimise e fu sostituito, nel luglio 2002, da Otto Bari\u0107, il quale dovette ricostruire un organico che aveva perso molte delle sue stelle per sopraggiunti limiti d'et\u00e0. Il ricambio generazionale diede i suoi frutti. La Croazia si classific\u00f2 seconda nel suo girone di qualificazione a Euro 2004, con un punto in meno della e a pari merito con il Belgio, ma avvantaggiata negli scontri diretti. Nello spareggio contro la Slovenia dovette sudare per avere la meglio, dato che, dopo il pareggio per 1-1 in Croazia, la partita di ritorno si stava per concludere sullo 0-0 e arridere agli sloveni per la regola dei gol fuori casa. Fu un gol nel finale di Dado Pr\u0161o a consentire ai biancorossi di staccare il biglietto per il Portogallo. Dopo i pareggi per 0-0 contro la e per 2-2 contro la Francia campione del mondo, la Croazia perse per 4-2 contro l' e fu eliminata. Il contratto biennale di Bari\u0107, che terminava nel giugno 2004, non fu rinnovato.\nLa gestione Kranj\u010dar (2004-2006).\nSotto la guida del nuovo CT Zlatko Kranj\u010dar la Croazia si qualific\u00f2 per il da imbattuta, giungendo prima nel girone di qualificazione davanti a e Bulgaria. Non mancarono le polemiche attorno al commissario tecnico, accusato di nepotismo per la convocazione del figlio Niko Kranj\u010dar.\nIl 4 giugno 2006 la Croazia consegu\u00ec la vittoria pi\u00f9 larga della propria storia battendo per 10-0 in amichevole a Fiume.\nA la squadra usc\u00ec di scena al primo turno, dopo una sconfitta (1-0 contro il ) e due pareggi (0-0 contro il con un rigore sbagliato da Srna e 2-2, con tre espulsi tra i croati, contro l'Australia). Nel match contro l'Australia l'arbitro britannico Graham Poll fu protagonista di una svista storica, ammonendo per tre volte Josip \u0160imuni\u0107, che non fu mandato via dal campo dopo il secondo cartellino giallo. Poll dichiar\u00f2 che aveva scambiato \u0160imuni\u0107 per un calciatore australiano per via del suo accento australiano. Fortemente criticato per la direzione di quella partita, Poll si ritir\u00f2 dall'attivit\u00e0 di arbitro poco dopo.\nLa gestione Bili\u0107 (2006-2012).\nDopo il mondiale tedesco, la panchina fu affidata a Slaven Bili\u0107 il quale esord\u00ec battendo - in amichevole - l'Italia campione del mondo: il 16 agosto 2006, a Livorno, fin\u00ec 2-0. Guid\u00f2 poi la squadra a qualificarsi per il , primeggiando nel suo girone con ben 29 punti. Tra i risultati spiccarono, in particolare, le due vittorie contro l'Inghilterra (2-0 a Zagabria, 2-3 a Londra) che comportarono l'eliminazione dei britannici. Anche nella fase finale, i croati sorpresero tutti vincendo a punteggio pieno (fatto, questo, senza alcun precedente) il girone nel quale vennero inseriti. Nei quarti si arresero alla ai rigori, dopo aver terminato i 120 minuti di gioco sul risultato di 1-1. La formazione risult\u00f2 - tra le finaliste - quella ad aver sub\u00ecto il minor numero di reti, 2.\nMancata la qualificazione al per aver chiuso il girone al terzo posto, dietro l'Inghilterra e l'Ucraina, nella fase eliminatoria del si consum\u00f2 la rivincita contro i turchi, battuti nello spareggio. La Croazia fu poi eliminata al primo turno, in cui consegu\u00ec 4 punti: battuta l' per 3-1, pareggi\u00f2 con l'Italia e perse contro la Spagna nella terza giornata. Al termine della rassegna, Bili\u0107, gi\u00e0 accordatosi in precedenza con la , lasci\u00f2 l'incarico di allenatore.\nEra \u0160timac ed era Kova\u010d (2012-2015).\nIl nuovo corso part\u00ec con le nomine di Igor \u0160timac a CT e Davor \u0160uker a nuovo presidente della federcalcio croata (HNS) dopo la morte di Vlatko Markovi\u0107, alla guida dell'istituzione da 14 anni.\nDopo un sofferto secondo posto nel girone di qualificazione, \u0160timac fu sollevato dall'incarico e rimpiazzato da Niko Kova\u010d, gi\u00e0 capitano della Croazia e gi\u00e0 tecnico dell'Under-21. Un altro spareggio, stavolta con l', port\u00f2 i croati al mondiale 2014. Le sconfitte per 3-1 con il Brasile padrone di casa (molto criticata la direzione di gara del giapponese Y\u016bichi Nishimura) e il , inframmezzate dalla vittoria per 4-0 contro il , eliminarono la formazione croata.\nLa nuova generazione d'oro (2015-2018).\nDurante le qualificazioni al campionato europeo del 2016 Kova\u010d fu esonerato dopo due risultati deludenti (pareggio esterno senza reti contro l' e sconfitta esterna contro la ) e sostituito da Ante \u010ca\u010di\u0107, che assunse le redini della squadra il 21 settembre 2015. Pur subendo una penalizzazione di un punto dalla UEFA per i fatti di Spalato nel match contro l'Italia, ma alla fine rivelatasi ininfluente, la Croazia si piazz\u00f2 seconda alle spalle degli azzurri di Antonio Conte (contro cui entrambi i match finirono con il risultato di 1-1) e si qualific\u00f2 per la fase finale dell'europeo. In Francia la Croazia primeggi\u00f2 nel proprio raggruppamento, sconfiggendo la Turchia (1-0, gol di Modri\u0107), pareggiando contro la (2-2) e sconfiggendo la (2-1 in rimonta, gol di Kalini\u0107 e Peri\u0161i\u0107), cui bastava un pari per vincere il girone, nello scontro diretto. Agli ottavi di finale la nazionale croata, indicata da molti come una possibile candidata per la vittoria finale del torneo, perse per 1-0 contro il Portogallo subendo un gol nei tempi supplementari e venendo cos\u00ec eliminata dalla competizione. Al termine del torneo il capitano Darijo Srna si ritir\u00f2 dalla nazionale. Con 68 presenze da capitano e 134 totali, \u00e8 il primatista di presenze con la nazionale croata.\nIl 7 ottobre 2017 \u010ca\u010di\u0107 fu esonerato dopo il pari contro la e una striscia di 4 partite con soli 4 punti ottenuti, con la squadra scesa dal primo al secondo posto nel girone di qualificazione al . Al suo posto subentr\u00f2 Zlatko Dali\u0107, che guid\u00f2 i suoi al secondo posto nel girone (vincendo 2-0 in casa dell'Ucraina), valevole per l'accesso ai play-off, dove la Croazia ottenne la qualificazione al mondiale eliminando con autorevolezza la (4-1 in casa e 0-0 in trasferta).\nAl mondiale di Russia la squadra croata comp\u00ec un ottimo percorso, il migliore della propria storia in un grande torneo internazionale. Batt\u00e9 agilmente (2-0) e (3-0), ottenendo la certezza della qualificazione al turno successivo, prima di sconfiggere anche l' (2-1) e di chiudere cos\u00ec a punteggio pieno la fase a gironi. Agli ottavi di finale batt\u00e9 per 3-2 ai tiri di rigore la (1-1 dopo 120 minuti di gioco) e ai quarti di finale sempre ai tiri di rigore (per 4-3) la padrona di casa (2-2 dopo 120 minuti di gioco), accedendo alla semifinale di un campionato del mondo dopo vent'anni. Opposta all'Inghilterra, la Croazia pass\u00f2 in svantaggio di un gol quasi cinque minuti dopo il calcio d'inizio, ma pervenne al pareggio nel secondo tempo e sigl\u00f2 nei tempi supplementari il gol del definitivo 2-1, qualificandosi cos\u00ec per la finale del mondiale per la prima volta nella propria storia. A Mosca fu sconfitta per 4-2 dalla . Il croato Luka Modri\u0107 fu eletto miglior giocatore del torneo. Un mese dopo la finale del mondiale Mario Mand\u017euki\u0107 annunci\u00f2 il proprio ritiro dalla nazionale.\nIl dopo-mondiale russo (2018-oggi).\nAll'esordio in gare ufficiali dopo la finale del mondiale russo, l'11 settembre 2018 la Croazia incapp\u00f2 nella peggiore sconfitta della sua storia, perdendo per 6-0 all'esordio nella Lega A di UEFA Nations League 2018-2019 ad Elche contro la . Si tratta della peggiore sconfitta in gare ufficiali per una nazionale che ha giocato una finale di Coppa del mondo. Nelle successive gare interne del girone i croati colsero un pari (0-0 contro l') e una vittoria (3-2 contro la Spagna), prima di subire contro gli inglesi una sconfitta (2-1) a Wembley che determin\u00f2 il piazzamento all'ultimo posto del girone. Nonostante fosse destinata alla retrocessione in Lega B, la Croazia fu ripescata in Lega A insieme a , e grazie al cambio di regolamento, che per l'edizione 2020-2021 prevede un aumento da 12 a 16 squadre partecipanti alla Lega A.\nQualificatasi al grazie al primo posto nel raggruppamento delle eliminatorie, la Croazia di Dali\u0107 si classific\u00f2 all'ultimo posto nel proprio girone di UEFA Nations League 2020-2021 vinto dalla Francia, con un bilancio di una vittoria e 5 sconfitte in 6 partite. Durante l'europeo la Croazia fu assegnata al girone con , e e si piazz\u00f2 seconda, accedendo agli ottavi di finale: contro la , in una partita assai combattuta, prevalsero gli iberici per 5-3 dopo i tempi supplementari. Nella successiva UEFA Nations League 2020-2021 la Croazia ottenne una sola vittoria e 5 sconfitte in 6 partite, finendo terza in classifica nel proprio girone di Lega A, alle spalle di e e davanti alla , salvandosi dalla retrocessione a spese degli svedesi per via del vantaggio nella differenza reti rispetto agli scandinavi, nonostante la seconda peggiore difesa della competizione (solo l' sub\u00ec pi\u00f9 gol dei croati). Avendo vinto 2 delle 8 partite giocate nel 2020, i balcanici fecero registrare il peggiore bilancio annuo della loro storia. \nNelle eliminatorie del la Croazia inizi\u00f2 con una sconfitta contro la , ma rimase quello l'unico rovescio degli uomini di Dali\u0107 della campagna di qualificazione. Con 7 vittorie e 2 pareggi nelle restanti 9 partite, i croati si qualificarono alla fase finale del campionato del mondo, scavalcando al fotofinish la in vetta alla classifica del girone dopo averla battuta di misura (1-0) all'ultima giornata allo stadio municipale di Poljud di Spalato.\nStrutture.\nLa Croazia non ha uno stadio nazionale predisposto per le proprie partite, ma gli impianti non vengono neanche scelti a rotazione come per Germania, Italia o Spagna che cambiano citt\u00e0 continuamente.\nLa maggior parte delle sfide ufficiali vengono disputate allo stadio Maksimir di Zagabria, ma \u00e8 stato a volte sostituito da stadi di altre citt\u00e0 come lo stadio municipale di Poljud di Spalato, lo stadio Cantrida di Fiume e lo stadio Gradski vrt di Osijek.\nPer i ritiri e le sessioni di allenamento la nazionale ha sede nel centro di allenamento di \u010cate\u017e in Slovenia.\nColori e simboli.\nDivise.\nLa prima maglia indossata dalla nazionale croata nell'esordio assoluto con la Svizzera del 2 aprile 1940 era di colore rosso, con pantaloncini bianchi e calzettoni blu. I colori furono scelti ispirandosi alla bandiera dell'allora Banovina di Croazia.\nDalla rinascita della nazionale (1990), viene utilizzata una maglia piuttosto particolare, ovvero bianca a scacchi rossi. Questa combinazione stilistica e cromatica richiama il simbolo patrio per eccellenza croato, il \"Grb\" o \"\u0161ahovnica\", adottato anche come stemma nazionale e introdotto al centro dell'attuale bandiera croata. La maglia \u00e8 unica nel suo genere tra le nazionali, che solitamente indossano maglie monocromatiche tradizionalmente o a strisce, ed \u00e8 molto amata dai propri tifosi. Solitamente \u00e8 accompagnata da pantaloncini bianchi e calzettoni azzurri, o anche con tutto azzurro ma pi\u00f9 desueto.\nLa prima divisa croata ha creato notevoli problemi per gli accostamenti cromatici con gli avversari ed \u00e8 stato il principale oggetto di varie regole FIFA riguardo l'abbigliamento tecnico nelle massime competizioni ufficiali. La maglia del 1994 e quella degli Europei 1996 avevano dei quadrati bianchi per nome e numero. Una regola del 2002 vieta, ad esempio, l'utilizzo di una quantit\u00e0 superiore al 30% di bianco in maglie di altri colori. Questo ha portato a varie rettifiche delle divise croate in corsa, oltre che a parti di materiale plastico esteticamente discutibili sulle quali applicare i numeri, solitamente azzurri, che secondo FIFA e UEFA si confondevano con gli scacchi. Emblematica fu la situazione del campionato del mondo 2006 quando la Nike, produttrice dell'abbigliamento tecnico della nazionale, fu costretta a cambiare design in prossimit\u00e0 della manifestazione per ottemperare a tale obbligo. Da allora il produttore tecnico realizza maglie con il retro completamente bianco o rosso per i numeri e uno spazio davanti racchiuso in quadrato espressamente pensato per il numero di divisa. Le maglie pertanto oscillano tra una colorazione prevalentemente rossa e una prevalentemente bianca. Una delle divise pi\u00f9 famose e rimaste impresse nell'immaginario collettivo \u00e8 quella del campionato del mondo 1998 fornita dalla Lotto, una maglia interamente bianca con degli scacchi inseriti soltanto nella parte destra e disegnati come se fossero una bandiera al vento. Per gli Europei di Francia 2016, Nike ha rivisitato la fantasia classica della maglia con un design dinamico, riproponendo l'effetto bandiera al vento, e ha optato per la prima volta per calzettoni interamente a scacchi.\nLa divisa da trasferta croata \u00e8 solitamente tutta blu, con inserti pi\u00f9 o meno marcati coi tradizionali motivi a scacchi bianco-rossi. Soltanto una volta la Croazia vestiva completamente bianca in trasferta, non senza problemi dato che anche la prima era sostanzialmente bianca e rossa. Altre versioni della seconda maglia sono state indossate in occasione degli Europei 2016, con scacchi blu tono su tono, e ai Mondiali 2018, con scacchi nero-blu.\nNel 1990 Uhlsport fu il primo fornitore tecnico della nazionale, a cui nel 1992 subentr\u00f2 Lotto, che rimase fino al 2000. Da allora il fornitore ufficiale \u00e8 Nike.\nSimboli ufficiali.\nSulle maglie croate \u00e8 sempre stato apposto uno stemma ispirato ai simboli nazionali. Nel 1940, in occasione della prima amichevole ufficiale, venne cucito al petto lo stemma della Banovina di Croazia, ovvero uno scudo scaccato di bianco e di rosso (\"\u0161ahovnica\") sormontato dalla corona reale. Dopo la rinascita della nazionale nei primi anni novanta, fu usato lo scudo nazionale, privato della corona, inserito in un campo bianco circondato da una cornice rosso-blu perch\u00e9 fosse visibile sulla maglia a scacchi. Fu poi la volta dello stemma della federazione croata, tutt'oggi utilizzato, che presenta la trama a scacchi con una banda centrale blu recante la sigla \u00abHNS\u00bb e in basso un vecchio pallone da calcio.\nRivalit\u00e0.\nSerbia.\nLa maggiore rivalit\u00e0 della Croazia, carica di connotazioni politiche, \u00e8 con la . La contrapposizione risale alla dissoluzione della Jugoslavia e alle guerre di secessione ed \u00e8 annoverata da alcuni esperti tra le 10 rivalit\u00e0 pi\u00f9 sentite nella storia del calcio. Le due squadre si sono sinora affrontate 4 volte, con un bilancio di una vittoria croata e 3 pareggi.\nItalia.\nUn'altra rivalit\u00e0 di rilievo \u00e8 quella con la vicina , contro cui la Croazia \u00e8 imbattuta dal suo esordio come nazionale di uno stato indipendente (1990). Il match \u00e8 noto come \"derby dell'Adriatico\". Il bilancio delle 9 partite tra le due squadre \u00e8 di 3 vittorie croate, 5 pareggi e una vittoria italiana (risalente al 1942 in amichevole, quando la Croazia non era ancora uno stato autonomo).\nGermania.\nNegli anni si \u00e8 sviluppata anche una rivalit\u00e0 con la , contro cui la Croazia \u00e8 imbattuta dal 1996.\nContro i tedeschi la Croazia perse ai quarti di finale di Euro 1996 e vinse ai quarti di finale del mondiale di Francia 1998 e nella fase a gironi di Euro 2008.\nTurchia.\nLa Croazia vive una rivalit\u00e0 anche con la .\nContro i turchi la Croazia vinse nella fase a gironi di Euro 1996 (1-0) e perse nei quarti di finale di Euro 2008, eliminata ai tiri di rigore al termine di una partita molto emozionante. Il risultato fu sbloccato da un gol di Ivan Klasni\u0107 a un minuto dalla fine dei tempi supplementari, gol pareggiato da Semih \u015eent\u00fcrk nei minuti di recupero dei supplementari. Nel mezzo ci furono due amichevoli, nel 1997 e nel 2004, terminate entrambe in pareggio (1-1 la prima, 2-2 la seconda).\nLe due compagini si sono riaffrontate negli spareggi per la qualificazione a Euro 2012, con i croati che hanno vinto per 3-0 all'andata in trasferta a Istanbul; nella partita di ritorno la Croazia, pareggiando a reti bianche in casa, ha ottenuto la propria rivincita sui turchi, qualificandosi al campionato d'Europa in programma in Polonia e Ucraina.\nAl entrambe le squadre si sono qualificate e si sono ritrovate insieme nel girone; a prevalere \u00e8 stata ancora la Croazia, per 1-0 con gol di Luka Modri\u0107.\nPochi mesi pi\u00f9 tardi, in occasione delle qualificazioni al campionato del mondo 2018, le due squadre (entrambe nel girone I) si sono riaffrontate: l'andata \u00e8 terminata 1-1 a Zagabria il 5 settembre 2016, mentre un anno esatto pi\u00f9 tardi, a Eski\u015fehir, i turchi hanno vinto per 1-0. A qualificatsi al mondiale sono stati, per\u00f2, i croati all'ultima giornata, vincendo per 2-0 in casa dell'Ucraina, mentre i turchi, che hanno raccolto solo un punto nelle ultime due partite con Islanda (sconfitta per 0-3) e Finlandia (2-2), sono finiti al quarto posto dietro Islanda, Croazia e Ucraina.\nIl bilancio delle partite tra le due nazionali \u00e8 di 3 vittorie croate, 4 pareggi e 2 vittorie turche.\nCommissari tecnici.\nLa nazionale croata, dall'indipendenza, \u00e8 stata guidata da 13 commissari tecnici. Il primo fu Dra\u017ean Jerkovi\u0107, che la guid\u00f2 dal 1990 al 1991. Slaven Bili\u0107 \u00e8 l'allenatore che vanta ancor oggi il maggior numero di vittorie nella storia della nazionale.\nQuesta \u00e8 la lista completa dei commissari tecnici che si sono succeduti alla guida della nazionale croata dal 1990 a oggi.\n\"Dati aggiornati al 27 marzo 2021\".\nConfronti con le altre nazionali.\nTutti i confronti.\nQuesti sono i saldi della Croazia nei confronti delle altre nazionali dal 1992 ad oggi.\n\"Tabella aggiornata al 13 ottobre 2019\".\nConfronti pi\u00f9 frequenti.\nQuesti sono i saldi della Croazia nei confronti delle nazionali contro cui sono stati disputati almeno 10 incontri. I dati includono i match disputati dalla rappresentativa dello Stato Indipendente di Croazia (1940-1945).\nPartecipazioni ai tornei internazionali.\nFino al 1992 la Croazia non aveva una propria nazionale in quanto lo stato croato era inglobato nella Jugoslavia. Esisteva, quindi, un'unica nazionale che rappresentava tutta la Jugoslavia.\nTutte le rose.\nCampionato europeo.\n 27. Chupapi Mugnagno\nRosa attuale.\nLista dei giocatori convocati per le partite di qualificazione al campionato mondiale di calcio 2022 contro e dell'11 e 14 novembre 2021.\nPresenze e reti aggiornate al 14 novembre 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nStaff.\nDal sito web ufficiale della HNS:\nRecord.\nRecord individuali.\nDario \u0160imi\u0107 fu il primo calciatore della nazionale croata a raggiungere le 100 presenze, prima di ritirarsi nel 2008. Egli super\u00f2 Robert Jarni, che deteneva il precedente record con 81 presenze.\nIl 6 febbraio 2013 anche il capitano della Croazia Darijo Srna, Josip \u0160imuni\u0107 e Stipe Pletikosa tagliarono il traguardo delle 100 presenze in nazionale nella partita amichevole vinta per 4-0 contro la a Londra. Il trio stabil\u00ec poi un record congiunto di 101 presenze nel marzo 2013, quando scese in campo nella partita vinta contro la a Zagabria, valida per le qualificazioni al . Srna si port\u00f2 poi a quota 134 presenze in nazionale prima di ritirarsi dalla nazionale nel 2016; per alcuni anni detenne il record di apparizioni con la selezione croata.\nIl 27 marzo 2021 Luka Modri\u0107 super\u00f2 il record di Srna, diventando il primatista di presenze con la nazionale croata di calcio.\nIl pi\u00f9 giovane esordiente nella nazionale croata \u00e8 Alen Halilovi\u0107, che il 10 giugno 2013, contro il , debutt\u00f2 a 16 anni, 11 mesi e 22 giorni. Il calciatore pi\u00f9 anziano sceso in campo con la Croazia \u00e8 Dra\u017een Ladi\u0107, che nel maggio 2000 gioc\u00f2 la sua ultima partita in nazionale all'et\u00e0 di 37 anni, 4 mesi e 27 giorni.\nCon 45 gol segnati, Davor \u0160uker, attuale presidente della federazione calcistica della Croazia, \u00e8 il primatista di reti realizzate con la nazionale croata. Nel 2004 fu nominato \"calciatore croato del cinquantennio 1954-2003\" agli UEFA Jubilee Awards. Mladen Petri\u0107 detiene invece il primato di gol con la Croazia in una sola partita, avendo segnato una quaterna nella gara vinta per 7-0 in casa contro il 7 ottobre 2006.\nDati aggiornati al 14 novembre 2021.\nI calciatori in grassetto sono ancora in attivit\u00e0 con la nazionale.\nRecord di squadra.\nLa vittoria pi\u00f9 larga della Croazia risale al 4 giugno 2016, quando la compagine biancorossa batt\u00e9 per 10-0 in amichevole a Fiume. La sconfitta pi\u00f9 larga della Croazia risale all'11 settembre 2018, quando la batt\u00e9 i croati, alla prima gara ufficiale dopo la finale del , per 6-0 in una partita della UEFA Nations League 2018-2019. Si tratta della peggiore sconfitta in gare ufficiali per una nazionale che ha giocato una finale di Coppa del mondo.\nIl precedente record di peggiori sconfitte della Croazia risalivano a prima dell'indipendenza del paese: contro la , che per due volte vinse per 5-1 contro i croati negli anni '40, e contro l', che vinse per 4-0 a Genova contro i croati nel 1942.\nCome nazionale di uno stato indipendente, la seconda sconfitta pi\u00f9 larga di sempre della Croazia risale, invece, al 9 settembre 2009 contro l' allo stadio di Wembley di Londra, dove gli inglesi si imposero per 5-1 in una partita di qualificazione al .\nLe partite della Croazia in cui in totale sono stati segnati pi\u00f9 gol (10) risalgono al 9 aprile 1944 (a Zagabria, Croazia- 7-3) e al 4 giugno 2016 (a Fiume, Croazia- 10-0)."}
{"id": "328262", "revid": "339392", "url": "https://it.wikipedia.org/wiki?curid=328262", "title": "Gigue", "text": ""}
{"id": "328265", "revid": "287204", "url": "https://it.wikipedia.org/wiki?curid=328265", "title": "I\u014dann\u012bs Grivas", "text": "Biografia.\nSi laure\u00f2 in giurisprudenza presso l'Universit\u00e0 di Atene.\nNel 1954 divenne giudice. Nel 1979 fu nominato giudice dell'\"Areios Pagos\" (Corte suprema di Grecia). Nel 1986 ne divenne il vicepresidente e nel 1989 presidente.\nFu altres\u00ec membro del tribunale che giudic\u00f2 i capi della giunta militare che si impadronirono del paese con il colpo di Stato del 21 aprile 1967.\nL'11 ottobre 1989 divenne Primo Ministro \"ad interim\" in seguito ad un articolo della costituzione che richiedeva che il presidente dell'\"Areios Pagos\" assumesse la guida del governo in caso di risultato incerto dello scrutinio elettorale. Quando le elezioni successive confermarono il risultato precedente, present\u00f2 le sue dimissioni il 23 novembre 1989.\nGli succedette Xenof\u014dn Zol\u014dtas."}
{"id": "328266", "revid": "484362", "url": "https://it.wikipedia.org/wiki?curid=328266", "title": "Impero asburgico", "text": ""}
{"id": "328269", "revid": "7336", "url": "https://it.wikipedia.org/wiki?curid=328269", "title": "Valle del Savena", "text": ""}
{"id": "328270", "revid": "7336", "url": "https://it.wikipedia.org/wiki?curid=328270", "title": "Valle del Setta", "text": ""}
{"id": "328272", "revid": "7336", "url": "https://it.wikipedia.org/wiki?curid=328272", "title": "Castiglion dei Pepoli", "text": ""}
{"id": "328275", "revid": "339392", "url": "https://it.wikipedia.org/wiki?curid=328275", "title": "Giga emiliana", "text": ""}
{"id": "328278", "revid": "106908", "url": "https://it.wikipedia.org/wiki?curid=328278", "title": "Tempio dei Dioscuri", "text": "Il tempio dei Dioscuri (meglio noto come tempio dei C\u00e0stori) \u00e8 un tempio del Foro Romano nell'antica Roma.\nStoria e funzioni.\nIl suo nome ufficiale era \"aedes\" o \"templum Castoris\" (\"tempio\" o \"santuario di C\u00e0store\"), ma nelle fonti si ritrova anche nominato come \"aedes Castorum\" o \"aedes Castoris et Pollucis\" ed era dedicato ai Dioscuri. Si trovava all'angolo sud-orientale della piazza del Foro, nei pressi della fonte di Giuturna.\nVenne promesso in voto dal dittatore Aulo Postumio Albo Regillense nel 499 o 496 a.C. in seguito all'apparizione dei Dioscuri, che avevano abbeverato i loro cavalli presso la fonte di Giuturna dopo la battaglia del lago Regillo. Venne dedicato nel 484 a.C. dal figlio di Postumio, nominato duoviro per sovraintendere alla sua erezione.\nPrimo esempio di tempio romano dedicato a divinit\u00e0 elleniche, fu sempre legato alla classe degli \"equites\" e probabilmente dal tempio partiva la tradizionale parata degli \"equites\" (\"transvectio equitum\"), istituita da Quinto Fabio Massimo Rulliano nel 304 a.C. e che si teneva ogni anno il 15 luglio, anniversario della battaglia.\nA partire dal 160 a.C. fu adoperato come luogo di riunione del Senato e nello stesso periodo davanti al tempio venne istituito un importante tribunale. Per tutto il I secolo a.C. ebbe una funzione pi\u00f9 di edificio pubblico, legato alla vita politica, che di edificio religioso. Negli ambienti aperti nel podio erano conservati i pesi e le misure ufficiali e alcuni di essi erano utilizzati come \"banche\" o depositi.\nDopo la fondazione sub\u00ec diverse ricostruzioni, attestate dalle fonti:\nIn seguito Caligola lo incorpor\u00f2 come vestibolo nei palazzi imperiali del Palatino, ma venne riportato gi\u00e0 sotto Claudio all'originaria funzione.\nResti.\nAttualmente restano, dell'edificio ricostruito da Tiberio, tre delle colonne del lato lungo orientale e il nucleo del podio in opera cementizia (si tratta del riempimento tra le parti portanti, costruite in opera quadrata, ma i cui blocchi sono stati in seguito asportati per il reimpiego). Il podio del tempio tiberiano ingloba strutture delle fasi precedenti.\nIl tempio del V secolo a.C..\nDelle murature in opera quadrata di cappellaccio si riferiscono al primo edificio del 484 a.C. e consentono di ricostruirne l'originario aspetto.\nSi trattava di un tempio di tipo italico, con tre celle e un profondo pronao, con lo stesso orientamento dell'attuale e di poco pi\u00f9 piccolo; a questo tempio appartengono probabilmente i frammenti di decorazione architettonica in terracotta rinvenuti negli scavi.\nUna ricostruzione del II secolo a.C..\nResti in opera cementizia si riferiscono ad una trasformazione dell'edificio della prima met\u00e0 del II secolo a.C., legata probabilmente all'istituzione del tribunale: il pronao venne reso meno profondo e la parte anteriore del podio venne abbassata e coperta con lastre in peperino per essere utilizzata come tribunale.\nIl tempio fu forse trasformato in un periptero \"sine postico\" (con colonne anche lungo i lati, ma non sul retro). Il pavimento della cella doveva essere in mosaico bianco.\nIl tempio metelliano del 117 a.C..\nIn questa fase il podio era costituito da tre strutture in opera cementizia, inglobate nel successivo podio tiberiano, rispettivamente per la cella, per il pronao e per il tribunale antistante, con i muri pi\u00f9 esterni del podio pi\u00f9 antico utilizzati come fondazioni per le colonne laterali.\nIl tempio aveva probabilmente l'aspetto di un tempio ottastilo (otto colonne sulla fronte) periptero \"sine postico\" (con colonne anche sui lati lunghi, ma non sul retro). Le colonne e la trabeazione dovevano essere in travertino rivestito di stucco, mentre i muri della cella erano costruiti in blocchi di tufo dell'Aniene.\nLe pareti interne della cella erano decorate da tre colonne ciascuna, delle quali restano le fondazioni. L'originario pavimento della cella era in mosaico, con un bordo decorato da un meandro policromo in prospettiva. Nel I secolo a.C. il mosaico venne sostituito da un pavimento in \"opus sectile\" marmoreo, con una decorazione di cubi in prospettiva.\nIl tempio tiberiano.\nIn seguito alla distruzione del tempio metelliano, dovuta probabilmente ad un incendio (14 o 9 a.C.), l'edificio venne interamente ricostruito nella forma che conserva tuttora e inaugurato nel 6 d.C. da Tiberio.\nIl podio venne ulteriormente alzato e ingrandito (32 m x 49,5 m), ancora con tre strutture in opera cementizia per la cella, il pronao e il tribunale, in origine rivestite da muri in blocchi di tufo dell'Aniene e travertino, oggi scomparsi. Nel podio si aprivano ambienti utilizzati come deposito e banca, chiusi da grate, mentre altri dovevano essere affidati a privati per attivit\u00e0 commerciali.\nL'elevato, in marmo lunense (marmo di Carrara) aveva l'aspetto di un tempio ottastilo periptero, di ordine corinzio, con 11 colonne sui lati lunghi. L'interno della cella era decorato con colonne pi\u00f9 piccole dai fusti in marmo giallo antico e aveva un pavimento in mosaico bianco e nero, pi\u00f9 tardi sostituito da uno in lastre di marmi colorati.\nDavanti al tempio si trova un tribunale, pi\u00f9 piccolo dei suoi predecessori, dal quale un'ampia scalinata permette di accedere al tempio; altre scale laterali permettevano l'accesso diretto al pronao. Entro la fine del II secolo d.C. il tribunale, non pi\u00f9 utilizzato, venne eliminato e rimpiazzato da un'unica gradinata frontale di accesso.\nIl tempio doveva gi\u00e0 essere in rovina nel IV secolo, quando un muro presso la fonte di Giuturna ne reimpieg\u00f2 parte del materiale. Un blocco di marmo del tempio fu anche usato per la base della statua equestre di Marco Aurelio nel Campidoglio.\nAvvenimenti storici.\nNel tempio si riun\u00ec pi\u00f9 volte il Senato.\nSul podio del tempio era posta una delle tre tribune di Rostri del Foro (le altre erano i Rostri imperiali e quelli sul podio del tempio del Divo Giulio). Da questa tribuna Cesare peror\u00f2 la sua riforma agraria. Il podio fu anche usato come tribuna presidenziale durante i comizi legislativi, che si tenevano nella piazza.\nQui si trovava anche l'ufficio dei Pesi e Misure e nelle stanzette trovate tra gli intercolumni sul lato orientale dovevano avere sede i negozi di banchieri citati dalle fonti.\nAltri templi dedicati ai Dioscuri.\nIl culto dei Dioscuri nel Lazio \u00e8 molto antico, come ha rivelato il ritrovamento di una lamina a Lavinio con dedica a C\u00e0store e Polluce. lo stile fortemente grecizzante del reperto ha fatto supporre che il culto fosse arrivato da una citt\u00e0 della Magna Grecia, probabilmente Taranto. Come in Grecia, i due fratelli erano protettori dei cavalieri, che a quell'epoca erano composti dalla sola aristocrazia.\nLe fonti citano a Roma un altro tempio dedicato ai Dioscuri, situato nella zona del Circo Flaminio, probabilmente collocato tra questo e la riva del Tevere: in questa zona infatti, presso la chiesa di San Tommaso ai Cenci, vennero ritrovate le due statue dei Dioscuri attualmente collocate sulla balaustra della piazza del Campidoglio. A causa dello stretto spazio disponibile ebbe una pianta con cella disposta trasversalmente (come il tempio di Veiove sul Campidoglio e il tempio della Concordia nel Foro Romano). Secondo le ipotesi degli studiosi il tempio potrebbe essere datato tra la fine del II e gli inizi del I secolo a.C. e la sua costruzione essere forse attribuibile a Quinto Cecilio Metello Pio, dopo il suo trionfo sulla Spagna (71 a.C.): questa attribuzione sembrerebbe confermata dallo stile delle statue attualmente conservate sul Campidoglio.\nA Cori, in provincia di Latina, esiste un tempio dei Dioscuri, risalente nella sua prima fase al V secolo a.C. e i cui resti attuali appartengono ad una ricostruzione del I secolo a.C.\nA Napoli l'antico tempio dei Dioscuri, ricostruito in et\u00e0 tiberiana, rimase in piedi, riutilizzato come basilica di San Paolo Maggiore, fino al crollo per un terremoto nel 1688. Sulla facciata della chiesa, ricostruita dopo il crollo, sono visibili ancora due delle colonne che appartenevano al tempio antico."}
{"id": "328281", "revid": "154893", "url": "https://it.wikipedia.org/wiki?curid=328281", "title": "Ambrogio Antonio Alciati", "text": ""}
{"id": "328283", "revid": "287204", "url": "https://it.wikipedia.org/wiki?curid=328283", "title": "Davor Suker", "text": ""}
{"id": "328288", "revid": "729019", "url": "https://it.wikipedia.org/wiki?curid=328288", "title": "Battaglia di Capo Spada", "text": "La battaglia di Capo Spada fu una battaglia navale della seconda guerra mondiale combattuta nel Mar Mediterraneo al largo di Capo Spada (la punta nord occidentale di Creta) il 19 luglio 1940 tra unit\u00e0 della Regia Marina contro unit\u00e0 della Royal Navy e della Royal Australian Navy.\nScontro a Creta.\nMentre non si era ancora spento l'eco della battaglia di Punta Stilo, Supermarina (il comando supremo della Regia Marina) decise di contrastare il traffico marittimo inglese nel Mar Egeo inviando due incrociatori leggeri a Portolago, isola di Lero, nelle Sporadi meridionali. Le unit\u00e0 erano gli incrociatori leggeri \"Bartolomeo Colleoni\" e \"Giovanni delle Bande Nere\", della classe Condottieri da 5200-6570 t, al comando dell'ammiraglio di divisione Ferdinando Casardi, e costituenti la II Divisione Incrociatori.\nAlle 21 del 17 luglio i due incrociatori lasciarono il loro ormeggio di Tripoli e la mattina seguente anche una formazione britannica salp\u00f2 da Alessandria d'Egitto per dirigersi verso l'Egeo. La task force inglese era articolata in due gruppi agli ordini del capitano di vascello John Augustine Collins: il primo, comandato dallo stesso Collins, comprendeva l'incrociatore leggero australiano HMAS \"Sydney\" e il cacciatorpediniere \"Havock\", con il compito di pattugliare le acque del Golfo di Atene; il secondo gruppo, al comando del capitano di vascello Nicholson, era costituito dai quattro cacciatorpediniere della \"2nd Destroyer Flotilla\", incaricati di un pattugliamento antisommergibili nelle acque del Canale di Caso, a est di Creta, in previsione del passaggio di due convogli britannici, uno dei quali, segnalato dai servizi segreti italiani a Istanbul era il motivo per cui si erano mossi gli incrociatori della Regia Marina.\nNella stessa giornata del 18 luglio, Supermarina aveva comunicato al Comando Aeronautica dell'Egeo a Rodi di effettuare ricognizioni sul Canale di Cerigotto, per garantire agli incrociatori di Casardi copertura aerea durante la navigazione. Il comando aveva a disposizione a Rodi due Gruppi da Bombardamento con una ventina di trimotori Savoia-Marchetti S.M.81, la 163\u00aa Squadriglia Caccia Terrestre con undici biplani Fiat C.R.32 e nove Fiat C.R.42 e la 161\u00aa Squadriglia Autonoma Caccia Marittima con sette idrovolanti IMAM Ro.44. I Ro.44 pattugliarono la zona loro assegnata senza avvistare alcuna unit\u00e0 nemica.\nAll'alba del giorno seguente, gli incrociatori italiani erano in navigazione a 25 nodi con rotta a 75\u00b0 quando, alle 6:17, le vedette del \"Bande Nere\" scorsero i profili dei cacciatorpediniere di Nicholson. Le navi di Casardi aprirono il fuoco contro quelle inglesi da 17.500 m alle 6:27, mentre navigavano a 30 nodi. I cacciatorpediniere inglesi abbandonarono la ricerca dei sommergibili e puntarono verso nord, a 35 nodi, per congiungersi con l'incrociatore \"Sydney\" e con il cacciatorpediniere \"Havock\". Casardi ignorava la presenza delle altre due unit\u00e0 e, d'altra parte, non aveva ritenuto necessario lanciare i propri idrovolanti da ricognizione IMAM Ro.43. Collins non rispose al messaggio di Nicholson ma, in totale silenzio radio, fece rotta verso sudovest a 35 nodi, per andare incontro alle navi di Casardi. Alle 6:32 i cacciatorpediniere di Nicholson lanciarono alcuni siluri, senza esito, ma con il risultato di costringere le navi italiane a manovre evasive, con le quali la distanza tra le due formazioni sal\u00ec da 18.000 a 24.000 m. A questo punto Casardi decise di stringere i tempi e fece aumentare la velocit\u00e0 a 32 nodi, accostando a 60\u00b0. I cannonieri ripresero il fuoco, ma una certa inesperienza dei telemetristi unita alle cattive condizioni di visibilit\u00e0 e al mare agitato fecero andare tutte le salve a vuoto. Alle 7:05 le artiglierie tacquero, mentre l'inseguimento continuava.\nAlle 7:22 il comandante italiano chiese l'intervento dei bombardieri da Rodi (21 S.M.79 del XXXIV Gruppo del Magg. Vittorio Cannaviello, del XLI Gruppo del Magg. Raina e del XLII Gruppo del Magg. Ademaro Nicoletti Altimari del 12\u00ba Stormo dell'Aeroporto di Gadurr\u00e0 e 6 S.M.81 del 39\u00ba Stormo del Col. Mari dell'Aeroporto di Rodi-Marizza che lanciarono 200 bombe da 100 kg alle 11:30 contro le navi inglesi danneggiando il cacciatorpediniere Havock). Alle 7:30 del 19 luglio 1940 i due incrociatori leggeri italiani furono inquadrati dalla prima salva del \"Sydney\", sparata da 18.300 m, mentre l\"Havock\" e gli altri quattro cacciatorpediniere manovrarono per portarsi all'attacco. Il \"Bande Nere\" venne subito colpito da un proiettile da 152 mm nell'aviorimessa, che uccise quattro uomini e ne fer\u00ec altrettanti. Il mare era agitato e le unit\u00e0 italiane non riuscirono a dirigere il tiro con precisione: soltanto una loro cannonata colp\u00ec il fumaiolo anteriore dell'incrociatore australiano, ferendo un marinaio.\nGli incrociatori leggeri classe Condottieri erano soprannominati \"gli incrociatori di carta\", in quanto la loro protezione era scarsissima, a tutto vantaggio di un'alta velocit\u00e0 massima, per cui a distanza ravvicinata anche i colpi dei cacciatorpediniere nemici potevano diventare micidiali. Di conseguenza Casardi ordin\u00f2 di fare fumo e di ritirarsi. Alle 7:46, visto che il fuoco inglese era diventato pi\u00f9 impreciso a causa della distanza, la cortina fumogena venne sospesa. Alle 8:00 il contrammiraglio Casardi ordin\u00f2 alle sue navi di virare verso sudovest, mentre tutte le navi inglesi cercavano di tagliare loro la strada. Quando le unit\u00e0 nemiche uscirono dalla nebbia, gli ufficiali italiani si resero conto che avevano di fronte un solo incrociatore: lo scontro di artiglieria riprese. Alle 8:10 le navi italiane si trovavano al largo di Capo Spada, a nord di Creta, in acque sempre agitate, e alle 8:18 dovettero accostare per evitare l'isolotto di Agria, di fronte a Capo Busa. Alle 8:24 il \"Colleoni\" venne colpito all'apparato motore ed ebbe il timone fuori uso; subito dopo, alle 8:25, un secondo colpo centr\u00f2 la sala macchine, per cui la nave rimase immobilizzata e priva di energia elettrica per il puntamento delle torri. L'equipaggio dell'incrociatore continu\u00f2 a combattere con i cannoni da 100 mm, che disponevano di puntamento manuale d'emergenza, ma alle 8:29 da \"Ilex\" e \"Hyperion\" furono lanciati alcuni siluri, uno dei quali tranci\u00f2 di netto la prua del \"Colleoni\"; subito dopo altri due siluri colpirono la fiancata destra e la nave cominci\u00f2 a piegarsi e capovolgersi: affond\u00f2 alle 8:40.\nIn quel momento apparve sul teatro dello scontro un Ro.44 italiano, che comunic\u00f2 la situazione alla base di Lero. Alle 8:50 il \"Bande Nere\" venne colpito da un proiettile che esplose sottocoperta, a prua, uccidendo quattro marinai e ferendone dodici. Poco dopo la velocit\u00e0 dovette essere ridotta a 29 nodi, a causa del surriscaldamento di una caldaia ma alle 9:15 la potenza dell'apparato motore fu in qualche modo ripristinata e la velocit\u00e0 pot\u00e9 risalire a 32 nodi. Lo scambio di colpi fra il \"Bande Nere\" e il \"Sydney\" era andato avanti e la nave australiana aveva quasi esaurito le munizioni: alle 9:26 cess\u00f2 il fuoco e si ritir\u00f2 a Creta mentre il \"Bande Nere\" faceva rotta verso Bengasi, in Libia, dove arriv\u00f2 la sera del 20 luglio.\nI cacciatorpediniere \"Havock\", \"Hyperion\" e \"Ilex\" continuarono a incrociare nelle acque dello scontro, riuscendo a salvare 525 (545 secondo altri) naufraghi italiani del \"Colleoni\", tra i quali il comandante, capitano di vascello Umberto Novaro (che in seguito morir\u00e0 per le ferite riportate). Quattro ufficiali, 17 sottufficiali e 100 marinai non poterono essere salvati. Quando gi\u00e0 la battaglia era terminata e gli inglesi avevano soccorso la maggior parte dei naufraghi, alle 11:30 giunsero degli S.M.81 italiani, che danneggiarono il cacciatorpediniere \"Havock\" con una bomba che ne colp\u00ec la caldaia, senza esplodere (che in seguito rimase 2 mesi in manutenzione a Porto Said).\nLa battaglia ebbe il suo epilogo con due successive incursioni effettuate alle 17:00 e alle 18:30 dall'Aeronautica dell'Egeo, senza alcun ulteriore danno per gli inglesi. A seguito di quest'azione i capitani Collins e Nicholson furono decorati (Collins ricevette il titolo di Compagno Cavaliere dell'Ordine del Bagno), mentre il capitano Novaro, sepolto con gli onori militari, ebbe la Medaglia d'Oro alla memoria.\nPolemiche e considerazioni.\nCome tutte le battaglie navali cui prese parte la Regia Marina, anche quella di Capo Spada suscit\u00f2 polemiche. In effetti, gli incrociatori leggeri della classe Condottieri non erano certo tra le migliori unit\u00e0 italiane ma, d'altra parte, anche se avessero avuto una corazzatura pi\u00f9 efficace non avrebbero certamente potuto reggere a tre siluri a segno.\nAnche in questa battaglia l'intervento aereo fu tardivo e inefficace ma, anche se intere formazioni dei moderni CANT Z.1007 fossero state sul teatro di scontro, va ricordato che gli effetti del bombardamento in volo orizzontale contro le navi erano sempre stati scarsi e risultati di rilievo si sarebbero potuti ottenere solo con i bombardieri in picchiata, allora non disponibili da parte italiana.\nPi\u00f9 in generale, anche in questa battaglia si dimostr\u00f2 che qualit\u00e0 balistiche dei cannoni, caratteristiche delle munizioni, prestazioni dei sistemi di direzione del tiro e addestramento di cannonieri e telemetristi si ponevano in media ad un livello pi\u00f9 basso di quello degli inglesi: le artiglierie della Royal Navy in genere riuscivano a mandare pi\u00f9 colpi a segno di quelle della Regia Marina."}
{"id": "328289", "revid": "371529", "url": "https://it.wikipedia.org/wiki?curid=328289", "title": "Nadia Cassini", "text": "Biografia.\nGiovent\u00f9.\nNacque durante una \"tourn\u00e9e\" dei genitori, ballerini e attori di \"vaudeville\", a Woodstock, nello stato di New York, il 2 gennaio 1949 da padre statunitense di origini tedesche, Harrison M\u00fcller, e da madre statunitense di origini italiane, Patricia Noto (il nonno materno, Gianni Noto, era siciliano). Lasciata la famiglia in giovane et\u00e0, si mantenne attraverso diversi lavori come cantante di \"night club\", ballerina di fila, fotomodella e indossatrice. Per un periodo fu anche amante dello scrittore belga Georges Simenon. Nel 1968 spos\u00f2 il conte statunitense di origini italiane e russe Igor Cassini, noto come giornalista con lo pseudonimo di Cholly Knickerbocker e fratello dello stilista Oleg.\nAnni settanta e ottanta.\nQuando il marito and\u00f2 a Roma per aprire e gestire la casa di moda del fratello, lo segu\u00ec. A partire dal 1970 ottenne alcuni piccoli ruoli cinematografici, tra cui uno in \"Il divorzio\" di Romolo Guerrieri; nello stesso anno, appena ventunenne, venne scelta dal regista Piero Vivarelli come protagonista del film erotico \"Il dio serpente\", che riscosse un enorme successo nelle sale cinematografiche, divenendo poi un \"cult movie\", grazie alla fotografia di Benito Frattari, ma soprattutto alla colonna sonora di Augusto Martelli, il cui brano \"Djamball\u00e0\" ebbe risonanza internazionale.\nNel 1971 lasci\u00f2 il marito, divorziando da lui negli Stati Uniti, e si trasfer\u00ec prima in Grecia e poi a Londra con l'attore greco Yorgo Voyagis, dal quale ebbe una figlia, Cassandra, e con il quale poi si spos\u00f2. In questo periodo recit\u00f2 nel film \"Colpiscono senza piet\u00e0\" di Mike Hodges. Torn\u00f2 poi in Italia nel 1975 per proseguire la sua carriera cinematografica. Nel 1979 ebbe il primo ruolo da protagonista nel filone comico-erotico \"L'insegnante balla... con tutta la classe\" al quale seguirono poi altri dello stesso genere come \"L'infermiera nella corsia dei militari\" del 1979 e \"La dottoressa ci sta col colonnello\" del 1980. \nUna sua apparizione televisiva, nella quale, ballando accanto a Lando Buzzanca, l'attrice mostr\u00f2 il sedere coperto solo da un sottilissimo perizoma, le valse una denuncia per \"simulazione di atto sessuale contro natura\" da parte di un telespettatore fiorentino, la cui querela ebbe per\u00f2 breve seguito in tribunale, venendo poi rigettata in prima istanza. Pur non avendo interpretato molti film - di cui qualcuno con scene di nudo integrale come \"Il dio serpente\", che rimane senz'altro la sua interpretazione pi\u00f9 importante - la Cassini fu una delle protagoniste dell'immaginario erotico degli italiani a cavallo fra gli anni settanta e ottanta.Famosa per il carattere irascibile, fu per un breve periodo anche un personaggio televisivo (partecip\u00f2 a \"Premiatissima\" nel 1983 con Amanda Lear, a \"Drive In\" nel 1984 e a \"Risatissima\" nel 1985), ma una serie di motivi, tra i quali soprattutto la difficolt\u00e0 a esprimersi bene in italiano (nei film veniva quasi sempre doppiata), bloccarono di fatto la sua carriera, impedendole di raggiungere il pieno successo nel lungo periodo. Al pari di altre celebrit\u00e0 dello spettacolo dell'epoca, la Cassini incise anche dei dischi, interessanti solo dal punto di vista collezionistico, tra i quali conobbe una certa notoriet\u00e0 il 45 giri con il brano (sul lato B) intitolato \"A chi la do stasera\". Fece pure delle comparse nelle riviste \"Playboy\", \"Playmen\", \"Blitz\" e \"Guida TV\".\nRitiro dalle scene.\nDopo il ritiro dalle scene italiane negli anni ottanta, Nadia ha dapprima lavorato presso la televisione francese per poi ritornare negli Stati Uniti nel 1987 per motivi personali. Alla fine degli anni ottanta Nadia spar\u00ec definitivamente dalle scene. Ci\u00f2 fu dovuto in parte alla rottura del contratto con Fininvest, e in parte a un intervento di chirurgia plastica al naso con esito devastante subito a fine anni novanta, che comport\u00f2 ustioni di terzo grado su tutto il viso e l'amputazione di parte del padiglione auricolare destro.\nSempre pi\u00f9 in crisi professionale, oltre che affettiva, inizi\u00f2 ad abusare di droga e alcol. Riusc\u00ec comunque a disintossicarsi nel 2009, grazie al sostegno delle amiche e della figlia, che la fecero ricoverare in una clinica specializzata negli Stati Uniti."}
{"id": "328320", "revid": "439868", "url": "https://it.wikipedia.org/wiki?curid=328320", "title": "Trygve Haavelmo", "text": "Durante la seconda guerra mondiale collabor\u00f2 nel dipartimento di statistica della Nortraship, in quel tempo la maggiore organizzazione mondiale di spedizioni. Concluse il dottorato nel 1946.\nFu professore di economia e statistica all'Universit\u00e0 di Oslo tra il 1948 e il 1979. Nel campo degli studi macroeconomici, con il suo \"Multiplier effects of a balanced budget\" del 1945, espose il \"teorema del bilancio in pareggio\", chiamato anche \"teorema di Haavelmo\" che dimostra la possibilit\u00e0 del governo di accrescere il prodotto interno lordo nazionale, (PIL), mediante opportune manovre di bilancio e tassazione.\nNel 1989, Haavelmo ricevette il Premio Nobel per l'economia."}
{"id": "328322", "revid": "768068", "url": "https://it.wikipedia.org/wiki?curid=328322", "title": "Fortepiano", "text": "Il fortepiano o pianoforte storico \u00e8 un cordofono a percussione ed \u00e8 il principale precursore del pianoforte moderno.\nNel periodo iniziale della sua diffusione fu chiamato anche piano-forte o pianoforte. Ci\u00f2 \u00e8 facilmente dimostrabile attraverso le locandine coeve, che pubblicizzavano concerti, o attraverso i libri che ne spiegavano le caratteristiche, essendo esso uno strumento nuovissimo, che caratterizz\u00f2 con la sua diffusione l'epoca dell'ultimo decennio del '700 e del primo impero napoleonico. Venne suonato anche da Mozart e Beethoven.\nCome il pianoforte moderno produce suoni grazie a corde che vengono percosse per mezzo di martelletti, azionati da una tastiera. La sua caratteristica rispetto al moderno pianoforte \u00e8 di essere interamente in legno, o tutt'al pi\u00f9 con alcune strutture interne metalliche (sicuramente l'uso di elementi in ghisa o altri materiali indeformabili \u00e8 peculiare del pianoforte moderno). Questo comporta una tensione delle corde decisamente inferiore, un volume sonoro notevolmente minore unito ad una timbrica parzialmente diversa rispetto allo strumento odierno; tuttavia non si pu\u00f2 parlare di due strumenti diversi: si tratta invece di un unico strumento, che ha subito nel tempo una decisa e profonda evoluzione.\nLa caratteristica peculiare, e nuova per l'epoca, del fortepiano \u00e8 la possibilit\u00e0 per l'esecutore di \"pesare\" la pressione sul tasto: questo permise di aprire nuovi orizzonti ai mezzi di espressione degli artisti, che durante la seconda met\u00e0 del Settecento abbandonarono rapidamente il clavicembalo in favore di questo nuovo, duttile strumento.\nStoria.\nL'invenzione del fortepiano viene tradizionalmente attribuita al cembalaro Bartolomeo Cristofori, al servizio del gran principe di Toscana Ferdinando de' Medici all'inizio del '700; tuttavia \u00e8 pi\u00f9 verosimile che anche altri cembalari europei coevi alla ricerca di una sonorit\u00e0 pi\u00f9 malleabile per il clavicembalo fossero giunti all'idea concretizzata da Cristofori, ma solo quest'ultimo sia riuscito a diffondere il proprio strumento. Uno dei primi autori che ebbe modo di conoscere il fortepiano fu Domenico Scarlatti, il quale pot\u00e9 suonarlo per anni presso la corte di Spagna, che possedeva un buon numero di strumenti di questo tipo. La nuova idea nonostante tutto non attecch\u00ec immediatamente, ma quando lo strumento, circa cinquant'anni dopo, ebbe diffusione sufficiente, esso divent\u00f2 il prediletto dei maggiori esponenti della musica sette/ottocentesca, come Mozart, Haydn, Muzio Clementi e Beethoven.\nUno dei pi\u00f9 illustri costruttori di fortepiani fu Johann Andreas Stein di Augusta, in Germania. Stein svilupp\u00f2 la cosiddetta meccanica \"viennese\", popolare sui pianoforti viennesi fino alla met\u00e0 del XIX secolo. Un altro importante costruttore viennese di pianoforti fu Anton Walter. Il fortepiano Walter di Mozart si trova attualmente al Museo di Mozart a Salisburgo, in Austria. Anche Haydn possedeva un fortepiano Walter e Beethoven espresse il desiderio di acquistarne uno. Il pi\u00f9 famoso costruttore di pianoforti del primo romanticismo fu Conrad Graf (1782-1851), che costru\u00ec l'ultimo pianoforte di Beethoven. I suoi strumenti sono stati suonati da Chopin, Mendelssohn e Schumann. Johannes Brahms prefer\u00ec i pianoforti di Johann Baptist Streicher. I costruttori inglesi pi\u00f9 noti furono Johannes Zumpe, Robert Stodart e John Broadwood. Tra i costruttori francesi pi\u00f9 importanti dell\u2019epoca ricordiamo Erard, Pleyel (il costruttore preferito di Chopin) e Boisselot (il preferito di Liszt).\nDalla met\u00e0 del XIX secolo, il fortepiano sub\u00ec un ampio sviluppo tecnologico per consentirne la produzione attraverso nuovi metodi industriali e verso la fine del secolo il tipo di strumento pi\u00f9 antico cess\u00f2 di essere prodotto. \nLe modifiche e le invenzioni apportate nel corso della prima met\u00e0 dell'Ottocento lo fecero divenire, nella seconda met\u00e0 dell'Ottocento, quello che noi oggi consideriamo il pianoforte moderno. \nNella seconda met\u00e0 del XX secolo si \u00e8 assistito a un forte aumento di interesse per gli strumenti d'epoca, tra cui un nuovo interesse per il clavicembalo e il fortepiano. Tra i pi\u00f9 importanti costruttori coinvolti in questa rinascita del fortepiano del XX secolo emergono Philip Belt, Margaret F. Hood, Christopher Clark e Paul McNulty.\nLa reintroduzione del fortepiano ha consentito l'esecuzione di brani del XVIII e dell'inizio del XIX secolo sugli strumenti per i quali erano stati scritti, offrendo nuove intuizioni su questa musica. Sempre pi\u00f9 scuole di musica stanno avviando corsi di studio del fortepiano. Ci sono diversi concorsi pianistici, come il Concorso MA di Bruges e il 1\u00ba Concorso Internazionale di Chopin su strumenti d'epoca, organizzato dallo Chopin Institute di Varsavia.\nDopo un periodo di oblio, dovuto all'evoluzione che port\u00f2 al pianoforte moderno, il fortepiano \u00e8 tornato in uso attorno alla met\u00e0 del XX secolo nell'ambito dell'esecuzione storicamente informata, grazie ai musicisti specializzati nell'esecuzione filologica della musica settecentesca; alcuni esecutori moderni sono Malcolm Bilson, Andrea Coen, Costantino Mastroprimiano, Robert David Levin, Jos van Immerseel, Andreas Staier, Antonio Piricone, Ronald Brautigam, Bart van Oort, Melvyn Tan, J\u00f6rg Demus, Paul Badura-Skoda, Trudelies Leonhardt.\nCaratteristiche e meccanica.\nRealizzato in due tipi, a coda o a tavolo (chiamato anche \"a tavolino\" per via delle sue ridotte dimensioni), il fortepiano era costruito interamente in legno, o con parziali rinforzi e strutture metalliche ben diverse da quelle attuali; le corde sono percosse da martelletti rivestiti di pelle (anzich\u00e9 di feltro, come nel pianoforte), producendo cos\u00ec un suono leggermente pi\u00f9 metallico, pi\u00f9 nitido, pi\u00f9 chiaro e netto, che in molti brani permette una maggiore intelligibilit\u00e0 sonora, la quale ricorda alla lontana, soprattutto nel registro medio/acuto, la timbrica del clavicembalo. Ci\u00f2 che pi\u00f9 si distingue nell'ascolto di un fortepiano \u00e8 che le note non si sovrappongono e non si confondono come nel pianoforte moderno. Questo effetto di \"confusione e unione\" dei suoni nelle composizioni moderne \u00e8 del tutto naturale e previsto dal compositore; ben diversa \u00e8 la situazione di composizioni musicali antiche (di fine '700 o della prima met\u00e0 dell'800), concepite per i coevi fortepiani. L'uso del pianoforte moderno, in questo caso, pone un problema di reinterpretazione.\nL'estensione inizialmente era di cinque ottave, poi nelle composizioni si nota un progressivo aumento: per esempio, Mozart scrisse pezzi per strumenti a cinque ottave, mentre in Beethoven l'estensione raggiunge anche le sei ottave, prova, questa, del miglioramento tecnico e dell'evoluzione graduale, ma anche rapida in molti aspetti, che ebbe il pianoforte antico (un pianoforte odierno copre normalmente sette ottave e una terza minore).\nVariatori di suono.\nIl fortepiano poteva essere munito di pedali o ginocchiere, in numero variabile, che mutavano il timbro del suono prodotto:\nMolti di questi effetti, come le turcherie, caddero in disuso col passaggio dalla meccanica di tipo viennese (strumenti di Joseph B\u00f6hm, Conrad Graf, Johann Schantz, etc.), di fine '700 ed inizio '800, a quella romantica dei francesi Pleyel ed \u00c9rard, che per primi, assieme anche a molti costruttori tedeschi, posero le basi dell'evoluzione verso la meccanica contemporanea. Non era pi\u00f9 necessario sorprendere e divertire, come richiedeva il gusto tardo-barocco e neoclassico, ma invece esprimere sentimenti ed emozioni romantiche; quindi \"percussioni\", come le turcherie che davano ritmo alla danza o alle marce, non erano pi\u00f9 necessarie; anche il fagotto e la celesta erano effetti \"sorprendenti\", che la sensibilit\u00e0 e l'intimismo romantico consider\u00f2 inutili e desueti."}
{"id": "328323", "revid": "17351", "url": "https://it.wikipedia.org/wiki?curid=328323", "title": "B.R.20", "text": ""}
{"id": "328324", "revid": "764903", "url": "https://it.wikipedia.org/wiki?curid=328324", "title": "Repubblica dominicana", "text": ""}
{"id": "328328", "revid": "767487", "url": "https://it.wikipedia.org/wiki?curid=328328", "title": "Rated R (Queens of the Stone Age)", "text": "Rated R \u00e8 il secondo album della band alternative metal statunitense dei Queens of the Stone Age, pubblicato nel 2000.\nIl disco.\nDopo il promettente disco di esordio del 1998, \"Queens of the Stone Age\", la band tenta con \"Rated R\" di allontanarsi dal (cos\u00ec definito da Josh Homme) Robot Rock che contraddistingueva quell'album, e soprattutto dallo stoner rock che etichettava la precedente band di Homme, i Kyuss. La struttura dei pezzi si fa meno dipendente dai riff, e si avvicina pi\u00f9 alla classica canzone rock, passando attraverso i diversi stili di questo genere musicale, dal puro indie rock di \"The Lost Art of Keeping a Secret\", all'ipnotico e quasi psichedelico \"Leg of Lamb\", al Kyuss sound di \"Better Living Through Chemistry\". Il brano successivo \"Monsters in the Parasol\" era gi\u00e0 apparso nelle Desert Sessions \"Volume 4: Hard Walls and Little Trips\", parla della prima esperienza di Homme con l'LSD. Tre brani sono cantati da Nick Oliveri: \"Auto Pilot\", \"Quick and to the Pointless\" e \"Tension Head\", un rifacimento del brano \"13th Floor\" dall'album d'esordio \"Cocaine Rodeo\" del suo gruppo i Mondo Generator. Uno dei pochi brani che non riguardano l'uso di droghe \u00e8 proprio \"The Lost Art of Keeping a Secret\", che \u00e8 una risposta di Homme alle persone che hanno perso la sua fiducia rivelando i propri segreti. Un disco che comunque rimane compatto e non frammentato durante l'ascolto. Questo album porter\u00e0 la band alla ribalta dello star business mondiale.\nNutrita la schiera di ospiti, che inizia con il cantante della band metal Judas Priest, Rob Halford. La sua partecipazione (limitata comunque ai cori della iniziale \"Feel Good Hit of The Summer\") \u00e8 dovuta al fatto che trovandosi a registrare nello studio a fianco a dove registravano i QOTSA, venne invitato da Chris Goss a cantare in un pezzo, e Halford accett\u00f2 di buon grado. La lista degli ospiti continua con Mark Lanegan, cantante degli Screaming Trees (anche Barrett Martin della stessa band partecipa alle registrazioni), che canta nel pezzo \"In the Fade\", composto in collaborazione con Homme. Troviamo anche Wendy Ray Moan e Pete Stahl degli Earthlings?, band di Dave Catching.\nDall'album sono stati tratti due singoli, \"The Lost Art of Keeping a Secret\" pubblicato nell'estate del 2000 e \"Feel Good Hit of the Summer\".\nL'album ha raggiunto il 16\u00ba posto nella classifica Top Heatseekers negli Stati Uniti e il 54\u00ba posto nella Official Albums Chart nel Regno Unito nel 2000.\nTracce.\nTesti e musiche di Josh Homme e Nick Oliveri, eccetto dove diversamente specificato:\nFormazione.\nHanno partecipato alle registrazioni, secondo le note dell'album:"}
{"id": "328330", "revid": "47767", "url": "https://it.wikipedia.org/wiki?curid=328330", "title": "Tzann\u012bs Tzannetak\u012bs", "text": "Biografia.\nSposato con Maria Rangousi, \u00e8 stato ufficiale della marina militare e come tale gli fu affidato il comando di varie unit\u00e0 navali soprattutto sommergibili. Abbandon\u00f2 il corpo il 22 aprile 1967 per protesta contro la giunta militare che aveva preso il potere un giorno prima.\nDopo la fine della dittatura entr\u00f2 nei ranghi del partito Nuova Democrazia e fu eletto deputato nel 1977. Fu ministro per le opere pubbliche nel 1981 durante l'ultimo governo di Nuova Democrazia.\nIl 2 luglio 1989 accett\u00f2 l'incarico di primo ministro e form\u00f2 un governo sostenuto da comunisti e conservatori. Nel successivo governo di Costantino Mitsotakis fu viceprimoministro per poi passare al ministero dei beni culturali.\nHa scritto vari libri con tema centrale la filosofia indiana ed ha tradotto in greco un'antologia di brani tratti dall'\"Upani\u1e63ad\".\n\u00c8 deceduto nel 2010 all'et\u00e0 di 82 anni."}
{"id": "328331", "revid": "125008318", "url": "https://it.wikipedia.org/wiki?curid=328331", "title": "Barbara Bouchet", "text": "Biografia.\nBarbara Gutscher \u00e8 nata nel 1944, prima di quattro fratelli, a Reichenberg, nome tedesco di Liberec, nel ventunesimo secolo in Repubblica Ceca ma all'epoca ancora popolata in gran parte da tedeschi e parte del Sudetenland, regione della Cecoslovacchia annessa alla Germania dopo gli accordi di Monaco del 1938. Alla fine della guerra, in seguito alla conferenza di Potsdam, la popolazione di etnia tedesca in territorio cecoslovacco fu espulsa. La famiglia fu sfollata in un campo profughi della Germania alleata e, da l\u00ec, ottenne un visto per gli Stati Uniti grazie al \"Displaced Persons Act\" del 1948. Nel 1956 i Gutscher si stabilirono in California a Five Points e, successivamente, a San Francisco, dove Barbara crebbe. Il padre, Fritz, era fotografo, mentre la madre, Ingrid, era attrice.\nL\u00ec entr\u00f2 nel corpo di ballerini adolescenti \"The KPIX Dance Party\", con il quale prese parte regolarmente a \"show\" televisivi tra la fine degli anni cinquanta e i primi anni sessanta. Partecip\u00f2 allo \"show\" dal 1959 al 1962, quando decise di intraprendere la carriera cinematografica e trasferirsi a Hollywood modificando il proprio nome tedesco nel meglio pronunciabile, e francesizzante, Barbara Bouchet. Nel decennio a seguire lavor\u00f2 per il cinema e la televisione statunitense e, nel 1967, comparve anche in un episodio della seconda stagione della serie originale di \"Star Trek\", \"Con qualsiasi nome\", nella parte dell'aliena Kelinda.\nNei primi anni settanta torn\u00f2 in Europa divenendo, grazie alla sua avvenenza, una delle attrici pi\u00f9 apprezzate della prima generazione della commedia sexy all'italiana. Apparve sovente sulle copertine delle appena nate riviste soft-erotiche come \"Playmen Italia\" cui presto fecero seguito anche le apparizioni televisive. I primissimi anni settanta la videro impegnata in numerosi poliziotteschi e \"thriller\" quali ad esempio \"Milano calibro 9\", di Fernando Di Leo, e \"Non si sevizia un paperino\", di Lucio Fulci.\nCon il declino del filone cinematografico si ripropose come personaggio televisivo. Nel 1985 si dedic\u00f2 al \"fitness\", . Dal 2008 al 2010 ha interpretato la madre di Stella (Christiane Filangieri) nella fiction televisiva \"Ho sposato uno sbirro\". Successivamente \u00e8 stata impegnata (2015) a D\u00fcsseldorf nelle riprese del film tedesco \"Das Wetter in geschlossenen R\u00e4umen\" di Isabelle Stever. \nNel 2020 ha preso parte a \"Ballando con le stelle\", in coppia con il ballerino professionista Stefano Oradei, venendo eliminata provvisoriamente nella seconda puntata e definitivamente in semifinale. Nello stesso periodo \u00e8 la prima ospite della sesta edizione di \"Vite da copertina\" condotto da Rosanna Cancellieri. \nVita privata.\nBarbara Bouchet \u00e8 stata sposata con l'imprenditore napoletano Luigi Borghese con il quale ha avuto due figli: Massimiliano e lo chef Alessandro Borghese."}
{"id": "328334", "revid": "2225", "url": "https://it.wikipedia.org/wiki?curid=328334", "title": "Tempio dei C\u00e0stori", "text": ""}
{"id": "328335", "revid": "2225", "url": "https://it.wikipedia.org/wiki?curid=328335", "title": "Tempio dei Castori", "text": ""}
{"id": "328337", "revid": "47767", "url": "https://it.wikipedia.org/wiki?curid=328337", "title": "Yiannis Grivas", "text": ""}
{"id": "328338", "revid": "2048534", "url": "https://it.wikipedia.org/wiki?curid=328338", "title": "Ottagono", "text": "L\u2019ottagono, in geometria, \u00e8 un poligono con otto lati.\nOttagoni regolari.\nPer ottagono regolare si intende un ottagono convesso avente i lati della stessa lunghezza e gli angoli della stessa ampiezza (pari a 135\u00b0).\nL'area dell'ottagono regolare di lato \"a\" si ricava con la seguente formula:\nL'apotema di un ottagono di lato \"a\" \u00e8 dunque pari a \nformula_2\nCostruzione.\n\u00c8 possibile costruire un ottagono regolare con riga e compasso. Il procedimento \u00e8 illustrato, in 18 passi, dalla seguente animazione. Da notare che l'apertura del compasso rimane fissa nei passaggi da 7 a 10.\nSimbologia.\nIl numero 8 fu importante soprattutto nell'arte Cristiana per il significato di questo numero come si enuncia nelle parole di Sant'Ambrogio:\nSette sono i giorni della Creazione secondo la Genesi, sette i giorni della settimana e l'ottavo \u00e8 il giorno in pi\u00f9, l'eternit\u00e0. L'otto simboleggiato dall'ottagono, infatti, rappresenta l'equilibrio cosmico nonch\u00e9 lo spirito universale per gli islamici.\nArchitettura.\nLa forma ottagonale nell'architettura ebbe subito grande importanza anche se la diffusione ne \u00e8 limitata. Edifici a pianta ottagonale si iniziano a vedere nell'architettura romanica dove ne sono esempi i battisteri. \nSette sono i giorni della Creazione secondo la Genesi, sette i giorni della settimana e l'ottavo \u00e8 l'eternit\u00e0. Lo studioso Jacques Le Goff scrive: \u00abIn un trattato edito nella \"Patrologia del Migne\", Ugo di San Vittore esponendo i dati numerici simbolici secondo le Scritture, spiega il significato delle ineguaglianze tra i numeri [...] 8 maggiore del 7 \u00e8 l'eternit\u00e0 dopo la vita terrena - si ritrova l'8 dell'ottagono di Aquisgrana, di San Vitale a Ravenna, del Santo Sepolcro, della Gerusalemme Celeste\u00bb. Anche i battisteri di Parma, Cremona, Firenze, Pistoia, Ascoli Piceno e i battisteri di Ravenna (Battistero Neoniano, Battistero degli Ariani) sono ottagoni. \u00abDei battisteri antichi che ancora si conservano, la maggior parte ha una struttura ottagonale, che si ispira soprattutto al Battistero di San Giovanni in Laterano, modello imitato per secoli. La forma rappresenta l'ottavo giorno della settimana, \"il nuovo giorno\", in cui inizia l'era del Cristo: dopo i sei giorni della creazione e dopo il settimo, cio\u00e8 il sabato, l'ottavo rappresenta l'Eternit\u00e0, la resurrezione di Ges\u00f9 e quella dell'umanit\u00e0\u00bb. L'otto \u00e8 dunque un numero escatologico e l'autore della \"Lettera di Barnaba\", nel commento alle Scritture, fa dire a Dio: \u00abMettendo fine all'universo, dar\u00f2 inizio all'ottavo giorno, vale a dire a un altro mondo. Per questo motivo celebriamo con gioia l'ottavo giorno, nel quale Ges\u00f9 \u00e8 risorto\u00bb (par. 16).\nQuesta simbologia \u00e8 talvolta chiamata dai Padri della Chiesa \"ogdoade\", \"gruppo di otto\". Essa rappresenta il mondo nuovo, nato dalla Resurrezione di Cristo, e la dimora celeste dei beati. Origene parla del \"mistero dell'ogdoade\" e Ilario di Poitiers di \"sacramentum ogdoadis\": \u00e8 attraverso il battesimo che si resuscita con Cristo e si diventa cittadini del regno di Dio.\nNell'architettura moderna una \"casa ottagonale\" \u00e8 una casa costruita con la forma di un ottagono la \"Poplar Forest\" di Thomas Jefferson, vicino a Lynchburg (Virginia) e la \"Tayloe House\" a Washington, progettata da William Thornton per il colonnello John Tayloe.\nIn Italia Castel del Monte (vicino ad Andria, in Puglia), rappresentato anche sulle monete da un centesimo di Euro, \u00e8 un edificio di pianta ottagonale, come ottagonali sono anche le torrette presenti ad ogni vertice.\nTorre Santa Sabina invece ha la forma di ottagono concavo.\nArchitettura islamica.\nIn architettura islamica all'interno delle moschee o in certi edifici civili del passato sono presenti gli howz, delle vasche per le abluzioni o per mera funzione decorativa che hanno forma ottagonale.\nCollegamenti esterni.\n Come trovare l'area di un ottagono"}
{"id": "328339", "revid": "1924342", "url": "https://it.wikipedia.org/wiki?curid=328339", "title": "Evgenij Plju\u0161\u010denko", "text": "\u00c8 stato otto volte campione nazionale, sette volte campione europeo, tre volte campione del mondo, vincitore della medaglia d'oro ai Giochi olimpici di Torino 2006 e di quella d'argento ai Giochi olimpici di Salt Lake City 2002 e ai Giochi olimpici di Vancouver 2010 nel singolo uomini, e della medaglia d'oro nella gara a squadre a So\u010di 2014.\nCarriera sportiva.\nGli inizi.\nPlju\u0161\u010denko \u00e8 nato nel 1982 a D\u017eamku, un villaggio del Distretto di Solne\u010dnyj (Siberia orientale) poich\u00e9 il padre, carpentiere, era impegnato nella costruzione della Ferrovia Bajkal-Amur; infatti all'et\u00e0 di 3 anni si \u00e8 trasferito con la famiglia a Volgograd, dove i genitori vivevano precedentemente. Per via della sua salute cagionevole, la madre ha deciso di fargli fare esercizio fisico e lo ha iscritto a lezioni di pattinaggio su ghiaccio all'et\u00e0 di quattro anni. Quando aveva undici anni, la pista della citt\u00e0 in cui Plju\u0161\u010denko si allenava ha chiuso. Per questa ragione \u00e8 stato mandato ad allenarsi a San Pietroburgo sotto la guida di Aleksej Mi\u0161in.\nQuesto \u00e8 stato un periodo difficile per Plju\u0161\u010denko e per la sua famiglia, anche a causa di problemi economici. Il giovane \u00e8 stato quindi del tutto affidato al suo allenatore, che avendone intuito le potenzialit\u00e0 si \u00e8 preso cura di lui anche economicamente.\nPresto ha ottenuto i primi risultati. A 14 anni, nel 1997, \u00e8 diventato campione mondiale juniores. Nel 1998 \u00e8 arrivato terzo al campionato mondiale nella categoria senior.\n1999-2001.\nNel 1999 ha conquistato il suo primo titolo di campione nazionale. L'ha ottenuto nuovamente nel 2000, e ai campionati europei non solo ha vinto l'oro ma ha battuto anche Aleksej Jagudin, con il quale si era allenato fino al 1998. Non \u00e8 riuscito per\u00f2 a salire sul podio nel mondiale del 2000 a causa di un errore nel programma libero.\nLa stagione 2000-2001 \u00e8 stata invece un momento di grandi successi, in cui ha vinto tutte le competizioni a cui ha partecipato. Ha ottenuto i titoli di campione nazionale, europeo e per la prima volta anche mondiale, oltre ad aver vinto una serie di altre manifestazioni fra cui la finale del Grand Prix.\n2002-2006.\nPlju\u0161\u010denko si \u00e8 presentato ai XIX Giochi olimpici invernali di come favorito assieme al suo connazionale e rivale Aleksej Jagudin. Piazzatosi in quarta posizione nel programma corto a causa di una caduta sul quadruplo toe-loop, Plju\u0161\u010denko ha terminato la competizione in seconda posizione, dietro il rivale, grazie al risultato del programma libero.\nNelle quattro stagioni successive ha vinto quasi tutte le competizioni alle quali ha partecipato, finendo al secondo posto solo tre volte, una nella stagione 2002-2003 al Campbell's FS Classic e due nella stagione 2003-2004, prima dietro Emanuel Sandhu nella finale del Grand Prix e poi ai campionati europei del 2004 dietro Brian Joubert.\nNel 2003 Plju\u0161\u010denko ha riconquistato sia il titolo europeo che quello mondiale, confermato anche l'anno successivo.\nNella stagione 2004-2005 ha avuto problemi di ordine fisico e a causa di un infortunio \u00e8 stato costretto a ritirarsi dai mondiali di Mosca del 2005 dopo il corto. Nella primavera dello stesso anno, a Monaco, \u00e8 stato operato per risolvere il problema. In seguito non ha pi\u00f9 partecipato ad alcun campionato mondiale.\nStagione 2005-2006: l'oro olimpico.\nNella stagione 2005-2006 Evgenij Plju\u0161\u010denko ha vinto tutte le competizioni alle quali ha preso parte.\nDopo aver vinto la Cup of Russia 2005, ha ottenuto la medaglia d'oro prima nei campionati russi e poi ai campionati europei del 2006.\nSi \u00e8 presentato ai XX Giochi olimpici invernali di come favorito sia per via del ritiro di Jagudin sia per i suoi precedenti successi ottenuti con il nuovo sistema di giudizio entrato in vigore.\nHa pattinato due programmi perfetti, ottenendo il titolo di campione olimpico, seguito dallo svizzero St\u00e9phane Lambiel e dal canadese Jeffrey Buttle. In particolare, ha terminato il programma corto, eseguito sulla musica della \"Tosca\" di Giacomo Puccini, con dieci punti di distacco dal rivale pi\u00f9 vicino, segnando il nuovo record ISU.\nHa poi segnato un altro record ISU di punteggio con il programma libero, pattinato sulle musiche del film \"Il padrino\", riarrangiate appositamente per lui dal violinista Edvin Marton.\n2006-2008: la pausa.\nDopo i Giochi Olimpici del 2006 ha preso una pausa dalle competizioni, periodo di riposo che, ha riferito, lo ha aiutato a riprendersi dai problemi al ginocchio.\nAvendo visto i risultati deludenti dei pattinatori russi nei campionati del mondo del 2007, i peggiori dal 1960, e temendo che la Russia potesse perdere i posti a disposizione nei XXI Giochi olimpici invernali di , nell'aprile del 2007 Plju\u0161\u010denko ha annunciato che sarebbe tornato all'agonismo nella stagione 2007-2008, ma tale ritorno si \u00e8 concretizzato solo nella stagione 2009-2010.\nNel 2008 Plju\u0161\u010denko, insieme al violinista Edvin Marton, ha accompagnato Dima Bilan in uno spettacolo facente parte della performance \"Believe\", che ha vinto l'Eurovision Song Contest a Belgrado, in Serbia.\n2009-2010: il ritorno alle competizioni.\nNel marzo del 2009 Plju\u0161\u010denko ha comunicato alla stampa di essere tornato ad allenarsi con il suo allenatore di sempre, Aleksej Mi\u0161in, per prepararsi alle Olimpiadi del 2010.\nAl suo ritorno alle competizioni, nella Cup of Russia del 2009, Plju\u0161\u010denko ha vinto l'oro per l'ottava volta in questa manifestazione con un totale di 240,65 punti, dopo aver vinto il programma corto con 82,25 ed il libero con 158,40.\nNel dicembre 2009 ha firmato un contratto con l'agenzia internazionale FlashLight, e da allora \u00e8 rappresentato dall'agente sportivo Andreas Goller.\nAi campionati nazionali russi del 2010 ha ottenuto 100,09 punti nel programma corto, 171,50 nel libero e infine si \u00e8 aggiudicato il suo ottavo titolo nazionale con 271,59 punti.\nAgli europei del 2010 Plju\u0161\u010denko ha stabilito un nuovo record nel punteggio del programma corto con 91,30 punti e ha vinto l'evento per la sesta volta con un totale di 255,39 punti.\nHa preso parte anche ai XXI Giochi olimpici invernali di . Nel programma corto ha realizzato un punteggio di 90,85 con il quale si \u00e8 posizionato al primo posto e ha stabilito un record nel punteggio olimpico. Dopo aver pattinato, ha affermato: \"Senza un salto quadruplo non \u00e8 pattinaggio artistico maschile. Eseguir\u00f2 il quadruplo in ogni caso. Credo che i quadrupli siano il futuro del pattinaggio di figura. Il quadruplo \u00e8 necessario, questo \u00e8 ci\u00f2 che penso.\"\nHa terminato il libero al secondo posto e ha vinto l'argento con un totale di 256,36 punti, soltanto 1,31 punti dopo il vincitore Evan Lysacek. Nel programma libero ha completato correttamente una combinazione quadruplo toe-loop-triplo toe-loop ma non ha eseguito un doppio rittberger in una combinazione prevista. Il russo e Lysacek hanno ricevuto punteggi totali simili per le componenti del programma, ma Plju\u0161\u010denko ha ottenuto un punteggio tecnico totale inferiore. Dopo la competizione ha detto: \"Credo che il sistema di giudizio vada cambiato, un quadruplo \u00e8 un quadruplo. Se un campione olimpico non esegue un quadruplo, beh, proprio non so... Ora come ora non \u00e8 pattinaggio maschile, \u00e8 danza.\" In un'intervista al quotidiano russo \"Izvestija\" ha sottolineato il fatto che dopo il corto tre giudici lo avevano posizionato al 21\u00ba e 22\u00ba posti per abilit\u00e0. Ha detto: \"Stranamente il computer non ha tralasciato nessuno dei tre, mentre ha omesso quei giudici che mi avevano messo al primo posto. Con il sistema di giudizio corrente, se questo \u00e8 il modo in cui vengono dati i punteggi, si pu\u00f2 vincere cos\u00ec come perdere. Non fraintendetemi. Non voglio criticare le nuove regole; non sono male. Ma hanno bisogno di essere rifinite.\" Ha inoltre espresso sgomento verso la federazione di pattinaggio russa che non ha difeso uno dei suoi atleti: \"Dopo il programma corto, avrei dovuto essere in prima posizione con almeno 5 punti di distacco dagli altri. Invece alla fine la distanza era di appena 0,55 punti e la federazione non ha minimamente reagito.\" La campionessa russa di pattinaggio di coppia Irina Rodnina ha commentato che, nonostante lei sperasse nella vittoria di Plju\u0161\u010denko, quella di Lysacek era stata nel complesso una performance migliore. Allo stesso tempo, per\u00f2, vari pattinatori ed allenatori noti hanno espresso a Plju\u0161\u010denko il loro sostegno ritenendo che meritasse l'oro. Fra loro il pattinatore Elvis Stojko e gli allenatori Reinhardt Ketterer, Tat'jana Tarasova e Halyna Zmijevs'ka. In ogni caso, alla competizione olimpica del 2010 sono seguite numerose polemiche e controversie incentrate sul risultato del singolo maschile e sul fatto che il vincitore dell'oro non avesse eseguito alcun salto quadruplo.\nPlju\u0161\u010denko si \u00e8 ritirato dai campionati del mondo del 2010 a causa di un infortunio.\nLa perdita dell'idoneit\u00e0 e la reintegrazione.\nPlju\u0161\u010denko ha pattinato in alcune esibizioni poco tempo dopo il suo ritiro dai mondiali. Il 28 giugno 2010 l'International Skating Union ha annunciato che aveva perso la sua idoneit\u00e0 a prendere parte alle competizioni per aver partecipato a degli spettacoli in marzo ed aprile senza il permesso della federazione russa. Al pattinatore sono stati concessi 21 giorni per appellarsi al Tribunale Arbitrale dello Sport, trascorsi per\u00f2 senza che Plju\u0161\u010denko presentasse alcun appello. Di conseguenza, la perdita di idoneit\u00e0 \u00e8 stata confermata il 23 agosto 2010. In questi casi all'atleta rimane la possibilit\u00e0 di presentare in qualsiasi momento una richiesta di reintegrazione, in linea con il regolamento ISU; tale richiesta \u00e8 per\u00f2 soggetta ad una revisione e alla decisione del consiglio ISU. Nel settembre 2010 Evgenij ha annunciato l'intenzione di competere ai XXII Giochi olimpici invernali di . Ad ottobre 2010 ha partecipato al Japan Open 2010 come parte della squadra europea e si \u00e8 classificato terzo nell'evento maschile. Ad ogni squadra era infatti permesso avere un membro \"non idoneo\".\nHa pattinato in numerosi spettacoli sul ghiaccio in giro per il mondo pur continuando ad allenarsi per un possibile ritorno alle competizioni, esercitandosi nel quadruplo salchow e nel quadruplo rittberger. Nell'aprile 2011 ha inviato una lettera al presidente della federazione di pattinaggio russa Aleksandr Gor\u0161kov, chiedendo di essere reintegrato. Plju\u0161\u010denko ha detto che sperava che l'interdizione non fosse una rappresaglia per le sue critiche al sistema di giudizio espresse alle Olimpiadi di Vancouver e che gli sarebbe piaciuto tornare a competere ricominciando da zero. Ha aggiunto che gli avrebbe voluto prendere parte ai campionati del mondo del 2011, ma che non credeva che sarebbe stato pronto in tempo poich\u00e9 non si era allenato a causa di un infortunio. Il 12 giugno 2011 \u00e8 stato annunciato che l'ISU lo aveva reintegrato con voto unanime.\n2012: il nuovo ritorno alle competizioni.\nIl 12 giugno 2011 Plju\u0161\u010denko ha comunicato di aver subito un'operazione per un problema al menisco, ma che sarebbe tornato a pattinare nel giro di due settimane. Nonostante il ginocchio sinistro continuasse a dargli problemi, ha ricominciato ad allenarsi nel gruppo di Mi\u0161in, assieme ad Artur Ga\u010dinskij, dicendo: \"La competizione fa sempre bene; ricordo il periodo in cui io, Urmanov e Jagudin ci allenavamo insieme. Ci spronavamo a vicenda. Con Artur nel gruppo, ho un rivale. Lui esegue un quadruplo, allora devo farne uno anche io.\" Per allenarsi, ha rifiutato un tour di 50 spettacoli.\nNel dicembre 2011 ha gareggiato nei campionati nazionali russi, vincendo prima nel programma corto con 88,24 punti e poi nel libero con 171,43 ed ottenendo cos\u00ec il suo nono titolo nazionale. \u00c8 poi stato chiamato a fare parte della squadra russa per i campionati europei del 2012, pur non avendo di recente gareggiato a livello internazionale abbastanza da avere il punteggio tecnico minimo richiesto (20 nel programma corto e 35 nel libero). La federazione di pattinaggio russa ha per\u00f2 chiesto all'ISU il permesso di partecipare ugualmente, e il presidente della federazione, Aleksandr Gor\u0161kov, ha sottolineato che il punteggio minimo era stato introdotto per escludere i pattinatori di scarso livello. Nel gennaio 2012 l'ISU ha ufficialmente autorizzato Plju\u0161\u010denko a partecipare ai campionati europei.\nHa quindi preso parte ai campionati europei 2012. Il 26 gennaio 2012, durante gli europei, ha affermato che non avrebbe potuto partecipare ai campionati del mondo in quanto doveva essere operato nuovamente al menisco che gli stava dando numerosi problemi, tanto da costringerlo a non eseguire i quadrupli nei programmi pattinati all'europeo. Nella competizione ha comunque ottenuto 84,71 punti nel corto e ha registrato il nuovo record sia nel libero con 176,52 punti che nel totale con 261,23, guadagnando il settimo titolo europeo. \u00c8 diventato cos\u00ec il terzo uomo ad aver ottenuto sette titoli europei e l'unico nella storia moderna di questa disciplina. Lo precedono solo due pattinatori che hanno fatto parte della storia pi\u00f9 vecchia di questo sport: lo svedese Ulrich Salchow (nove titoli europei fra il 1898 ed il 1913) e l'austriaco Karl Sch\u00e4fer (otto fra il 1929 ed il 1936).\nFiniti gli europei, ha detto che non pensava di gareggiare ancora dopo il 2010, ma di essersi reso conto di sentire la mancanza della competizione.\nIl 23 febbraio 2012, in Germania, ha subito un'operazione al ginocchio sinistro per risolvere un problema al menisco e riparare una cartilagine. A febbraio, Plju\u0161\u010denko ha anche reso noto di soffrire di ernia del disco. \u00c8 stato deciso, per\u00f2, che non sarebbero stati necessari interventi chirurgici alla schiena. Mi\u0161in ha in ogni caso chiarito che il suo allievo era in generale in buona salute e in seguito ha comunicato che l'intervento di febbraio era stato un totale successo.\nStagione 2012-2013.\nAd aprile e luglio 2012 Plju\u0161\u010denko ha lavorato con il coreografo italiano Pasquale Camerlengo su un nuovo programma corto che avrebbe dovuto presentare nella stagione 2012-2013. Ma ha in seguito annunciato di voler riutilizzare il programma della stagione precedente, pattinato soltanto in due occasioni, per tenere nascosto il nuovo programma fino alla stagione olimpica. A giugno 2012 ha lavorato con il coreografo giapponese Kenji Miyamoto sul programma libero.\nLa prima competizione della stagione \u00e8 stata la gara a squadre Japan Open organizzata dalla federazione nipponica. Plju\u0161\u010denko ha commesso alcuni errori, fra cui una caduta sull'Axel, dovuta, secondo il suo allenatore, all'assenza prolungata dalle competizioni. \u00c8 per\u00f2 riuscito, per la prima volta dal 2005, ad eseguire correttamente due salti quadrupli in un unico programma. Ha ottenuto il quarto posto come singolo, ma la squadra europea ha vinto la medaglia di bronzo, classificandosi ultima dopo la squadra giapponese e quella del Nord America.\nIl 25 ed il 26 dicembre 2012 ha preso parte ai nazionali russi, tenutisi a So\u010di nell'Iceberg Skating Palace, costruito in previsione delle Olimpiadi di So\u010di 2014. Ha presentato lo stesso corto gi\u00e0 pattinato nella precedente stagione, inserendo gli elementi di salto principalmente nella prima parte della performance. In particolare ha eseguito una combinazione quadruplo toe-loop - doppio toe-loop, un triplo axel ed un triplo lutz e ha concluso la prima sezione della gara in testa alla classifica con 91,68 punti. Il giorno successivo ha presentato un nuovo programma libero con un quadruplo toe-loop, un triplo axel, un altro triplo axel combinato con un doppio toe-loop ed un doppio rittberger, un triplo lutz, un secondo triplo lutz combinato con un doppio toe-loop, un triplo salchow, un triplo rittberger e una sequenza di due doppi axel. Questo gli \u00e8 valso 174,26 punti, per un punteggio totale di 265,94 punti e la conquista del suo decimo titolo nazionale.\nIn un'intervista successiva ai nazionali ha dichiarato di voler competere sia nel campionato continentale di Zagabria che nel mondiale di London, anche se il risultato sarebbe dipeso dalle sue condizioni di salute. Il 24 gennaio 2013 ha preso parte al primo segmento di gara del campionato europeo, nel quale a causa di una caduta sul triplo axel e di un errore nel triplo lutz che gli ha impedito di combinarlo con un altro salto ha ottenuto solo 74,82 punti, un punteggio basso rispetto ai suoi standard. Si \u00e8 classificato sesto, ma al termine della giornata di gara ha annunciato il ritiro dalla competizione. La caduta ha infatti aggravato i suoi problemi alla schiena, nonostante i quali aveva deciso di pattinare.\nAlla fine di gennaio 2013 \u00e8 stato annunciato che non avrebbe partecipato ai mondiali in Canada in quanto il 31 gennaio \u00e8 stato sottoposto ad un intervento alla schiena per sostituire una vertebra deteriorata con una sintetica, il cui esito positivo \u00e8 stato reso noto il 1\u00ba febbraio. Il suo allenatore Mi\u0161in ha comunque dichiarato che nonostante i lunghi tempi di recupero previsti dopo l'operazione, Plushenko avrebbe ripreso ad allenarsi in vista alle Olimpiadi di So\u010di.\nStagione 2013-2014.\nIl 7 novembre 2013 Plju\u0161\u010denko \u00e8 tornato alle competizioni prendendo parte alla ventiduesima edizione della Volvo Open Cup a Riga, in Lettonia. Ha vinto la medaglia d'oro con un totale di 263.25 punti, eseguendo programmi che comprendevano il quadruplo Toe-loop, triplo Axel e combinazione di triplo Axel e quadruplo Toe-loop. Assegnato alla Rostelecom Cup, fu costretto a ritirarsi a causa di un leggero infortunio al ginocchio. Ha preso parte ai campionati russi del 2014, classificandosi primo nel programma corto e secondo nel libero, terminando in seconda posizione nella classifica finale, dietro a Maxim Kovtun. \u00c8 stata la prima volta dal 1998 in cui non ha vinto i campionati nazionali.\nIl 22 gennaio 2014 \u00e8 stato annunciato che avrebbe partecipato ai Giochi Olimpici di So\u010di 2014 (la sua quarta partecipazione alle Olimpiadi). Ha preso parte alla gara a squadre, ottenendo 91.39 punti nel corto, secondo dietro a Yuzuru Hanyu. Nel libero si \u00e8 classificato primo con 168.20 punti, ottenendo un totale di 19 punti per la squadra russa, che ha vinto la medaglia d'oro davanti a quella canadese. L'oro nella gara a squadre di So\u010di 2014 si \u00e8 aggiunto alle medaglie ottenute dall'atleta nelle precedenti edizioni dei Giochi, per un totale di quattro medaglie olimpiche.\nDurante il riscaldamento della competizione dei singoli per\u00f2, mentre stava tentando un salto, si \u00e8 infortunato alla zona lombare e, dopo aver parlato con l'allenatore, ha deciso di ritirarsi. Prima di lasciare il ghiaccio si \u00e8 scusato con il pubblico, che lo ha applaudito pur essendo sconvolto. Poco dopo ha annunciato il suo ritiro dalle competizioni. Poco dopo si \u00e8 saputo che il 2 marzo 2014 sarebbe stato nuovamente operato alla schiena.\nDopo le Olimpiadi di So\u010di 2014.\nPlju\u0161\u010denko si \u00e8 ritirato ufficialmente dalle competizioni nel marzo del 2017. Dall'aprile 2017 \u00e8 diventato allenatore di Adelina Sotnikova, Vladimir Samojlov e Serafima Sachanovi\u010d. Ha aperto un'accademia di pattinaggio artistico chiamata \"Angels of Plju\u0161\u010denko\".\nTraguardi e tecnica di pattinaggio.\nI traguardi tecnici raggiunti da Plju\u0161\u010denko sono numerosi. \u00c8 uno dei pochi uomini in grado di eseguire una trottola Biellmann. Nel 1999, al torneo NHK Trophy, \u00e8 stato il primo al mondo ad eseguire una combinazione quadruplo toe-loop-triplo toe-loop-doppio rittberger ed alla Cup of Russia 2002 \u00e8 stato il primo a completare la combinazione quadruplo toe-loop-triplo toe-loop-triplo rittberger in competizione. Durante l'\"ARD Gala\" del 2005 \u00e8 stato inoltre il primo pattinatore ad eseguire la combinazione triplo toe-loop-triplo toe-loop-triplo rittberger-doppio rittberger. Agli europei, nel suo programma di esibizione, ha completato una combinazione di sei salti, di cui due tripli e quattro doppi. Ai mondiali del 2001 ha eseguito la combinazione quadruplo toe-loop-triplo toe-loop-doppio rittberger-doppio rittberger. In numerose competizioni ha presentato il quadruplo toe-loop e nel 2004, nella Cup of Russia a Samara, un quadruplo salchow.\nPlju\u0161\u010denko \u00e8 inoltre l'unico atleta vivente ad aver vinto 3 medaglie olimpiche nel singolo maschile ed \u00e8 comunque l'unico nella storia moderna della disciplina (Gillis Grafstr\u00f6m ne ha vinte 4 fra il 1920 ed il 1932; Irina Rodnin\u00e0 ne ha conquistate 3 nel pattinaggio di coppia). Successivamente, il record di medaglie olimpiche vinte nel pattinaggio di figura \u00e8 stato battuto da Tessa Virtue e Scott Moir: un totale di 5 medaglie olimpiche in carriera, considerando anche le gare a squadre.\nAll'et\u00e0 di 16 anni, Plju\u0161\u010denko \u00e8 divenuto il pi\u00f9 giovane pattinatore di sempre ad essere premiato dal 6.0 perfetto previsto dal vecchio sistema. Prima che fosse introdotto il nuovo sistema di giudizio, ha ricevuto tale punteggio 75 volte.\nIn totale sotto il precedente sistema di giudizio ha segnato 13 record del mondo nel punteggio: 5 nel corto, 4 nel libero e 4 nel totale.\nCarriera politica.\nNel 2006, Plju\u0161\u010denko si \u00e8 unito al partito politico Russia Giusta e nel marzo 2007 \u00e8 stato eletto nell'assemblea legislativa di San Pietroburgo. Dopo le Olimpiadi del 2010 ha annunciato l'intenzione di lasciare la politica. Nell'aprile 2010 \u00e8 stato aspramente criticato per aver partecipato a solo 11 delle 123 sessioni parlamentari dalla sua elezione. A dicembre 2011 ha annunciato il suo ritiro dalla politica per potersi allenare per le Olimpiadi del 2014. Ha lasciato il partito Russia Giusta e ha detto di non avere intenzione di unirsi a un altro.\nVita privata.\nIl 18 giugno 2005, in una sontuosa cerimonia presso l'Hotel Astoria, Plju\u0161\u010denko ha sposato Marija Ermak, una studentessa di sociologia dell'Universit\u00e0 di San Pietroburgo. Il 15 giugno 2006 \u00e8 nato il primo figlio del pattinatore russo, alla nascita chiamato Kristian Evegenij\u010d Plju\u0161\u010denko ed in seguito Egor Ermak. La coppia si \u00e8 comunque separata non molto tempo dopo, per poi divorziare nel febbraio 2008.\nNell'agosto 2009 Plju\u0161\u010denko ha annunciato di stare per sposare Jana Rudkovskaja, produttrice musicale di Dima Bilan e gi\u00e0 madre di due bambini da un precedente matrimonio. I due si sono sposati il 12 settembre 2009.\nNel 2011 Plju\u0161\u010denko ha detto di essere interessato a diventare un allenatore una volta terminata la sua carriera agonistica e di voler aprire una propria scuola di pattinaggio a San Pietroburgo. Nel 2012 ha per\u00f2 affermato in un'intervista di volersi trasferire in Italia, a Padova, per stabilire l\u00ec la propria attivit\u00e0 di allenatore.\nNel 2012 ha inoltre annunciato di attendere da sua moglie il proprio secondo figlio, un altro maschio, la cui nascita era prevista per gennaio 2013, e di volerlo chiamare Alessandro in onore del calciatore Alessandro Del Piero di cui \u00e8 amico e ammiratore in quanto tifoso della . Il 6 gennaio 2013, il giorno della vigilia del natale ortodosso, \u00e8 nato il secondogenito del pattinatore."}
{"id": "328340", "revid": "256896", "url": "https://it.wikipedia.org/wiki?curid=328340", "title": "Vouli di Ellinon", "text": ""}
{"id": "328341", "revid": "118768378", "url": "https://it.wikipedia.org/wiki?curid=328341", "title": "Chioniti", "text": "Il regno Chionita (o Kidarita, dal nome del suo primo re, Kidara) fu fondato in Afghanistan durante la met\u00e0 del IV secolo da una popolazione proveniente dalla Transoxiana, allora controllata dell'impero Kushan (probabilmente i Kian-yun delle cronache cinesi).\nDalla numismatica del periodo si pu\u00f2 osservare una continuit\u00e0 della monetazione rispetto al periodo kushan, il che significa che i Kidariti si consideravano gli eredi dei Kushan.\nIl regno kidarita fu distrutto nel V secolo dall'invasione degli Eftaliti o Unni Bianchi, e i Chioniti migrarono nel nord dell'India.\nI principali re chioniti:\nSi pu\u00f2 notare che i nomi suggeriscono un'origine indo-iranica dei Kidariti."}
{"id": "328342", "revid": "41986", "url": "https://it.wikipedia.org/wiki?curid=328342", "title": "Kidariti", "text": ""}
{"id": "328357", "revid": "2205737", "url": "https://it.wikipedia.org/wiki?curid=328357", "title": "Off the Wall (album Michael Jackson)", "text": "Off the Wall \u00e8 il quinto album in studio da solista del cantante statunitense Michael Jackson e il primo pubblicato dall'etichetta Epic Records, il 10 agosto 1979.\nGiudicato da molti il suo vero primo album, essendo il disco d'esordio solista della sua et\u00e0 adulta, pubblicato all'et\u00e0 di 21 anni e al quale collabor\u00f2 in qualit\u00e0 di compositore e cantautore, \"Off the Wall\" presenta uno stile pi\u00f9 vario rispetto ai precedenti lavori del cantante sia da solista che con i Jackson 5 dell'era Motown, spaziando dal rhythm and blues alla disco music, al funk e al pop.\nL'album ricevette molte critiche e recensioni positive, in particolar modo verso la performance vocale di Jackson, e valse al cantante il suo primo Grammy Award come cantante solista, per l'interpretazione di \"Don't Stop 'Til You Get Enough\" che ricevette il premio come miglior interpretazione R&amp;B. Grazie a ci\u00f2, Jackson divenne anche il primo artista nella storia della musica ad aver piazzato nella Top 10 della \"Billboard Hot 100\" quattro singoli provenienti dallo stesso album (due dei quali direttamente alla numero uno): \"Don't Stop 'Til You Get Enough\", \"Rock with You\", \"Off the Wall\" e \"She's out of My Life\". All'album va attribuito anche il merito di aver rotto ogni barriera razziale, almeno musicalmente parlando, dato che divenne il primo lavoro di un cantante di colore ad entrare in una classifica di artisti bianchi, contribuendo cos\u00ec alla nascita delle classifiche unificate.\nRecenti recensioni di \"All Music Guide\", \"Blender\" e altri critici musicali hanno continuato a lodare \"Off the Wall\" per la sua importanza nel XXI secolo. Nel 2003, la nota rivista \"Rolling Stone\" l'ha inserito alla posizione numero 68 della sua lista dei 500 migliori album mentre nel 2020 la rivista ha rivisto e corretto la sua lista per renderla pi\u00f9 inclusiva, inserendo \"Off the Wall\" alla posizione numero 36. Sempre nel 2003, il network televisivo VH1 nomin\u00f2 \"Off the Wall\" il 36\u00ba album pi\u00f9 importante di tutti i tempi. Nel 2008, invece, entr\u00f2 nella prestigiosa Grammy Hall of Fame.\nIl 6 ottobre 2001, in occasione dell'anniversario dei 30 anni di carriera solista di Jackson, l'album fu ristampato in una edizione speciale contenente 2 demo inedite e varie interviste a Quincy Jones e a Rod Temperton.\nIl 26 febbraio 2016 usc\u00ec un cofanetto contenente il CD originale rimasterizzato, un nuovo libretto di 15 pagine e il DVD o il Blu-Ray del documentario di Spike Lee intitolato \"Michael Jackson's Journey from Motown to Off the Wall\".\nDescrizione.\nAntefatti.\nDopo una serie di album da solista pubblicati sotto l'etichetta Motown Records tra il 1972 e il 1975, dove Jackson, allora adolescente, non aveva partecipato in nessun modo alla composizione o scrittura delle canzoni, l'artista assieme ai fratelli pass\u00f2 alla nuova etichetta discografica, la Epic Records, che aveva promesso loro maggiore libert\u00e0 artistica. Nel 1976 nell'album \"The Jacksons\", Michael pubblic\u00f2 la prima canzone scritta e composta da lui, intitolata \"Blues Away\". Negli anni seguenti lui e i fratelli pubblicarono sempre pi\u00f9 canzoni scritte da loro. Nel 1978 Michael Jackson recit\u00f2 nella parte dello spaventapasseri nel film-musical \"The Wiz\": fu il suo primo ruolo da attore protagonista e, nonostante il film sar\u00e0 un flop, la sua interpretazione venne lodata dai critici ed ebbe modo di collaborare alla colonna sonora assieme all'amica Diana Ross e al produttore Quincy Jones, conosciuto sul set. Jackson chiese a Jones di aiutarlo a trovare un produttore per il suo primo album da solista per la Epic, e Jones propose se stesso. Nel dicembre 1978 usc\u00ec \"Destiny\", primo album in cui Michael e i fratelli Jackson avevano scritto e composto insieme tutte le tracce, tranne una. Jackson una volta passato alla Epic, aveva solo realizzato album coi fratelli, venendo percepito nuovamente come membro di un gruppo e non come cantante solista; il film \"The Wiz\" e il nuovo album sul quale stava per iniziare a lavorare, erano un chiaro segnale della sua volont\u00e0 di distaccarsi dai fratelli.\nGenesi e produzione.\nL'album fu influenzato dalle atmosfere disco music degli anni precedenti, come dal successo di \"Saturday Night Fever\", del 1977, dai generi jazz, funk, soul, pop e, ovviamente, rhythm and blues, di cui \u00e8 considerato uno degli album simbolo. Il 29 agosto 1978, Jackson festeggi\u00f2 il suo ventesimo compleanno allo Studio 54 di New York e da qui trasse parte dell'ispirazione per le atmosfere dell'album dichiarando:\nInoltre, come dichiarato nella sua autobiografia, \"Moonwalk\" (1988), dopo il successo dell'album dei Jacksons, \"Destiny\", Jackson dichiar\u00f2 che non voleva rimanere ancorato al passato e a quel sound:\nIl 1979 fu segnato dell'arrivo del movimento quasi-razzista \"Disco Sucks\" (la disco fa schifo); l'album \u00e8 stato pubblicato pertanto verso la fine dell'era della disco music ed \u00e8 riuscito a comprendere gran parte di ci\u00f2 che ha reso quello stile cos\u00ec contagioso, ma spingendosi anche oltre. Secondo il produttore Quincy Jones, nonostante le chiare influenze disco, l'idea era quella di distanziare lo stile il pi\u00f9 possibile da quello della musica imperante in quel periodo:\nLa produzione del disco inizi\u00f2 ufficialmente nel dicembre del 1978 agli Allen Zentz Recording Studios e, dopo circa sei mesi di lavoro, si concluse ai Westlake e ai Cherokee Studios per le ultime rifiniture.\nIl titolo originale doveva essere \"Girlfriend\", per approfittare del traino della canzone omonima scritta da Paul Mc Cartney per Jackson, ma venne infine cambiato in \"Off the Wall\" perch\u00e9 si prestava meglio allo stile \"coming of age\" dell'album.\nLe collaborazioni.\n\"Off the Wall\" segn\u00f2 la prima collaborazione con Quincy Jones come produttore (avrebbero ancora collaborato a \"Thriller\" nel 1982 e a \"Bad\" nel 1987), nonch\u00e9 con Paul McCartney, che scrisse per Jackson il pezzo \"Girlfriend\", anche se ne registr\u00f2 una sua versione col gruppo Wings per l'album \"London Town\" nel 1978. I due avrebbero collaborato ancora nel 1982 a \"The Girl Is Mine\" nell'album \"Thriller\" e, nel 1983 a \"Say Say Say\" e \"The Man\" nell'album \"Pipes of Peace\" di McCartney. Un'ulteriore collaborazione fu quella con Stevie Wonder, che scrisse per Jackson il brano \"I Can't Help It\", i due avrebbero lavorato ancora insieme nel 1987 in \"Just Good Friends\" per l'album \"Bad\" di Jackson e in \"Get It\" per l'album \"Characters\" di Wonder.\nParteciparono al disco anche Patti Austin e Carol Bayer Sager in \"It's the Falling in Love\". Tra gli strumentisti presero parte al lavoro in studio Jeff Porcaro dei Toto (batteria), Greg Phillinganes (sintetizzatori) e Paulinho da Costa (percussioni).\nLa copertina e la nuova immagine di Jackson.\nFu posta molta attenzione sulla scelta della foto di copertina e sulla nuova immagine del cantante. Nonostante il recente successo di \"Destiny\" (1978), realizzato coi The Jacksons, che vedeva un Michael Jackson gi\u00e0 adulto e in totale controllo sul suo lavoro, il pubblico generalista aveva ancora in mente l'immagine del Jackson bambino prodigio dei Jackson 5. Uno degli obiettivi principali di \"Off the Wall\" era pertanto quello di presentare il \"nuovo\" Michael Jackson adulto. Fu cos\u00ec che il suo manager di allora, Ron Weisner, in accordo con Quincy Jones, ebbe l'idea del \"Frank Sinatra nero\" e consigli\u00f2 al cantante di indossare lo smoking perch\u00e9, secondo lui, quell'abito rappresentava un \"rito di passaggio\", perch\u00e9 veniva spesso usato ai matrimoni o alle feste di laurea. L'unica idea di Jackson furono i calzini bianchi, che erano gi\u00e0 diventati un suo marchio di fabbrica. Si affidarono allora a Mike Salisbury, un fotografo ed esperto di pubblicit\u00e0. Una prima serie di foto vennero scattate vicino ad un muro al primo piano dell'Osservatorio Griffith al Griffith Park di Los Angeles, ma non convinsero del tutto n\u00e9 il cantante n\u00e9 il suo team. Quella stessa sera, durante un incontro tra il fotografo e Jackson al 7801 di Beverly Boulevard sempre a Los Angeles, in quello che allora era uno studio fotografico, Salisbury usc\u00ec per una boccata d'aria e, non lontano dallo studio, trov\u00f2 un muro che faceva al caso loro, sul retro di una farmacia, al 7771 di Beverly Boulevard. Cos\u00ec chiam\u00f2 Jackson, che si mise in posa, e il fotografo scatt\u00f2 l'iconica foto che sarebbe diventata la copertina ufficiale dell'album.\nIl 6 novembre 1979, proprio mentre l'album iniziava a decollare, Michael Jackson scrisse un messaggio motivazionale a se stesso, ritrovato dopo la sua morte:\nAccoglienza.\nCritica e lascito artistico.\nIl disco ricevette molte recensioni positive, in particolar modo per l'interpretazione vocale di Jackson, ed \u00e8 inoltre ampiamente considerato dalla critica e dalle pubblicazioni musicali pi\u00f9 famose come uno dei pi\u00f9 grandi album di tutti i tempi ed \u00e8 spesso definito come uno dei due \"capolavori\" di Jackson, assieme al suo successivo album, \"Thriller\".\nIl critico di \"Rolling Stone\", Stephen Holden, nella sua prima recensione all'album nel 1979, lo descrisse cos\u00ec: \u00ab\"Off the Wall\" segna il primo passo decisivo di Jackson verso una personalit\u00e0 matura del mondo dello spettacolo [...] Un pop-R&amp;B raffinato e sofisticato; presentato con un taglio decisamente disco, \"Off the Wall\" presenta Michael Jackson come lo Stevie Wonder degli anni Ottanta. [...] Un trionfo per il produttore Quincy Jones cos\u00ec come per Michael Jackson, \"Off the Wall\" rappresenta il glamour disco post-Motown al suo massimo livello\u00bb. La stessa rivista lo descrisse in seguito come \u00abl'album che ha inventato il pop moderno come lo conosciamo oggi\u00bb.\nStephen Thomas Erlewine di AllMusic ha commentato con entusiasmo: \u00ab\"Off the Wall\" [...] \u00e8 stato la sua svolta, l'album che lo ha reso un'artista di talento sorprendente e una stella brillante a pieno titolo. [...] un album visionario, un disco che ha trovato un modo per spalancare la disco in un nuovo mondo in cui il ritmo era innegabile [...] un disco enormemente fresco, che rimane vibrante e vertiginosamente eccitante anni dopo la sua uscita. [...] Questa \u00e8 musica altamente professionale, altamente artigianale e i suoi dettagli sono evidenti, ma l'effetto complessivo non \u00e8 altro che puro piacere.\u00bb dando all'album 5 stellette su 5.\nIl \"The Guardian\", in una retrospettiva per gli oltre 30 anni dell'album, dichiar\u00f2 tramite il critico Tom Ewing che ci\u00f2 che colpiva, pi\u00f9 di 30 anni dopo, era quanto l'album fosse \u00abautodisciplinato\u00bb e \u00abgioiosamente compatto\u00bb. Parlando di \"Don't Stop 'Til You Get Enough\", il critico confronta Jackson ad un supereroe della Marvel: \u00abl'introduzione parlata lo vede lottare come un personaggio dei fumetti Marvel con il potere dentro di lui, per poi rilasciarlo in modo glorioso. In questa fase, non \u00e8 il Peter Pan del pop quanto il suo Peter Parker, un giovane travagliato che impara a usare le sue abilit\u00e0 sbalorditive, e ogni emozione in \"Off the Wall\" sembra essere sentita ed espressa per la prima volta. Quando la voce di Jackson si spezza sulla ballata centrale \"She's Out of My Life\", il disco \u00e8 gi\u00e0 un trionfo\u00bb. Concludendo che, con questo disco, Jackson e il suo mentore Jones \u00abhanno realizzato il grande album coming-of-age del pop\u00bb.\nIn una retrospettiva del 2019, per celebrare i 40 anni dell'album, il critico musicale Andy Healy dichiara che con questo album, e attraverso le registrazioni successive, Michael Jackson \u00abha cambiato per sempre il panorama musicale\u00bb concludendo che \u00abascoltando \"Off The Wall\" ora, 40 anni dopo, \u00e8 facile dimenticare gli ostacoli che Jackson ha dovuto affrontare. Il successo sembra un fatto compiuto. Ma \u00e8 un raro momento della sua carriera in cui ha cercato di mettersi alla prova piuttosto che superare se stesso. C'\u00e8 un vero senso di gioia evidente nella registrazione e in ogni interpretazione. Era al posto dove doveva essere, facendo ci\u00f2 che doveva fare e amando ogni momento di ritrovata libert\u00e0 creativa. \u00c8 il suo album \"niente da perdere ma qualcosa da dimostrare\". Il suo album di maturit\u00e0. \u00c8 il suo primo passo verso un successo senza precedenti\u00bb.\nPremi e riconoscimenti.\nNel 1980 l'album ricevette un Grammy Award alla \"Migliore interpretazione vocale rhythm and blues di un artista maschile\" per \"Don\u2019t Stop \u2018til You Get Enough\". Lo stesso anno ricevette un premio dalla rivista \"Billboard\" come \"Miglior album di musica black\" e tre premi agli American Music Awards come \"Album soul preferito\", \"Artista maschile soul preferito\", a Jackson, e \"Singolo soul preferito\", sempre per \"Don't Stop 'til You Get Enough\".\nNel 1981, per due anni consecutivi e per una delle rare volte nella storia degli American Music Awards, lo stesso disco fu premiato ancora come \"Album soul preferito\" e Jackson come \"Artista maschile soul preferito\". Nel 2008 l'album venne invece inserito nella Grammy Hall of Fame. Nel 2020, l'album \u00e8 stato inserito alla posizione numero 36 della classifica de \"I 500 migliori album secondo Rolling Stone\".\nBrani scartati.\nBrani dalle sessioni di \"Off the Wall\" non inclusi nell'album:\nSuccesso commerciale.\nL'album ha venduto 9 milioni copie nei soli Stati Uniti, e fu l'album che segn\u00f2 la consacrazione dell'artista come solista ottenendo buoni risultati. Il suo successo fu poi battuto dal successivo \"Thriller\", che dar\u00e0 il via a una lunga e fruttuosa carriera individuale, imponendo il cantante nel panorama musicale mondiale come \"re del pop\".\nA seguito della morte dell'artista, il 25 giugno 2009 \"Off the Wall\" rientr\u00f2 ai primi posti nelle classifiche internazionali, in particolare negli Stati Uniti, dove vendette 250.000 copie nella prima settimana dopo il decesso. Il 21 agosto dello stesso anno ricevette l'ottavo Disco di platino dalla RIAA. Il 2 febbraio 2021 l'album \u00e8 stato certificato 9 volte disco di platino."}
{"id": "328360", "revid": "438678", "url": "https://it.wikipedia.org/wiki?curid=328360", "title": "I piccoli maestri (film)", "text": "I piccoli maestri \u00e8 un film del 1997 diretto da Daniele Luchetti e tratto dall'omonimo romanzo di Luigi Meneghello, girato in gran parte sull\u2019Altopiano di Asiago.\nTrama.\nNell'autunno del 1943 alcuni amici, studenti universitari vicentini, decidono a loro modo di opporsi all'invasione nazista dell'Italia e partono per l'altopiano dei Sette Comuni con la voglia di unirsi ad altri gruppi di partigiani. Ben presto per\u00f2 i ragazzi si accorgono di essere tanto bravi sui libri quanto poco bravi a fare la guerra.\nVagano dapprima tra i villaggi, e in seguito si spostano tra i boschi e le montagne dell'Altopiano di Asiago. Si uniranno a loro un operaio, un marinaio, il loro professore antifascista, il capitano Toni Giuriolo, e un giovane sottufficiale degli alpini, Dante. Si accorgeranno presto della difficolt\u00e0 dell'impresa, infatti ogni decisione da prendere, ogni cosa da fare si trasforma in una discussione e le difficolt\u00e0 sono tante.\nNessuno dei ragazzi se la sente o vuole veramente uccidere e si accorgono presto che quella che inizialmente era stata intrapresa come un'avventura idealistica e forse sottovalutata si \u00e8 trasformata in cruda e pericolosa realt\u00e0.\nAl primo rastrellamento serio dei nazisti, il gruppo si divide, con l'inverno si fanno sentire gli stenti, qualcuno viene ucciso. Un secondo rastrellamento invece vede le bande partigiane respingere i nazifascisti.\nMolti dubbi attanagliano il gruppo, si discute di quali azioni sia meglio intraprendere, Gigi e Marietto decidono di andare a Padova e di continuare la loro lotta in citt\u00e0 mentre il resto del gruppo preferisce rimanere in montagna. Nel corso di un fallito attentato ad un gerarca fascista, Marietto viene arrestato. Pochi giorni dopo il Comitato Partigiano decide di tentare la conquista di Padova; accorrono in citt\u00e0 tutte le bande partigiane dei dintorni tra cui quella che Gigi aveva lasciato sulle montagne. La battaglia vede i partigiani avere la meglio sui nazifascisti, cosicch\u00e9 la citt\u00e0 verr\u00e0 liberata prima dell'arrivo degli alleati. Quando Gigi e Simonetta vanno incontro ad una colonna di carri armati inglesi che sta entrando in citt\u00e0, il protagonista non trova niente di meglio da dire che: \"Non sarete mica tedeschi?\".\nIl film si chiude con Gigi e Marietto (torturato in prigione dai fascisti e tornato libero dopo la vittoria partigiana) che riflettono amaramente sull'irripetibilit\u00e0 di quella loro stagione cos\u00ec intensa e piena di gioia e sofferenze."}
{"id": "328361", "revid": "29035", "url": "https://it.wikipedia.org/wiki?curid=328361", "title": "Felis concolor", "text": ""}
{"id": "328363", "revid": "304380", "url": "https://it.wikipedia.org/wiki?curid=328363", "title": "Coguaro", "text": ""}
{"id": "328364", "revid": "453768", "url": "https://it.wikipedia.org/wiki?curid=328364", "title": "Amaro Lucano", "text": "L'Amaro Lucano \u00e8 un liquore dolce amaro a base di erbe prodotto dalla Amaro Lucano S.p.A. a Pisticci Scalo, in provincia di Matera. \nIl motto dell'azienda, che appare nell'etichetta iscritto in una banda tenuta da un'aquila, \u00e8 \"Lavoro e Onest\u00e0\".\nStoria.\nL'invenzione dell'amaro risale al 1894 ad opera di Pasquale Vena, proprietario dell'omonimo biscottificio nel paese di Pisticci e pasticciere che produceva l'amaro mescolando diverse erbe officinali.\nNel 1900, l'Amaro Lucano ottenne notoriet\u00e0 a livello nazionale, da quando i Vena divennero fornitori ufficiali della reale Casa Savoia, il cui stemma appare sull'etichetta.\nL'azienda pass\u00f2 di mano nel 1937, alla morte del fondatore, ai figli Leonardo e Giuseppe Carmine Vena.. Dopo il blocco della produzione durante la seconda guerra mondiale a causa della carenza di materie prime, negli anni '50 l'azienda divent\u00f2 una realt\u00e0 industriale, raggiungendo una produzione di 117.000 litri. Nel 1965 viene aperto un nuovo stabilimento nella frazione di Pisticci Scalo.\nNegli anni settanta, l'azienda lanci\u00f2 sul mercato altri prodotti sotto il nome di \"Lucano\" come le variet\u00e0 al sambuca, limoncello e caff\u00e8, oltre a produrre cioccolatini a base di liquore.\nRiconoscimenti.\nNel 2014 l'Amaro Lucano ha ottenuto una medaglia d'oro al San Francisco World Spirits Competition, tre stelle al Superior Taste Award e una medaglia d'argento (medaglia d'oro per il Caff\u00e8 Lucano) al Concours Mondial de Bruxelles.\nCaratteristiche.\nL'amaro \u00e8 un'infusione idroalcolica a base di erbe officinali e zucchero. Si presenta di colore caramello bruno, dal gusto dolce/amaro, con attualmente gradazione alcolica del 28%. Fino qualche anno fa la sua gradazione era di 30%. La ricetta completa con l'elenco di tutte le erbe e le dosi esatte rimane ancora segreta e la preparazione nella sua fase ultima \u00e8 eseguita a porte chiuse dai membri della famiglia che portano avanti l'azienda.\nDegustazione.\nIl liquore \u00e8 utilizzato principalmente come digestivo, si pu\u00f2 bere liscio, con ghiaccio o con una scorza di arancia. \u00c8 altres\u00ec indicato come base per cocktail.\nNella cultura di massa.\nLo spot dell'Amaro Lucano venne parodiato nella trasmissione \"Convenscion\" dal comico Rocco Barbaro."}
{"id": "328368", "revid": "287204", "url": "https://it.wikipedia.org/wiki?curid=328368", "title": "Lepomis gibbosus", "text": "Il persico sole (Lepomis gibbosus), conosciuto anche come pesce sole, gobbetto o gobbo, \u00e8 un pesce d'acqua dolce, appartenente alla famiglia Centrarchidae.\nDistribuzione e habitat.\n\u00c8 stato importato dagli Stati Uniti con successo in Italia a partire dal 1887. Qui ha trovato numerosi ambienti idonei alla sua naturalizzazione ed \u00e8 divenuto una specie invasiva. La sua presenza \u00e8 ormai generalizzata. \u00c8 molto facile ad esempio avvistarlo in diversi fiumi d'Italia quali il Po, il Tevere e l'Arno, cos\u00ec come in grandi laghi quali il Lago di Bracciano, lago Trasimeno. Frequenta soprattutto rive basse, sabbiose e fangose, ama le acque lente dei fiumi di pianura e dei canali.\nIl persico sole in inverno, quando la temperatura dell'acqua \u00e8 inferiore a 12 \u00b0C, si sposta verso le acque profonde dove rimane in stato di quasi ibernazione. Nel resto dell'anno invece resta vicino a riva, spesso a pelo d'acqua.\nDescrizione.\nIl corpo \u00e8 alto e tondeggiante, con muso prominente. Le pinne dorsale e ventrale hanno i primi raggi molto sviluppati. La sua livrea \u00e8 molto colorata e presenta una colorazione di fondo verde bronzea metallica, con pinne gialle screziate di bruno rosso, testa verde-azzurra con strisce azzurro vivo e bianco. Un grosso ocello orlato di rosso \u00e8 posizionato dietro l'opercolo branchiale. Il ventre \u00e8 pi\u00f9 chiaro. La femmina ha la colorazione meno vivace, mentre i piccoli hanno minute macchie rosse e azzurre.\nLa sua lunghezza va dai 10 cm (in acque in cui \u00e8 molto diffuso) ai 25 cm e ai 3 hg di peso nei luoghi dove invece \u00e8 pi\u00f9 raro. .\nRiproduzione.\nL'accoppiamento (mediante fecondazione esterna) e la deposizione delle uova avvengono tra maggio e giugno. Il maschio dominante custodisce le uova, deposte in una buca sul fondo e, dopo la schiusa i piccoli, per alcuni giorni.\nEsistono vari tipi di maschi: il dominante, che costruisce il nido, attira le femmine e custodisce le uova, l'incursore entra furtivamente nel nido e feconda alcune uova e il satellite che imita la femmina si avvicina al nido, dando al maschio l'idea di voler deporre altre uova, e feconda a sua volta le uova.\nAlimentazione.\nIl Persico sole si nutre prevalentemente di invertebrati, che scova tra la vegetazione e di piccoli pesci.\nPesca.\nEssendo nonostante le esigue dimensioni un vorace predatore, abbocca molto facilmente agli ami e interessa come preda soprattutto i partecipanti alle gare di pesca. Le carni sono buone, ma ricchissime di lische, per giunta molto dure, per cui solo gli esemplari pi\u00f9 grandi vengono consumati, previo sfilettamento. Anche gli individui molto piccoli possono essere consumati se fritti o in frittelle.\nAcquariofilia.\nLa sua accentuata colorazione ha fatto s\u00ec che il Persico sole conosca un discreto successo anche come pesce ornamentale in acquari d'acque fredde, dove \u00e8 abbastanza facile che avvenga la riproduzione.\nParticolare interesse a questo proposito hanno quegli esemplari prelevati da zone isolate dove lo scambio di genetica \u00e8 praticamente assente e gli esemplari presenti sono affetti da una forma di nanismo che difficilmente permette loro di raggiungere dimensioni superiori ai 12 cm, a differenza degli esemplari dei bacini maggiori dove sono abbastanza comuni esemplari di taglie superiori ai 20 cm.\nRaramente venduto in alcuni negozi di acquari, sarebbe meglio prelevarlo in natura con ami privati dell'ardiglione, o con retini, in modo da essere certi che l'esemplare pescato faccia parte di quegli esemplari che tendono a crescere di meno.\nFatto ci\u00f2 si pu\u00f2 allestire una vasca di almeno 120 litri per 3 esemplari, meglio un 200 litri per 5. Si abitua rapidamente alla cattivit\u00e0 vista la sua predisposizione ad assaggiare qualsiasi tipo di cibo. \u00c8 un pesce onnivoro e potr\u00e0 essere alimentato con un buon mangime base; la sua dieta deve inoltre essere integrata con mangime congelato per pesci d'acquario e pezzetti di lombrico.\nLa riproduzione avviene pi\u00f9 facilmente a patto che la temperatura della vasca raggiunga almeno i 12\u00a0\u00b0C o anche meno, in modo da simulare la stagione invernale. Con l'aumento delle temperature e una maggiore somministrazione di cibo congelato (chironomus e artemia salina) i pesci vengono stimolati alla riproduzione. Il maschio costruisce un nido - la caratteristica \"piazzola\" - dove la femmina depone le uova in seguito a un rituale di corteggiamento. Le uova vengono continuamente difese e ossigenate con costanti movimenti della coda dal maschio, che scaccia qualsiasi intruso dalla zona, femmina compresa.\nVisto il loro carattere talvolta territoriale \u00e8 consigliabile allevarlo in vasche monospecifiche dove si instaurer\u00e0 una gerarchia ben precisa con un esemplare che domina sugli altri. Viste le sue esigenze di temperatura \u00e8 una vera e propria tortura introdurlo in acquari tropicali dove morir\u00e0 precocemente. L'aspettativa di vita massima di un persico sole si attesta sui 12 anni."}
{"id": "328370", "revid": "466539", "url": "https://it.wikipedia.org/wiki?curid=328370", "title": "Golden Globe 1944", "text": "Non ci furono nomination ma vennero direttamente designati i vincitori.\nI vincitori del Premio Golden Globe nel 1944 in ordine per categoria sono:"}
{"id": "328376", "revid": "1573940", "url": "https://it.wikipedia.org/wiki?curid=328376", "title": "Scardinius erythrophthalmus", "text": "La scardola europea (Scardinius erythrophthalmus ) \u00e8 un pesce d'acqua dolce appartenente alla famiglia Cyprinidae.\nDescrizione.\nLa forma del corpo \u00e8 tipica di quella della famiglia Cyprinidae: compresso ai fianchi, con dorso piuttosto alto e ventre pronunciato in et\u00e0 adulta. I giovani sono pi\u00f9 filiformi.La scardola presenta grosse scaglie dai magnifici riflessi argentei, cos\u00ec appunto come la sua livrea, che vede anche dorso e fianchi dai riflessi dorati, mentre il ventre \u00e8 quasi bianco. Le pinne pelviche, anale e caudale sono talvolta rosse, altrimenti verde-grigiastre.Supera una lunghezza di 50\u00a0cm e i 2,5 kg di peso, con un'aspettativa di vita di oltre 18 anni.\nBiologia.\nRiproduzione.\nLa deposizione avviene tra maggio e luglio: le uova, piccole e opaline, sono deposte tra le piante acquatiche, alle quali si attaccano tramite un muco adesivo.\nAlimentazione.\nLa scardola ha dieta onnivora, si ciba di insetti, pesci, crostacei, zooplancton e detriti vegetali.\nPredatori.\n\u00c8 preda abituale di lucci, lucioperca, siluri, cos\u00ec come di tutti i pesci predatori che ne condividono l'habitat.\n\u00c8 preda abituale del cormorano, con notevole rarefazione laddove la presenza di questi uccelli ittiofagi \u00e8 numerosa.\nDistribuzione e habitat.\n\u00c8 diffusa nelle acque dolci dell'Europa e dell'Asia occidentale. Vista la sua rapidissima riproduzione e la sua resistenza anche ad acque inquinate e poco ossigenate, la si considera infestante e potenzialmente pericolosa per l'ecosistema.\nIn Italia \u00e8 presente sull'intero territorio ed \u00e8 frequentissima nei medi e grandi laghi del Nord (Pusiano, Garda, Maggiore e Iseo) e del centro (Bolsena).\nSubisce la competizione di \"Pseudorasbora parva\" e di \"Rutilus rutilus,\" con contrazione rapida delle popolazioni in seguito alla comparsa di queste specie alloctone.\nAbita acque calme (laghi, stagni) e fiumi a corrente lenta, con generosa presenza di piante acquatiche tra cui si riproduce.\nTassonomia.\nAlcuni autori riconoscono come specie a s\u00e9 stante \"Scardinius scardafa\" ), endemica dell'Italia centro-meridionale. Questa specie \u00e8 riconosciuta solo da una minoranza di ittiologi e sarebbe quasi estinta, sopravvivendo solo in alcuni bacini lacustri del centro Italia.\nPesca.\nDato che abbocca voracemente a qualsiasi esca animale le venga presentata, \u00e8 un pesce apprezzato soprattutto da bambini alle prime armi e da garisti, mentre \u00e8 piuttosto detestato da tutti gli altri in quanto spesso rende impossibile la pesca a prede pi\u00f9 pregiate.\nLe sue carni sono insipide e liscosissime, pertanto il suo interesse commerciale \u00e8 considerato nullo, salvo che sul lago d'Iseo, dove i grossi esemplari di scardola sono salati e pressati in barili. Esemplari di piccole dimensioni, una volta puliti, aperti a libro e diliscati, si prestano al consumo impanati e fritti; i filetti dei grossi esemplari, una volta macinati molto finemente, possono sostituire la carne nella preparazione di polpette.\nChiaramente la salubrit\u00e0 e la qualit\u00e0 delle carni variano a seconda dell'habitat dell'animale. Tendenzialmente esse possono essere associate ad un sapore erboso viste le abitudini stazionarie e alimentari assimilabili a quelle della carpa o della breme."}
{"id": "328378", "revid": "125671329", "url": "https://it.wikipedia.org/wiki?curid=328378", "title": "Holding", "text": "Una holding o capogruppo, in italiano societ\u00e0 controllante, abbreviazione dell'inglese holding company, \u00e8 una societ\u00e0 finanziaria che possiede azioni o quote di altre imprese.\nTipi di capogruppo.\nEsistono diversi tipi di holding. Quelle pi\u00f9 comuni sono le seguenti:\nHolding finanziaria.\nLa holding finanziaria (anche detta \"holding pura\") \u00e8 una holding che non svolge attivit\u00e0 di produzione o scambio di beni o servizi (eventualmente svolgono tale attivit\u00e0 di produzione o scambio le societ\u00e0 partecipate o possedute dalla holding finanziaria). Esempi di holding finanziarie sono la Exor (la holding che controlla Fiat Chrysler Automobiles) e la Berkshire Hathaway. Quest'ultima ha partecipazioni in The Coca-Cola Company (8,3%), Moody\u2019s Corporation (17,2%), American Express (12,1%), Burlington Northern Santa Fe Corporation (17,2%) e The Washington Post Company (18,1%).\nHolding operativa.\nLa holding operativa (anche detta \"holding mista\") \u00e8 una holding che svolge attivit\u00e0 di produzione o scambio di beni o servizi. La holding operativa \u00e8 quindi antitetica alla holding finanziaria (una societ\u00e0 non pu\u00f2 essere contemporaneamente sia una holding finanziaria che una holding operativa). Un esempio di holding operativa \u00e8 Mediobanca: oltre a possedere quote di Assicurazioni Generali (14,09%) e RCS (13,94%), eroga servizi finanziari alle imprese.\nHolding capogruppo.\nLa holding capogruppo (anche detta \"societ\u00e0 capogruppo\" o semplicemente \"capogruppo\") \u00e8 una holding che possiede azioni o quote di altre societ\u00e0 in quantit\u00e0 sufficiente per esercitare un'influenza dominante sulla loro amministrazione. La holding capogruppo pu\u00f2 essere una holding operativa o una holding finanziaria a seconda che svolga o non svolga attivit\u00e0 di produzione o scambio di beni o servizi.\nUn esempio che pu\u00f2 portare alla creazione di una holding capogruppo \u00e8 il seguente. Un'azienda che presenta una struttura divisionale (ovvero presenta delle divisioni al suo interno) per output prodotto, pu\u00f2 espandersi a tal punto da dover creare delle aziende tra loro separate per ogni output prodotto. A questo punto viene creata una holding che controlli tutte le altre societ\u00e0 (giuridicamente autonome) attraverso la maggioranza azionaria. Il vantaggio di una holding capogruppo \u00e8 il frazionamento del rischio tra le societ\u00e0 e la possibilit\u00e0 di attuare finanziamenti elevatissimi attraverso partecipazioni a cascata.\nHolding gestoria.\nLa holding gestoria \u00e8 una holding che gestisce societ\u00e0 che hanno business con interdipendenze strategiche. Quindi tende sempre a ricercare sinergie tra i business. Anche la holding gestoria pu\u00f2 essere una holding operativa o una holding finanziaria a seconda che svolga o non svolga attivit\u00e0 di produzione o scambio di beni o servizi. Un esempio di holding gestoria \u00e8 la Fiat Chrysler Automobiles che controlla il 100% delle societ\u00e0 del settore \"automotive\" FCA Italy, FCA US e Maserati.\nHolding di famiglia.\nLa holding di famiglia \u00e8 una holding controllata da componenti di una stessa famiglia. La holding di famiglia \u00e8 molto diffusa in Italia, paese dove la holding di famiglia assume prevalentemente la forma giuridica della societ\u00e0 in accomandita per azioni o della societ\u00e0 a responsabilit\u00e0 limitata. Tra le pi\u00f9 note holding di famiglia quotate alla Borsa di Milano ci sono:\nSubholding.\nLa subholding \u00e8 una societ\u00e0 holding che si interpone tra una capogruppo (sopra) e societ\u00e0 operative (sotto) accomunate dall'essere operanti in business comuni (settore). Tipicamente, \u00e8 una holding finanziaria. Il termine \u00e8 utilizzato a volte al posto di holding gestoria (o holding settoriale).\nIn Italia, esempi di subholding sono Sintonia spa e Busitalia.\nSociet\u00e0 consociate.\nLe societ\u00e0 che hanno azioni o quote la cui propriet\u00e0 \u00e8 detenuta dalla medesima holding sono dette \"consociate\". In particolare, se la partecipazione societaria nella consociata \u00e8 significativa ma non sufficiente a controllarne l'amministrazione, la consociata \u00e8 chiamata, pi\u00f9 specificamente, \"collegata\". Se invece la partecipazione societaria nella consociata \u00e8 sufficiente a controllarne l'amministrazione, la consociata \u00e8 chiamata, pi\u00f9 specificatamente, \"controllata\"."}
{"id": "328379", "revid": "228587", "url": "https://it.wikipedia.org/wiki?curid=328379", "title": "Friborgo", "text": ""}
{"id": "328382", "revid": "287204", "url": "https://it.wikipedia.org/wiki?curid=328382", "title": "Alcal\u00e0 del J\u00f9car", "text": ""}
{"id": "328383", "revid": "287204", "url": "https://it.wikipedia.org/wiki?curid=328383", "title": "Carcel\u00e8n", "text": ""}
{"id": "328384", "revid": "1573940", "url": "https://it.wikipedia.org/wiki?curid=328384", "title": "Ctenopharyngodon idella", "text": "La carpa erbivora (Ctenopharyngodon idella ()), conosciuta anche come amur, \u00e8 un pesce osseo d'acqua dolce appartenente alla famiglia dei ciprinidi. \u00c8 l'unica specie del genere Ctenopharyngodon .\nDistribuzione e habitat.\nOriginaria dei grandi fiumi dell'Asia Orientale, fra lo Chang Jiang e l'Amur, da cui prende il nome volgare. Introdotta in Italia nel secolo scorso, \u00e8 presente soprattutto nei grandi bacini fluviali del Nord e del Centro (specialmente nel Po e nell'Arno), dove \u00e8 stata immessa per la pesca sportiva.\nDescrizione.\nLa bocca terminale \u00e8 ampia, obliqua e priva di barbigli. Il corpo allungato e affusolato ha sezione pressoch\u00e9 cilindrica ed \u00e8 leggermente compresso solo nella porzione caudale. Sulla linea laterale si contano 40-42 squame. La pinna dorsale presenta 8- 10 raggi molli e la pinna anale \u00e8 posta pi\u00f9 vicino alla coda rispetto alla maggior parte dei ciprinidi.\nIl colore \u00e8 bruno verdastro fino a verde oliva su dorso e fianchi, bianco sul ventre.\nPu\u00f2 raggiungere i 40\u00a0kg ed i 120\u00a0cm di lunghezza.\nAlimentazione.\nQuesto pesce si nutre di alghe ed altre piante infestanti acquatiche per cui viene spesso usato per combattere le crescite algali incontrollate conseguenti all'eutrofizzazione negli ambienti d'acqua dolce.\nRiproduzione.\nQuesta specie depone uova pelagiche ma questo avviene solo molto raramente in Europa. La riproduzione avviene molto tardi, ad un'et\u00e0 di 8-10 anni, in grandi fiumi con acque abbondanti ed ossigenate, di solito durante periodi di piena. Fino a poco tempo fa si credeva che le popolazioni europee non fossero in grado di riprodursi, ora invece si hanno le prove che non sono in grado di riprodursi in lago, ma grazie alle piene primaverili dei fiumi riescono a portare a termine la frega e spandere le uova pelagiche, studi son stati portati avanti da Universit\u00e0 di Ferrara.\nPesca.\nQuesta specie \u00e8 insidiata con tecniche molto simili a quelle usate per la carpa.\nEsemplari di grandi o enormi dimensioni non sono rari e per questo \u00e8 un pesce apprezzato dai pescatori sportivi anche per la loro straordinaria combattivit\u00e0. Le carni non sono particolarmente apprezzate perch\u00e9 liscose, simili a quelle del cavedano.\nSpecie affini.\n\"Mylopharyngodon piceus\" \u00e8 molto simile ma si pu\u00f2 distinguere per il colore molto scuro (bruno, verde o bluastro) e per il corpo leggermente compresso sui lati. Le dimensioni possono raggiungere i 180\u00a0cm per 60\u00a0kg. Si nutre soprattutto di molluschi bivalvi ed \u00e8 stata spesso usata per il controllo biologico di \"Dreissena polymorpha\". Anch'esso non riesce a riprodursi nelle acque europee; i caratteri biologici sono simili a quelli di \"Ctenopharyngodon idella\". L'areale d'origine \u00e8 simile a quello dell'amur ma sembra che non sia mai stato introdotto in Italia. Attualmente pare che si incontri solo in Russia."}
{"id": "328385", "revid": "599013", "url": "https://it.wikipedia.org/wiki?curid=328385", "title": "Casas de Juan N\u00f9nez", "text": ""}
{"id": "328387", "revid": "287204", "url": "https://it.wikipedia.org/wiki?curid=328387", "title": "Casas de Lazaro", "text": ""}
{"id": "328388", "revid": "599013", "url": "https://it.wikipedia.org/wiki?curid=328388", "title": "Alcal\u00e0 del Jucar", "text": ""}
{"id": "328389", "revid": "492713", "url": "https://it.wikipedia.org/wiki?curid=328389", "title": "LAN party", "text": "Un LAN party \u00e8 un incontro dedicato ai videogiochi, in cui \u00e8 possibile giocare in modalit\u00e0 multiplayer tramite una rete LAN (Local Area Network), tramite cavo ethernet oppure in wireless, nel quale i giocatori, riuniti ognuno con il proprio computer, possono misurare la propria abilit\u00e0.\nLa locuzione LAN party o LAN-party deriva dall'accostamento dell'acronimo di \u201cLocal Area Network\u201d (cio\u00e8 rete locale) e dalla parola \u201cparty\u201d (cio\u00e8 festa) che rappresentano i due aspetti pi\u00f9 significativi di questo tipo di incontri.\nIl primo aspetto evidenzia il fatto che si utilizzano dei computer connessi tra loro e sottolinea, quindi, che il gioco \u00e8 di tipo multiplayer e coinvolge pi\u00f9 persone contemporaneamente.\nIl secondo aspetto, legato alla parola \"party\", rappresenta il fatto che tutti i giocatori si trovano nello stesso luogo (non ognuno a casa sua come accade nei giochi on-line) ed \u00e8 possibile quindi assistere direttamente alle reazioni dell'avversario o del compagno di squadra.\nUn LAN party \u00e8 caratterizzato anzitutto dal numero dei partecipanti, che possono, in casi particolari, arrivare anche a 4000.\nStoria.\nI LAN party comparvero assieme ai primi giochi UNIX singleplayer come Larn, \"Hack\", Rogue, e Hunt the Wumpus che conservavano le tabelle con i punteggi su un server centralizzato. All'epoca, la maggior parte delle persone che giocavano a questi giochi erano studenti universitari che avevano accesso a tali sistemi per motivi di studio.\nUn'altra primitiva incarnazione del gioco in rete fu \"MIDI Maze\". Programmato per l'Atari ST, permetteva di collegare fino a 16 computer (sebbene un tentativo di connetterne pi\u00f9 di 4 causava instabilit\u00e0) connettendo la porta MIDI-OUT di un computer alla porta MIDI-IN del computer successivo formando una sorta di anello. In questo modo si potevano giocare deathmatch attraverso questa precaria rete.\nCon l'uscita di \"Doom\" nel 1993, il gameplay a cui MIDI Maze aveva aperto la strada fu perfezionato permettendo a quattro giocatori sia di collaborare nella campagna singleplayer del gioco che di combattere l'uno contro l'altro nella modalit\u00e0 deathmatch. Il gioco in rete (e di conseguenza i LAN party) esplose.\nLAN party di piccole dimensioni.\nI LAN party pi\u00f9 piccoli sono solitamente formati da gruppi di amici che portano i propri computer a casa di uno dei partecipanti per giocare in multiplayer tra di loro.\nSpesso questo tipo di eventi sono organizzati rapidamente con minima pianificazione e possono avere luogo a qualsiasi ora del giorno o della notte.\nSe il numero di partecipanti \u00e8 limitato, la tendenza \u00e8 quella di giocare mappe (o livelli) piccole e magari si inseriscono nella partita anche dei bot. Qualche volta i giocatori del LAN party si collegano a un server on-line per giocare (spesso nella stessa squadra) contro altri utenti di internet. In questi casi la vicinanza fisica delle persone aiuta a parlare ovvero a passarsi informazioni e indicazioni riguardo alla partita in corso rendendo il lavoro di squadra pi\u00f9 efficace.\nUn piccolo LAN party richiede uno hub o uno switch con abbastanza porte per connettere tutti i giocatori, una giusta quantit\u00e0 di corrente e tavoli sufficientemente ampi dove sistemare tutti i computer garantendo una buona aerazione; spesso, dato il protrarsi dell'attivit\u00e0 per ore, si consumano anche cibo e bevande le quali possono essere offerte da chi ospita il LAN o portate da casa dai partecipanti stessi.\nA seconda del luogo, del numero di giocatori e del grado di improvvisazione con cui si \u00e8 originato il LAN party, possono essere utilizzati cavi di rete per connettere i computer oppure connessioni wireless, le quali sono pi\u00f9 comode, ma possono dare problemi di lag.\nL'improvvisazione di un LAN party di piccole dimensioni, al giorno d'oggi \u00e8 molto frequente nel mondo giovanile, facilitata anche dal fatto che sempre pi\u00f9 persone possiedono un notebook e possono spostarlo senza problemi ovunque. Pu\u00f2 anche capitare di vedere persone che giocano in LAN in treno.\nLAN party di grandi dimensioni.\nMolti LAN commerciali offrono diversi tornei di giochi di serie come \"Quake\", \"Unreal Tournament, Doom,\" \"Warcraft\", \"Counter-Strike\", \"Call of Duty\" e \"Battlefield\", a volte mettendo in palio premi per i vincitori. I premi possono consistere in materiale hardware come kit per l'overclocking, case, luci, ventole, schede video, perfino computer interi.\nLa durata dell'evento non \u00e8 fissa, molti LAN durano per tutto un weekend, ma ce ne sono anche di pi\u00f9 lunghi o di pi\u00f9 brevi.\nAi grandi LAN party si pu\u00f2 solitamente trovare posto per dormire, lavarsi, cibarsi, luoghi sicuri dove riporre la propria attrezzatura, ascoltare musica a tutto volume. \u00c8 sempre presente del personale dedicato al supporto cos\u00ec come una rete gestita professionalmente che include una veloce connessione a internet. Per quanto riguarda il cibo le possibilit\u00e0 sono le pi\u00f9 disparate. Si va dai bar (interni al luogo dove si svolge il LAN o esterni) alla pizza da asporto, ma anche grandi barbecue oppure la ristorazione \u00e8 affidata ad un servizio di catering.\nI clan, gruppi di giocatori che partecipano sempre a giochi di squadra si servono spesso di queste adunate per incontrarsi dato che, solitamente, quando giocano assieme in internet sono separati da centinaia di chilometri. Il loro obiettivo \u00e8 quello di vincere tornei, di guadagnare posizioni nelle classifiche o di conquistare un posto nelle gaming league nazionali o internazionali come il CPL. Ci sono eventi regolari come Quakecon nei quali i migliori giocatori da tutto il mondo competono tra loro.\nPrima di una gara spesso vengono giocati match di allenamento, in questo modo i concorrenti si fanno un'idea delle capacit\u00e0 degli avversari che dovranno affrontare.\nMolti appassionati di modding e overclocking non aspettano altro che questi eventi per mettere in mostra i loro computer. Alcuni vengono solo per questo e per vedere quelli degli altri.\nAnche se di solito \u00e8 scoraggiato o proibito dagli organizzatori dei LAN, diversi partecipanti colgono l'occasione per infrangere il copyright (spesso scambiandosi copie di software, musica e film). D'altra parte alcuni LAN party supportano tutto ci\u00f2 e mettono a disposizione server p2p.\nCi sono anche altri tipi di eventi dove vengono organizzati LAN temporanei ma che non sono esclusivamente definiti LAN party. Alcuni di questi eventi sono hacker convention (come DEF CON) e demoscene party come Assembly demo party.\nEquipaggiamento.\nL'attrezzatura che solitamente si porta (o si dovrebbe portare) a un LAN party, grande o piccolo che sia, include:\nChi invece ospita un LAN party (in gergo \u00e8 l'host) ha compiti pi\u00f9 gravosi, soprattutto nei grandi LAN, e sono:"}
{"id": "328390", "revid": "121328721", "url": "https://it.wikipedia.org/wiki?curid=328390", "title": "Elettroerosione", "text": "L'elettroerosione \u00e8 una tecnologia di lavorazione in corso di continua evoluzione basata sulla possibilit\u00e0 di modificare la materia mediante scariche elettriche. \u00c8 utilizzabile solo su ottimi conduttori, essenzialmente i metalli.\nLe macchine utensili realizzate per eseguire questo tipo di lavorazione vengono chiamate 'macchine per elettroerosione', o in inglese EDM (\"Electrical Discharge Machining\").\nFu inventata casualmente dai coniugi sovietici Lazarenko nel 1943, durante esperimenti sull'usura dei contatti elettrici: immergendoli in bagno d'olio per diminuirne l'usura dovuta alle scintille, ottennero l'effetto contrario. L'elettroerosione ha subito un forte impulso solo con lo sviluppo dell'elettronica. Per le sue caratteristiche peculiari, oggi \u00e8 una tecnologia di uso comune nell'industria, e addirittura necessaria nella produzione di stampi (in particolare modo per componenti in plastica), dove la presenza di cavit\u00e0 profonde e strette rende difficoltosa e a volte impossibile, la lavorazione con tecniche di fresatura convenzionali.\nNel corso degli anni i processi si divisero tra elettroerosione a tuffo (EDM) ed elettroerosione a filo (WEDM). Entrambe le tecniche sfruttano lo stesso principio applicato diversamente; la prima consiste nell'utilizzo di un negativo (in materiale conduttivo) che viene ripetutamente portato a contatto (nello stesso punto) con la superficie da erodere. Nella seconda invece un filo in materiale conduttivo viene teso attraverso un foro nel materiale, per poi essere mosso lentamente tagliando lo stesso con un approccio simile al taglio della schiuma espansa mediante filo riscaldato. \nRecentemente i processi sono in continua evoluzione sulla base di varianti che tendono a rendere pi\u00f9 performanti e flessibili le lavorazioni. Altri elementi critici risultano le reazioni dovute a imperfezioni di densit\u00e0 del metallo, che provocano rotture, nonch\u00e9 a deboli ma rilevanti varianti di tensione che generano problemi di regolarit\u00e0 delle superfici. \nLa prospettiva di sviluppo della elettroerosione \u00e8 il suo impiego in lavorazioni che, con difficolt\u00e0 e/o costi superiori, vengono realizzate con tecniche diverse ma meno precise. \nCaratteristiche della lavorazione.\nLe principali caratteristiche della lavorazione per elettroerosione sono:\nFunzionamento.\nIl processo consiste nell'avvicinamento dell'utensile da taglio (detto elettrodo) al materiale da lavorare, il tutto all'interno di un \"dielettrico\" liquido. L'utensile viene alimentato con un potenziale negativo rispetto al materiale lavorato. Quando la distanza dell'utensile dal materiale \u00e8 sufficientemente ridotta da rompere il dielettrico e far fluire la corrente attraverso esso, gli elettroni generano un canale di plasma, detto arco, che fonde la superficie del materiale.\nLa scelta del materiale dell'elettrodo rispetto al materiale lavorato e dei parametri elettrici (corrente, tensione, forme d'onda) sono fondamentali per minimizzare l'erosione dell'utensile da taglio (\"usura)\" rispetto al materiale lavorato. L'utensile viene fatto avanzare continuamente al procedere dell'erosione mantenendo sempre una distanza dal materiale lavorato tale da lasciare uno strato sufficiente di dielettrico in cui sospendere il materiale asportato. Il contatto tra i due metalli va evitato perch\u00e9 produrrebbe una saldatura, anzich\u00e9 l'erosione desiderata.\nEccezionalmente pu\u00f2 essere applicata una polarit\u00e0 invertita rispetto a quanto precedentemente detto: ovvero applicare all'elettrodo una polarit\u00e0 negativa rispetto al pezzo. Questo avviene per lavorazioni particolari, come accoppiamenti di semistampi, dove l'erosione viene equiripartita tra i due elementi, o forature tramite elettroerosione, dove l'elettrodo viene totalmente consumato. \nNella lavorazione non vengono creati normali \"trucioli\": i residui della lavorazione (\"sfridi\") assumono l'aspetto di polvere che si disperde nel dielettrico.\nLa presenza di un dielettrico \u00e8 fondamentale per la funzionalit\u00e0 del processo e ha diversi fini:\nIl processo descritto sopra non \u00e8 applicabile senza dispositivi di controllo elettronici. Infatti la sola applicazione della tensione non \u00e8 sufficiente ad asportare il materiale in maniera continuata e causerebbe soltanto la fusione delle superfici. Al fine di controllare tutti i parametri dell'energia applicata i dispositivi di controllo prendono in considerazione diversi fattori quali resistenza e capacit\u00e0 percepiti tra utensile e materiale lavorato. Inoltre questi controllori non applicano una tensione continua bens\u00ec intermittente (ad onda quadra). I momenti di spegnimento dell'arco permettono di rilassare le aree surriscaldate dal plasma asportando il materiale fuso. I parametri controllati includono:\nPrincipio fisico.\nL'elettroerosione lavora sulla capacit\u00e0 termomeccanica delle scariche elettriche di erodere i materiali.\nL'azione erosiva delle scariche si pu\u00f2 dividere in fasi:\nApplicazioni.\nL'elettroerosione si pu\u00f2 dividere in sottotipi a seconda dell'applicazione: \nIl ciclo di lavorazione \u00e8 diviso in due fasi:\nIl filo (immagazzinato in una bobina) viene cambiato di continuo durante la lavorazione, in quanto, essendo sottoposto all'usura delle scariche e allo stress di dilatazione, finirebbe per spezzarsi spesso, interrompendo la lavorazione.\nVengono usati tubi, generalmente di piccolo diametro, in quanto attraverso essi viene pompato del dielettrico necessario per asportare gli sfridi dal fondo della foratura.\nUn esempio d'uso di questo tipo di tecnica \u00e8 quello dell'affilatura di lame con denti di Widia o diamante sinterizzato, materiali di cui la molatura con tecniche abrasive tradizionali \u00e8 difficoltosa e costosa.\nElettrodi.\nUno degli \"attori\" principali della lavorazione per elettroerosione \u00e8 l'elettrodo. Nella lavorazione \"a tuffo\" il risultato della medesima \u00e8 un negativo della forma dell'elettrodo; mentre nella lavorazione \"a filo\", l'elettrodo si comporta come un seghetto, tagliando il pezzo.\nPerch\u00e9 si possa fare una lavorazione utile, \u00e8 necessario ridurre l'usura al minimo. Per far ci\u00f2, oltre al controllo dei parametri elettrici, \u00e8 necessario partire da una corretta scelta del materiale dell'elettrodo.\nMateriale per elettrodi EDM.\nPer la lavorazione \"a tuffo\" il materiale deve:\nGli ultimi due aspetti sono particolarmente importanti nella lavorazione a tuffo in quanto la lavorazione che si vuole ottenere richiede la realizzazione di una sua esatta copia-elettrodo in negativo. In casi estremi, con realizzazioni di stampi per plance o scocche plastiche, potrebbe essere necessario realizzare elettrodi sagomati e/o alettati di centinaia di chili.\nL'esperienza ha portato alla diffusione di due tipi di materiale: la grafite e il rame.\nLa grafite resiste bene alle scariche per via dell'alto punto di fusione, \u00e8 relativamente facile da lavorare e costa poco. Di contro la grafite durante la lavorazione di parti sottili (alette, nervature, ecc..) tende a scheggiarsi e gli spigoli tendono ad arrotondarsi, inoltre le scariche tendono a rovinarne la superficie, impedendo di realizzare superfici ben finite, cio\u00e8 con bassa rugosit\u00e0. Inoltre la lavorazione della grafite genera un pulviscolo che, se non viene opportunamente schermato e abbattuto, pu\u00f2 insinuarsi negli organi in movimento della macchina utensile, in genere nelle guide, e causarne il rapido deterioramento.\nLe nuove grafiti a bassa porosit\u00e0 (grafite fine) hanno ampliato notevolmente il campo di applicazione degli elettrodi in grafite, diventando competitive con il rame anche per lavori di precisione e bassa rugosit\u00e0 grazie a facilit\u00e0 di costruzione degli elettrodi, minor deformazione termica durante l'erosione, maggiore asportazione.\nAnche il rame resiste abbastanza bene alle scariche perch\u00e9 la sua alta conducibilit\u00e0 termica tende a dissipare il calore delle scariche. Si pu\u00f2 lavorare molto facilmente, permettendo di realizzare particolari estremamente fini, e le scariche rovinano poco la sua superficie, permettendo lavorazioni particolarmente rifinite, in qualche caso sino alla lucidatura. Di contro, il rame non resiste altrettanto bene alle alte correnti di scarica tipiche della lavorazione di sgrossatura ed \u00e8 un materiale costoso.\nQuando possibile, si consiglia cos\u00ec di realizzare due elettrodi: un elettrodo di grafite per le lavorazioni di \"sgrossatura\" e un elettrodo in rame per la lavorazione di \"finitura\"."}
{"id": "328391", "revid": "287204", "url": "https://it.wikipedia.org/wiki?curid=328391", "title": "Casas de Juan Nunez", "text": ""}
{"id": "328394", "revid": "120986181", "url": "https://it.wikipedia.org/wiki?curid=328394", "title": "Le fate", "text": "Le fate (Die Feen) \u00e8 la prima opera completa di Richard Wagner. Stilisticamente si colloca nel filone dell'opera romantica tedesca e risente fortemente dell'influenza dei modelli del giovane Wagner, Carl Maria von Weber e Heinrich Marschner.\nSebbene sia stata scritta nel 1833, quando Wagner aveva 20 anni, la prima rappresentazione assoluta, diretta da Franz Fischer e preparata dal giovane Richard Strauss, ebbe luogo solo dopo la morte del compositore (avvenuta il 13 febbraio 1883), il 29 giugno 1888 all'Hof- und Nationaltheater di Monaco. Lo stesso Wagner, infatti, considerava \"Le fate\" un malriuscito esperimento giovanile e, come per \"Il divieto d'amare\", non includeva quest'ultima nel \"corpus\" di opere degne di essere portate in scena a Bayreuth. L'esecuzione fu un successo. L'opera venne rappresentata anche in altri teatri, ma alla fine non riusc\u00ec a entrare in repertorio. Oggi questo lavoro \u00e8 quasi dimenticato e viene rappresentato solo raramente.\nLa genesi.\n\"Le fate\" \u00e8 gi\u00e0 il quarto lavoro teatrale di Wagner. Del suo lavoro di debutto per\u00f2, la \"grande tragedia\" \"Leutbald\", Wagner complet\u00f2 solamente il testo, mentre probabilmente non ne inizi\u00f2 mai la composizione. Della sua seconda opera, \"un'opera pastorale\", non \u00e8 rimasto nemmeno il titolo. L'opera \"d'orrore\" \"Le nozze\" venne interrotta da Wagner tra il 1832 e il '34, dopo che la sorella Rosalie, la principale finanziatrice e matriarca della famiglia, trov\u00f2 la trama ripugnante. Nel 1833 venne eseguita la prima composizione drammatica di Wagner, un'aria che egli scrisse per l'opera \"Il vampiro\" di Marschner.\nAll'inizio del 1833 si dedica alle \"Fate\". Il soggetto di quest'opera deriva da \"La donna serpente\" (1763) e \"Il corvo\" (1762) di Carlo Gozzi. Alcuni personaggi di \"Le nozze\" si ritrovano anche nelle \"Fate\", per esempio Ada e Arindal, che anche qui sono una coppia, in questo caso per\u00f2 da anni felicemente sposata. Wagner concluse la partitura nel gennaio del 1834. Il tentativo di rappresentare l'opera a Lipsia fall\u00ec nonostante le buone conoscenze di Wagner nell'ambiente editoriale e culturale (la sorella Luise era sposata dal 1828 con l'editore Friedrich Arnold Brockhaus, curatore dell'enciclopedia eponima, mentre la sorella Rosalie era una nota attrice del teatro di Lipsia). Dopo che i sovrintendenti, pur avendo promesso di rappresentare l'opera nei loro teatri, rimandavano continuamente la data della prima, nell'autunno del 1835 Wagner distolse definitivamente le sue attenzioni dalla sua creazione. Da questo momento in poi \"Le fate\" non gioca pi\u00f9 alcun ruolo nella vita del compositore.\nA Natale del 1865 Wagner don\u00f2 al suo mecenate, il re Luigi II di Baviera, la partitura originale dell'opera. Nel 1939 questa partitura, insieme a quelle de \"Il divieto d'amare\", \"Rienzi\", \"L'oro del Reno\" e \"La Valchiria\", venne regalata ad Adolf Hitler in occasione del suo 50\u00ba compleanno. Dal 1945 questi manoscritti sono spariti.\nTrama.\nL'opera lirica \"Le fate\" si svolge a Lyon, in Francia\nGli antefatti.\nArindal e il suo servitore Gernot sono a caccia. Avvistano una magnifica cerva, e si lanciano all'inseguimento, senza per\u00f2 riuscire a catturarla; seguendo la cerva, giungono per una via misteriosa nel regno delle fate. L\u00e0, Arindal vede la fata Ada, e i due si innamorano a prima vista l'uno dell'altra. Sfidando la volont\u00e0 del re delle fate, Ada \u00e8 intenzionata a sposare il suo amante. Il re, alla fine, acconsente, ma ad una condizione: per otto anni Arindal non dovr\u00e0 mai chiedere ad Ada chi ella sia. Arindal accetta.\nPassano gli anni, la coppia ha due bambini. Ma Arindal, proprio poco prima della fine del tempo, viene meno al giuramento e rivolge la fatale domanda alla sua sposa. Di conseguenza, Arindal e Gernot vengono cacciati dal regno delle fate e mandati in una landa desolata e selvaggia. Ada allora, decisa a ritrovare il consorte, rinuncia alla propria immortalit\u00e0 e lascia il regno alla ricerca dell'amato.\nAtto I.\nPrima scena: Il giardino delle fate.\nZemina e Farzana sono alla ricerca di Ada, per convincerla a non rinunciare all'immortalit\u00e0: pregano tutte le fate e tutti gli spiriti di aiutarle.\nSeconda scena: Un deserto desolato e roccioso.\nDopo la morte del padre di Arindal, Morald e Gunther si sono avviati, per cercare il figlio smarrito, visto che Tramond \u00e8 minacciato dal re Murold. Incontrano Gernot che racconta loro cosa \u00e8 successo negli otto anni passati. Con l'aiuto del mago Groma vogliono convincere Arindal a tornare a Tramond.\nArindal \u00e8 ancora alla ricerca di Ada (\"Wo find ich dich, wo wird mir Trost\", Dove ti trovo, dov'\u00e8 la mia consolazione) e si imbatte di nuovo in Gernot. Quest'ultimo cerca di farlo uscire dalla sua disperazione, parlando male di Ada e paragonandola alla strega Dilnovaz. Entra in scena in quel momento Gunther, travestito da sacerdote santo (\"O K\u00f6nig du bist \u00fcbel dran, von einem b\u00f6sen Weib umstrickt\", o re tu sei crudelmente circuito da una donna cattiva) e, una volta svelata questa finzione, Morald, camuffato da fantasma del defunto padre di Arindal e dicendo di essere morto dal dispiacere per la vicenda di suo figlio. Proprio in quel momento il re Murold scende sulla Terra devastandola. Soltanto una citt\u00e0 \u00e8 difesa valorosamente da Lora, sorella di Arindal. Quando questi vuole avviarsi verso casa, anche il secondo travestimento \u00e8 svelato, ma Morald lo assicura che tutto ci\u00f2 che ha detto \u00e8 la verit\u00e0 e che lui deve venire subito a casa. Arindal acconsente. Con ansia vuole partire (\"Oh Grausame leb ewig wohl, zum Kampfe zieh ich f\u00fcr mein Vaterland\"), ma improvvisamente lo prende la stanchezza e si distende su una pietra.\nTerza scena: Giardino delle Fate con Palazzo splendente.\nQuando Arindal si sveglia, tutto d'un tratto vede Ada davanti a lui. Grande \u00e8 la sua gioia, ma lei gli rivela che possono rimanere insieme ancora per poco tempo.\nQuando Gernot e i compagni ritornano, non capiscono subito dove si trovano. Poi vedono la bellissima Ada e Gernot racconta loro che lei \u00e8 la moglie di Arindal. Ora diventano pian piano dubbiosi, sul fatto che Arindal sia ancora convinto di tornare a casa.\nAda rassicura Arindal di rivederlo il giorno seguente, tuttavia egli deve giurarle di non maledirla qualsiasi cosa succeda. Dopo il giuramento gli permette di lasciare, insieme ai suoi compagni, il regno delle fate, perch\u00e9 si occupi della giustizia e dell'ordine nella sua patria (\"Auf komm mit uns nach deinem Lande\", Ors\u00f9, vieni con noi verso la tua terra).\nAtto II.\nScena: Atrio di un palazzo nella citt\u00e0 di Arindal.\nAffranti perch\u00e9 destinati alla sconfitta, Lora e gli abitanti di Tramond si radunano davanti al palazzo. L\u00e0 appare un messaggero che annuncia l'imminente arrivo di Arindal e i suoi compagni. Quando questi giungono vedono lo stato miserevole in cui \u00e8 ridotto il loro paese (\"Von Feinden alles voll, kaum noch ein Fu\u00dfbreit geh\u00f6ret uns\", Pieno di nemici, non ci appartiene quasi pi\u00f9 nulla). Ci\u00f2 nonostante Gernot e Drolla festeggiano il ritorno dopo otto anni di Arindal (\"Du bist's! Oh welche Freude!\", Sei tu! Oh quale gioia!). Quando i combattenti ingaggiano battaglia, Arindal rimane indietro. Ada gli appare nella sala del palazzo. (\"Weh mir, so nah die f\u00fcrchterliche Stunde\", Che dolore, cos\u00ec vicina la tremenda ora). Ad un suo gesto appaiono i loro figli che abbracciano Arindal. Improvvisamente Ada glieli strappa e li getta in un abisso infuocato. Nello stesso momento ritornano i guerrieri, messi in fuga che annunciano che tutto \u00e8 perduto e Morald \u00e8 scomparso. Quando arriva il generale Harald e racconta che una donna soldato di nome Ada ha disperso le sue armate ovunque, Arindal maledice sua moglie.\nDopo la rottura del giuramento, si manifesta Ada. Ci\u00f2 che era appena successo era stata in realt\u00e0 solo un'allucinazione: lei ha imprigionato Harald, che lo aveva tradito e annientato i suoi compagni, Morald sta vincendo la battaglia grazie all'appoggio della fata e i bambini tornano e riabbracciano il padre. Ma Ada viene trasformata in statua e cos\u00ec rimarr\u00e0 per cento anni.\nAtto III.\nPrima scena: Sala delle feste.\nMorald e Lora vengono acclamati re e regina. Morald non \u00e8 contento perch\u00e9 Arindal, re legittimo \u00e8 diventato pazzo.\nNella sua pazzia Arindal cerca sua moglie Ada. Il mago Groma, di cui spesso ode la voce, lo esorta a continuare la sua ricerca (\"Auf Arindal, was zauderst du\", Su Arindal, cosa aspetti). A questo punto lui incontra le fate Zemina e Farzana. Loro gli indicano il modo con cui riportare in vita Ada, ma in realt\u00e0 vogliono la sua rovina. (\"Wir leiten gern ihn hin zu ihr, denn uns erfreut sein Untergang\", Lo conduciamo volentieri a lei, perch\u00e9 ci rallegra la sua caduta). Il mago Groma consiglia ad Arindal di seguire le fate ma di portare con s\u00e9 scudo, spada e lira.\nSeconda scena: Il terribile abisso dell'impero sotterraneo.\nLe fate lo conducono nel mondo sotterraneo, dove Arindal deve sostenere due prove contro gli spiriti. Con l'aiuto di Groma, e delle armi vince lo scontro quasi disperato contro questi spiriti e trova la moglie trasformata in statua. Disperato vorrebbe rassegnarsi al destino, perch\u00e9 non pu\u00f2 rompere l'incantesimo ma sente di nuovo la voce di Groma, che gli dice di prendere la lira. Arindal obbedisce e, suonando, riporta in vita Ada. Farzana e Zemina, sconfitte, spariscono.\nTerza scena: Palazzo delle fate, circondato dalle nuvole.\nAd Arindal viene concessa l'immortalit\u00e0 dal re delle fate, per il suo coraggio e le sue azioni eroiche. Potr\u00e0 rimanere per sempre con Ada nel regno delle fate. Ai festeggiamenti per l'incoronazione possono partecipare anche dei mortali: Morald, Lora, Drolla, Gernot e Gunther. Morald e Lora vengono ufficialmente dichiarati da Arindal signori di Tramond (\"Euch beiden geb ich jetzt mein Erdenland\", A voi due, io do ora la mia terra). Arindal viene condotto al trono da Ada tra la grande partecipazione delle fate (\"Ein hohes Los hat er errungen\", Una grande sorte ha conquistato)\nOrganico orchestrale.\nLa partitura di Wagner prevede l'utilizzo di:\nDa suonare internamente:\nPrima italiana.\nLa prima italiana \u00e8 al Teatro Lirico di Cagliari nel 1997 ed ha un notevole successo di critica e di pubblico. Il relativo disco viene premiato dalla rivista \u201cMusica e Dischi\u201d quale miglior disco operistico italiano del 1997\nFonti.\nOrfeo GmbH, M\u00fcnchen; Aufnahme und Textbuch \"Die Feen\" von 1984\nEgon Voss; Nachwort zu Richard Wagners Rienzi; Reclam 5645 von 1983\nKultur Bibliothek; Band II; Opern- und Operettenf\u00fchrer"}
{"id": "328395", "revid": "287204", "url": "https://it.wikipedia.org/wiki?curid=328395", "title": "Casas de L\u00e0zaro", "text": ""}
{"id": "328396", "revid": "281901", "url": "https://it.wikipedia.org/wiki?curid=328396", "title": "Rutilus rubilio", "text": "Rutilus rubilio o Sarmarutilus rubilio, noto comunemente come rovella, \u00e8 un pesce d'acqua dolce, della famiglia dei ciprinidi. \nDistribuzione e habitat.\n\u00c8 una specie endemica dell'area dell'Arno e del Tevere. Si \u00e8 diffusa in tutto il versante peninsulare tirrenico ed \u00e8 stata introdotta in alcuni fiumi e laghi del versante adriatico e in Sicilia nonch\u00e9 in alcune acque della Pianura Padana (fenomeno della transfaunazione).\nPredilige acque con una leggera corrente e ricche di piante acquatiche. Vive anche nei laghi e in torrenti a fondo sabbioso e ghiaioso mentre \u00e8 rara negli stagni\nDescrizione.\nLa rovella \u00e8 allungata, snella. La forma \u00e8 quella tipica dei Ciprinidi fluviali. La livrea \u00e8 bruno-gialla: ogni scaglia \u00e8 orlata di bruno. Le pinne sono sfumate di rosso. \nLa sua lunghezza massima raggiunge i 20 cm per 200 grammi di peso.\nRiproduzione.\nIl periodo della fregola avviene in tarda primavera, quando agli esemplari maschili si formano i cosiddetti \"tubercoli nuziali\" sulla testa. \nLa femmina depone migliaia di uova di circa 1 mm di diametro, che si schiudono in 5-10 giorni, a seconda della temperatura dell'acqua.\nAlimentazione.\nHa dieta onnivora, nutrendosi di vegetali, crostacei, vermi ed insetti.\nConservazione.\nA causa dell'introduzione di altre specie aliene nel suo habitat (soprattutto altri rappresentanti del genere \"Rutilus\" come il triotto ed il gardon), la rovella \u00e8 minacciata di estinzione in parte del suo areale.\nPesca.\n\u00c8 abbastanza conosciuto dai pescatori come pesce da gara, ma poco apprezzate risultano le sue carni, buone ma liscosissime e poco consistenti. Viene spesso confuso e scambiato per altri pesciolini suoi simili (alborella, triotto, scardola)."}
{"id": "328399", "revid": "43211", "url": "https://it.wikipedia.org/wiki?curid=328399", "title": "Casas Ibanez", "text": ""}
{"id": "328402", "revid": "287204", "url": "https://it.wikipedia.org/wiki?curid=328402", "title": "Casas-Ibanez", "text": ""}
{"id": "328403", "revid": "599013", "url": "https://it.wikipedia.org/wiki?curid=328403", "title": "Casas-Ib\u00e0nez", "text": ""}
{"id": "328404", "revid": "43211", "url": "https://it.wikipedia.org/wiki?curid=328404", "title": "Casas Ib\u00e0nez", "text": ""}
{"id": "328406", "revid": "43211", "url": "https://it.wikipedia.org/wiki?curid=328406", "title": "Corral Rubio", "text": ""}
{"id": "328407", "revid": "43211", "url": "https://it.wikipedia.org/wiki?curid=328407", "title": "Chinchilla de Monte Arag\u00f2n", "text": ""}
{"id": "328408", "revid": "287204", "url": "https://it.wikipedia.org/wiki?curid=328408", "title": "Chinchilla de Monte-Arag\u00f2n", "text": ""}
{"id": "328410", "revid": "287204", "url": "https://it.wikipedia.org/wiki?curid=328410", "title": "Chinchilla de Monte-Aragon", "text": ""}
{"id": "328411", "revid": "43211", "url": "https://it.wikipedia.org/wiki?curid=328411", "title": "Chinchilla de Monte Aragon", "text": ""}
{"id": "328413", "revid": "7", "url": "https://it.wikipedia.org/wiki?curid=328413", "title": "Barbiere di Siviglia (Rossini)", "text": ""}
{"id": "328414", "revid": "287204", "url": "https://it.wikipedia.org/wiki?curid=328414", "title": "Ferez", "text": ""}
{"id": "328415", "revid": "287204", "url": "https://it.wikipedia.org/wiki?curid=328415", "title": "F\u00e8rez", "text": ""}
{"id": "328416", "revid": "339392", "url": "https://it.wikipedia.org/wiki?curid=328416", "title": "Flash Player", "text": ""}
{"id": "328417", "revid": "287204", "url": "https://it.wikipedia.org/wiki?curid=328417", "title": "Fuente-Alamo", "text": ""}
{"id": "328418", "revid": "43211", "url": "https://it.wikipedia.org/wiki?curid=328418", "title": "Fuente Alamo", "text": ""}
{"id": "328420", "revid": "121807348", "url": "https://it.wikipedia.org/wiki?curid=328420", "title": "Destino", "text": "Con il termine destino ci si riferisce a un insieme d'inevitabili eventi che accadono secondo una linea temporale soggetta alla necessit\u00e0 e che portano ad una conseguenza finale prestabilita.\n\u00ab\"In questo senso il fato differisce sia dal destino che riguarda le sorti umane e al quale si concede di essere modificabile, sia dal concetto di determinismo (connessione necessaria ma immanente delle cause tale da poter essere decifrata razionalmente).\"\u00bb In altri autori il termine viene considerato sovrapponibile a quello di fato\nIl destino pu\u00f2 essere dunque concepito come l'irresistibile potere o agente che determina il futuro, sia dell'intero cosmo, sia di ogni singolo individuo. Il concetto risale alla filosofia stoica che affermava l'esistenza di un ordine naturale prefissato nell'universo ad opera del Logos.\nRappresentazioni mitiche di fato e destino.\nIl Fato \u00e8 termine di origine latina (\"fatum\", ovvero \"ci\u00f2 che \u00e8 detto\") e originariamente indicava la decisione irrevocabile di un dio.\nDal plurale della parola latina \"fatum\", ovvero \"fata\", derivano le moderne fate, in origine considerate dee del destino. Nel sesto libro dell'Eneide, la Sibilla rivolgendosi a Palinuro attribuisce i \"fata\" agli d\u00e8i, forse perch\u00e9 esecutori dei loro dettami. Dai romani fu identificato con le Parche, dalle quali dipendeva il destino degli uomini.\nNell'antica Grecia il Fato era un'entit\u00e0 soprannaturale, una forza cieca e misteriosa per un verso naturale alla quale niente pu\u00f2 resistere e per altro verso divina poich\u00e9 agisce liberamente ma che interveniva a modificare il corso della vita degli uomini senza alcuna precisa ragione. Il Fato era invincibile e persino gli dei vi dovevano sottostare, come proclam\u00f2 la Sibilla nell'Oracolo di Delfi. Persino Giove non era che un mero esecutore in quanto determinato dalla Necessit\u00e0. \nIl Fato venne personificato dalle tre Moire, e in seguito fu usato per designare il Destino, figlio del Caos e della Notte.\nAl tempo delle monarchie ellenistiche, dopo la morte di Alessandro Magno, si diffonde un'altra figura legata al destino: Tyche la divinit\u00e0 che garantiva la floridezza di una citt\u00e0 e il suo destino. La dea veniva rappresentata con sul capo una corona di mura cittadine, immagine delle fortune di una citt\u00e0, che cercava di preservare la propria esistenza nella violenza caotica del periodo dei diadochi.\nNella mitologia norrena le Moire avevano la loro controparte nelle tre Norne. Il destino finale di tutti gli esseri viventi \u00e8 il \"Ragnar\u01ebk\", la battaglia che persino Odino dovr\u00e0 affrontare alla fine del mondo.\nFato e destino.\nNel linguaggio moderno il termine fato \u00e8 stato sostituito da quello di destino che nell'antichit\u00e0 per\u00f2 differiva nel suo significato da quello di fato. Questi infatti, indica l'essere sottoposti a una necessit\u00e0 che non si conosce, che appare casuale e che pure invece guida il susseguirsi degli eventi secondo un ordine non modificabile.\nIl destino invece pu\u00f2 essere cambiato poich\u00e9 esso \u00e8 inerente alle caratteristiche umane: l'uomo \u00abfaber est suae quisque fortunae\u00bb (Ciascuno \u00e8 artefice della propria sorte) L'unico artefice del proprio destino \u00e8 dunque l'uomo stesso: concezione questa ricorrente nella mentalit\u00e0 romana che si contrappone all'idea del fato (dominante nel mondo classico) e che considera il romano responsabile protagonista delle sue azioni e della lotta contro il bisogno e la miseria.\nIl concetto di fato inoltre va distinto da quello di determinismo secondo il quale la catena inesorabile e immodificabile degli eventi \u00e8 immanente alle cose umane e quindi indagabile e conoscibile attraverso un'analisi razionale.\nIl destino pu\u00f2 essere visto come preordinato dal Divino (ad esempio, il concetto protestante di predestinazione) o derivato dalla volont\u00e0 umana.\nDivinazione del destino.\nNella maggioranza delle culture il proprio destino pu\u00f2 essere conosciuto solo per tramite di uno sciamano, un profeta, una sibilla o un veggente. Nella Dinastia Shang, in Cina, venivano lanciati steli di millefoglie o intagliate ossa di tartaruga, molti secoli prima che \"I Ching\" fossero codificati. In Tracia si scagliavano frecce per leggere il destino.\nConcezioni filosofiche moderne del destino.\nMartin Heidegger \u00e8 stato il pensatore che in epoca moderna meglio ha tematizzato il concetto di destino. \u00c8 nel suo saggio \"Essere e tempo\", pubblicato nel 1927, che il termine riceve una prima formulazione definita, ma anche nella sua riflessione posteriore il concetto riceve delle elaborazioni molto importanti, in una prospettiva che va per\u00f2 oltre l'esistenzialismo, e che, passando per il suo nuovo concetto di ontologia si carica anche di suggestioni mistiche estremamente importanti e suggestive.\nJames Hillman, riprendendo la concezione eraclitea del destino fa corrispondere l'idea di destino al nostro modo d'essere. Destino quindi determinato psicologicamente dalle scelte che noi facciamo dettate dal nostro stesso carattere o da quelle che altri fanno e che si ripercuotono su di noi condizionando il nostro futuro.\nOsho Rajneesh sostiene invece che \u00abAccettare l'esistenza del fato comporta un suicidio, in quanto toglie ogni responsabilit\u00e0 all'essere.\u00bb\nAltri termini.\nIl termine equivalente a \"destiny\" (destino) nell'inglese antico era \"doom\", come nel \"Domesday Book\", il censimento dell'Inghilterra condotto dai Normanni nel 1086 d.C. \"Doom\" ha in seguito assunto i connotati sinistri del cataclisma universale della fine dei tempi (\"Sorte avversa\", \"Giudizio universale\").\nIl Destino nella letteratura e nel teatro.\nIl destino \u00e8 una fonte di ironia in letteratura; i personaggi possono agire senza realizzare il proprio destino, del quale per\u00f2 gli spettatori o i lettori sono gi\u00e0 al corrente. Questa forma di ironia \u00e8 importante nella tragedia greca, come lo \u00e8 nel teatro di Schiller, nella \"Forza del destino\" di Verdi, o in Thornton Wilder \"The Bridge of San Luis Rey\". Il tema comune in queste opere \u00e8 un protagonista che non riesce, per quanto ardentemente si sforzi, a sfuggire ad un destino gi\u00e0 fissato.\nNell'Islam e nel mondo anglosassone.\nLa parola \"Kismet\" (raro, \"Kismat\") deriva dal termine arabo \"qismah\" ed \u00e8 entrata nell'uso inglese tramite la parola turca \"qismet\" che significa sia \"la volont\u00e0 di Allah\" sia \"parte assegnata dal fato\". In inglese, il termine \u00e8 sinonimo di \"Fate\" o \"Destiny\".\n\"Kismet\" viene spesso usata insieme ad \"happenstance\" (\"coincidenza\") per stabilire una dicotomia tra ci\u00f2 che \u00e8 stabilito dal fato e ci\u00f2 che avviene per puro caso, in circostanze fortuite. Per esempio, \"Dopo che Bob si era rotto il braccio in un incidente e aveva incontrato la bella infermiera che sarebbe diventata sua moglie, non sapeva se ringraziare il fato (\"Kismet\") o il caso (\"Happenstance\"). Tutto quello che sapeva era che dopo molti anni bui il suo mondo era nuovamente diventato un posto pieno di luce.\""}
{"id": "328421", "revid": "287204", "url": "https://it.wikipedia.org/wiki?curid=328421", "title": "Hell\u00ecn", "text": ""}
{"id": "328422", "revid": "1186766", "url": "https://it.wikipedia.org/wiki?curid=328422", "title": "Avm", "text": ""}
{"id": "328423", "revid": "287204", "url": "https://it.wikipedia.org/wiki?curid=328423", "title": "Hellin", "text": ""}
{"id": "328424", "revid": "43211", "url": "https://it.wikipedia.org/wiki?curid=328424", "title": "Hoya Gonzalo", "text": ""}
{"id": "328426", "revid": "123210309", "url": "https://it.wikipedia.org/wiki?curid=328426", "title": "Dennis Weaver", "text": "Biografia.\nDopo aver servito come pilota nell'Aviazione statunitense, nel 1946 pass\u00f2 allo sport e fu uno dei migliori decatleti del periodo, ma non riusc\u00ec a entrare tra i primi tre nei \"trials\" del 1948 e non pot\u00e9 quindi prendere parte alle Olimpiadi.\nTrasferitosi a New York, tent\u00f2 la strada della recitazione, forte di precedenti esperienze teatrali da dilettante nella propria citt\u00e0. Ammesso all'Actors Studio, ebbe tra i docenti la famosa attrice Shelley Winters, la quale nella sua autobiografia ricorder\u00e0 i primi passi di Weaver alle prese col ruolo di Amleto. Come professionista esord\u00ec nei primissimi anni cinquanta, lavorando per il cinema e la televisione, ma soprattutto nel teatro, dove si cimenter\u00e0 pi\u00f9 volte in opere di Shakespeare, collezionando ben 19 ruoli shakespeariani in carriera.\nNel 1958 venne ingaggiato da Orson Welles per il film \"L'infernale Quinlan\". L'anno seguente vinse il suo primo Emmy Award (in tutto saranno tre, di cui i due successivi da primattore), ma solo come attore non protagonista.\nNel 1971 George Eckstein produsse il film televisivo \"Duel\", diretto dal giovane Steven Spielberg, in cui \u00e8 narrata la vicenda di un ignaro automobilista che, nel corso di un'infinita e inspiegabile fuga lungo una superstrada che attraversa l'interno desertico della California, ingaggia un vero e proprio duello con un misterioso camionista (che non viene mai inquadrato), per evitare di venire travolto e massacrato.\nIl film ottenne un grande successo e venne adattato per il grande schermo, consentendo a Weaver di conquistare la fama internazionale; tuttavia egli non divenne una star cinematografica e continu\u00f2 a preferire la televisione, dove raggiunse altrettanta notoriet\u00e0 con la serie \"Uno sceriffo a New York\", in cui interpret\u00f2 il ruolo di Sam McCloud, uno sceriffo di paese, scaltro e un po' selvatico, nonch\u00e9, a differenza dei poliziotti televisivi dell'epoca, \"buoni\" compresi, e del \"macho\". La serie, iniziata nel 1970, fece il giro del mondo.\nGrazie alla fama conquistata sin dal primo anno della serie, Weaver fu eletto presidente della Screen Actors Guild, il maggiore sindacato di categoria degli attori, lo stesso che nel passato avevano guidato attori come James Cagney, Ronald Reagan, Charlton Heston. Nel 1986 la Mecca cinematografica americana lo premi\u00f2 con la \"stella\" sulla Hollywood Walk of Fame.\nDennis Weaver continu\u00f2 incessantemente a lavorare fino agli anni duemila. L'ultima produzione a cui partecip\u00f2 fu la serie televisiva \"Wildfire\", nella quale interpret\u00f2 Henry, padre di Jean Ritter, proprietaria del cavallo Wildfire che d\u00e0 il titolo alla serie.\nConvinto vegetariano dall'et\u00e0 di 40 anni, Weaver mor\u00ec nel 2006, all'et\u00e0 di 81 anni a Ridgway, in Colorado, a causa delle complicazioni dovute ad una forma di cancro.\nDoppiatori italiani.\nDa doppiatore \u00e8 sostituito da:"}
{"id": "328427", "revid": "287204", "url": "https://it.wikipedia.org/wiki?curid=328427", "title": "Li\u00e8tor", "text": ""}
{"id": "328429", "revid": "287204", "url": "https://it.wikipedia.org/wiki?curid=328429", "title": "Lietor", "text": ""}
{"id": "328430", "revid": "287204", "url": "https://it.wikipedia.org/wiki?curid=328430", "title": "Penas de San Pedro", "text": ""}
{"id": "328431", "revid": "287204", "url": "https://it.wikipedia.org/wiki?curid=328431", "title": "Penascosa", "text": ""}
{"id": "328433", "revid": "287204", "url": "https://it.wikipedia.org/wiki?curid=328433", "title": "P\u00e8trola", "text": ""}
{"id": "328434", "revid": "287204", "url": "https://it.wikipedia.org/wiki?curid=328434", "title": "Petrola", "text": ""}
{"id": "328435", "revid": "287204", "url": "https://it.wikipedia.org/wiki?curid=328435", "title": "Pozo Canada", "text": ""}
{"id": "328436", "revid": "43211", "url": "https://it.wikipedia.org/wiki?curid=328436", "title": "Pozo Lorente", "text": ""}
{"id": "328438", "revid": "287204", "url": "https://it.wikipedia.org/wiki?curid=328438", "title": "Riopar", "text": ""}
{"id": "328439", "revid": "287204", "url": "https://it.wikipedia.org/wiki?curid=328439", "title": "Ri\u00f2par", "text": ""}
{"id": "328440", "revid": "287204", "url": "https://it.wikipedia.org/wiki?curid=328440", "title": "Villalgordo del J\u00f9car", "text": ""}
{"id": "328442", "revid": "287204", "url": "https://it.wikipedia.org/wiki?curid=328442", "title": "Villalgordo del Jucar", "text": ""}
{"id": "328448", "revid": "43346", "url": "https://it.wikipedia.org/wiki?curid=328448", "title": "Lan party", "text": ""}
{"id": "328449", "revid": "43346", "url": "https://it.wikipedia.org/wiki?curid=328449", "title": "LAN-party", "text": ""}
{"id": "328450", "revid": "43346", "url": "https://it.wikipedia.org/wiki?curid=328450", "title": "Lan-party", "text": ""}
{"id": "328453", "revid": "2187", "url": "https://it.wikipedia.org/wiki?curid=328453", "title": "Tiro con l'arco ai Giochi della XXVIII Olimpiade", "text": "Le gare di tiro con l'arco alle olimpiadi estive del 2004 si sono svolte dall'18 al 21 agosto ad Atene.\nGara femminile individuale.\nClassifica completa\nAtene - 18 agosto 2004\nGara maschile individuale.\nClassifica completa\nAtene - 19 agosto 2004\nGara femminile a squadre.\nClassifica completa\nAtene - 20 agosto 2004\nGara maschile a squadre.\nClassifica completa\nAtene - 21 agosto 2004"}
{"id": "328454", "revid": "1154737", "url": "https://it.wikipedia.org/wiki?curid=328454", "title": "Vincio di Montagnana", "text": "Il torrente Vincio di Montagnana \u00e8 un affluente di destra dell'Ombrone Pistoiese.\nPercorso.\nIl torrente nasce nel comune di Marliana (Provincia di Pistoia), a circa 961 metri di altitudine in localit\u00e0 Croce di Momigno; ha un regime marcatamente torrentizio, con acque limpide e pulitissime che permettono la vita a specie ittiche pregiate (trota fario, vairone, scazzone).\nGiunto nelle vicinanze della citt\u00e0 di Pistoia, il torrente subisce un indiscriminato e massiccio prelievo delle sue acque dai vivaisti della zona, rimanendo per i mesi estivi in secca, con gravi danni per la sua fauna ittica.\nIl Vincio di Montagnana sfocia nel torrente Ombrone Pistoiese all'altezza della localit\u00e0 Pontelungo; ha una lunghezza di circa 12 chilometri."}
{"id": "328455", "revid": "1442080", "url": "https://it.wikipedia.org/wiki?curid=328455", "title": "Ceratozamia mexicana", "text": "Ceratozamia mexicana \u00e8 una cicade della famiglia delle Zamiaceae, nativa del Messico.\u00c8 la specie tipo del genere \"Ceratozamia\".\nDescrizione.\n\u00c8 una pianta a portamento arboreo, pachicaule, con fusto alto 50\u00a0cm per 20\u00a0cm di diametro.\nLe foglie, di colore verde brillante e lucide, sono disposte a corona alla cima del fusto, in numero di 12-20. Sono lunghe 100\u2013150\u00a0cm ed hanno un lungo picciolo spinoso di 20\u201350\u00a0cm, che si continua nel rachide centrale sul quale si inseriscono da 50 a 150 foglioline coriacee, lanceolate, simmetriche, a margine liscio, lunghe 20\u201330\u00a0cm.ng, 15\u201340\u00a0mm wide.\nI coni maschili sono di colore marrone, fusiformi, lunghi 20\u201330\u00a0cm, peduncolati. Quelli femminili, di forma ovoidale-cilindrica, hanno pi\u00f9 o meno le stesse dimensioni ma sono di colore tendente al grigio.\nI semi, ovoidali, lunghi circa 2\u00a0cm, sono ricoperti da un tegumento biancastro che tende, nel tempo, a virare verso il marrone.\nDistribuzione e habitat.\n\u00c8 endemica di alcune ristrette aree del versante atlantico del Messico (stati di Hidalgo, Puebla, San Luis Potos\u00ed, Quer\u00e9taro de Arteaga e Veracruz).\nConservazione.\nLa Lista rossa IUCN classifica questa specie come vulnerabile a causa della ristrettezza del suo areale.\nLa \"C. mexicana\" \u00e8 inserita nella Appendice I della CITES (specie di cui \u00e8 vietato il commercio)."}
{"id": "328456", "revid": "78273", "url": "https://it.wikipedia.org/wiki?curid=328456", "title": "Etelbaldo di Mercia", "text": ""}
{"id": "328457", "revid": "2108263", "url": "https://it.wikipedia.org/wiki?curid=328457", "title": "Oswiu di Northumbria", "text": "Biografia.\nFiglio di Aethelfrith, alla morte del fratello Oswald, ucciso nella battaglia di Maserfield (642) dai merciani, la Northumbria si frantum\u00f2 di nuovo in due regni: Oswiu sal\u00ec sul trono di Bernicia, mentre Oswine, figlio di Osric e parente di Edwin, sal\u00ec su quello di Deira, probabilmente intorno al 644.\nIn breve tempo, grazie all'appoggio della Chiesa di Roma e a una serie di alleanze matrimoniali, and\u00f2 rafforzando la sua posizione e quella del suo regno. Nel 642, spos\u00f2 Eanfled, figlia di Edwin, riunendo in tal modo le due dinastie rivali di Bernicia e di Deira. Le figlie Alchflaed e Osthryth andarono spose rispettivamente Peada e Aethelred, figli del suo nemico, re Penda di Mercia. Oswiu favor\u00ec inoltre la conversione al cristianesimo dell'Essex, convincendo re Sigeberht II ad accogliere la predicazione di san Cedd, fratello di Chad di Mercia.\nRiusc\u00ec poi a soggiogare i britanni, i pitti e gli scoti e nel 651 organizz\u00f2 a Gilling l'assassinio di Oswine di Deira, aprendo cos\u00ec la strada alla riconquista di quel regno. Sul trono di Deira colloc\u00f2 inizialmente il nipote, Aethelwald, figlio del fratello Oswald.\nPenda di Mercia, spaventato dalla crescente potenza di Oswiu e nonostante i legami di parentela, attacc\u00f2 pi\u00f9 volte il regno di Oswiu e sembra che in un'occasione abbia addirittura assediato la citt\u00e0 reale di Bamburgh. Nel 655, il sovrano di Mercia raccolse un potente esercito di \"30 legioni\", alleandosi con il Gwynedd e con l'Anglia orientale. A fianco di Penda si schier\u00f2 anche Aethelwald, nipote di Oswiu, che quest'ultimo aveva posto sul trono di Deira. Oswiu fu all'inizio costretto a ritirarsi nella parte settentrionale del suo regno, dove fu assediato a Iudeu (forse Stirling). Ci\u00f2 che accadde dopo non \u00e8 del tutto chiaro, ma alla fine, nella decisiva battaglia di Winwaed (15 novembre 655) Oswiu sconfisse e uccise Penda. Dopo la vittoria, il trono di Deira and\u00f2 al figlio maggiore di Oswiu, Alchfrith, come sovrano dipendente dal padre (mentre di Aethelwald non si hanno pi\u00f9 notizie). Quest'ultimo fu probabilmente deposto intorno al 664-665 per essersi ribellato. Oswiu esercit\u00f2 quindi direttamente il proprio potere anche su Deira. La Northumbria era rinata.\nSecondo la \"Cronaca anglosassone\", dopo la vittoria su Penda Oswiu fu considerato \"bretwalda\" (cio\u00e8 re supremo anglosassone), mentre per Beda il Venerabile fu l'ultimo sovrano ad aver avuto l\"'imperium\". La Mercia fu invece divisa in due parti: il sud and\u00f2 a Peada, figlio di Penda e genero di Oswiu, mentre Oswiu stesso si impossess\u00f2 della parte settentrionale del regno. Come ringraziamento per la vittoria, egli consacr\u00f2 la figlia Rifled alla Chiesa e fond\u00f2 l'abbazia di Whitby. \u00c8 pi\u00f9 o meno in questo periodo che avrebbe guadagnato alcune posizioni nel regno dei pitti (nell'odierna Scozia) grazie al loro sovrano, Talorgan I dei Pitti, figlio di suo fratello Eanfrith.\nAlla morte di Peada nel 656, Oswiu assunse il controllo dell'intera Mercia, ma fu rovesciato nel 658 da una rivolta guidata da Wulfhere, fratello di Peada. Nonostante ci\u00f2, Oswiu rimase il sovrano pi\u00f9 potente e influente dell'epoca. Nel 660 Oswiu fece sposare al figlio Ecgfrith Aethelthryth, figlia di Anna, re dell'Anglia orientale. Nel 664, nel sinodo di Whitby, Oswiu accett\u00f2 la liturgia e gli usi della Chiesa cattolica, causando cos\u00ec la partenza di san Colman e la nomina di Wilfrid a vescovo di York.\nOswiu mor\u00ec nel 670. Gli succedette sul trono il figlio Ecgfrith, il quale confer\u00ec il trono di Deira al fratello minore Aelfwine."}
{"id": "328459", "revid": "400694", "url": "https://it.wikipedia.org/wiki?curid=328459", "title": "Unione Sportiva Dilettante Siracusa", "text": ""}
{"id": "328460", "revid": "287204", "url": "https://it.wikipedia.org/wiki?curid=328460", "title": "Ceratozamia", "text": "Ceratozamia \u00e8 un genere di cicadi della famiglia delle Zamiaceae, diffuso in America centrale.\nIl nome del genere deriva dal greco \u03ba\u03ad\u03c1\u03b1\u03c2 = corno, e si riferisce alla coppia di proiezioni cornee che caratterizzano gli sporofilli maschili e femminili delle specie di questo genere.\nEvoluzione.\nStudi sulla flora fossile mostrano che il genere \"Ceratozamia\" era presente nel Miocene nella regione di Pichucalco, nel Chiapas e nel Cenozoico nelle foreste di Oaxaca.. Nel corso del Pleistocene, a seguito dei cambiamenti climatici, il genere rest\u00f2 confinato in alcune aree del Messico meridionale e all'Honduras. In tali rifugi floristici pleistocenici si svilupparono le specie dei complessi \"C. norstogii\" e \"C. miqueliana\" (vedi Tassonomia), che rappresentano il gruppo pi\u00f9 arcaico, mentre la diffusione del genere a nord della Fascia Vulcanica Trasversale, il campo vulcanico che segna il confine geologico tra America settentrionale e America centrale, stando ai dati molecolari ricavati dal sequenziamento del DNA, appare essere un fenomeno di speciazione relativamente recente.\nDescrizione.\nIl genere \"Ceratozamia\" comprende sia specie arborescenti, con fusti alti sino a 2 m, che specie acauli o pachicauli, con fusto almeno in parte sotterraneo, raramente ramificato, ricoperto da catafilli pi\u00f9 o meno tomentosi.\nLe foglie, pennate, disposte a corona nella parte apicale del fusto, sono composte da numerose foglioline, caratteristicamente prive di venatura centrale, inserite su un rachide centrale che pu\u00f2 essere o meno dotato di spine.\nSono specie dioiche, con coni maschili e femminili portati da esemplari distinti, costituiti da sporofilli arrangiati a spirale lungo l'asse centrale. All'apice degli sporofilli maschili e femminili \u00e8 presente una coppia di protuberanze cornee, caratteristica distintiva di tutte le specie di questo genere.\nDistribuzione e habitat.\nIl genere ha un areale che si estende dalle aree temperate e tropicali del Messico sud-orientale, verso il Guatemala, il Belize e l'Honduras.\nLe singole specie sono spesso ristrette ad una singola montagna o canyon. Tali aree sono considerate dei veri e propri \"rifugi floristici\" ovvero delle aree in cui la foresta tropicale, che un tempo ricopriva l'intero Messico, \u00e8 sopravvissuta ai cambiamenti climatici del Pleistocene che hanno portato alla graduale sostituzione della foresta con la savana.\nGli habitat attuali vanno dalla foresta pluviale tropicale alle foreste di querce; alcune specie, come \"C. zaragozae\", si sono adattate ad habitat xerofili. Crescono dal livello del mare sino a 1800 m di altitudine.\nTassonomia.\nIl numero delle specie note di \"Ceratozamia\" \u00e8 passato negli ultimi decenni dalle appena 6 specie descritte sino al 1980, alle 26 specie riconosciute a tutt'oggi (2012).\nGli specialisti del settore suddividono tali specie in 7 raggruppamenti o complessi:\nConservazione.\nTutte le specie del genere rientrano in una pi\u00f9 o meno grave categoria di minaccia: 3 sono classificate come vulnerabili (p.es. \"C. mexicana\", \"C. microstrobila\"), 13 in pericolo (p.es. \"C. latifolia\", \"C. robusta\") e 7 in pericolo critico di estinzione (p.es. \"C. euryphyllidia\", \"C. fuscoviridis\").\nTutte le specie sono inserite nell'Appendice I della \"Convention on International Trade of Endangered Species\" (CITES)."}
{"id": "328466", "revid": "298229", "url": "https://it.wikipedia.org/wiki?curid=328466", "title": "Baseball ai Giochi della XXVIII Olimpiade", "text": "Le gare di baseball alle olimpiadi estive del 2004 si sono svolte dal 15 al 25 agosto ad Atene, all'interno del Complesso Olimpico Helliniko.\nIl torneo prevedeva un unico girone comprendente le otto squadre, le cui prime quattro partecipavano alle semifinali ad eliminazione diretta.\nRisultati.\nPrima fase.\n&lt;br&gt;\n&lt;br&gt;\n&lt;br&gt;\n&lt;br&gt;\n&lt;br&gt;\n&lt;br&gt;\n&lt;br&gt;\n&lt;br&gt;\n&lt;br&gt;\n&lt;br&gt;\n&lt;br&gt;\n&lt;br&gt;\n&lt;br&gt;\n&lt;br&gt;"}
{"id": "328469", "revid": "125054171", "url": "https://it.wikipedia.org/wiki?curid=328469", "title": "Survival horror", "text": "Il termine inglese survival horror (letteralmente \"horror di sopravvivenza\") definisce una categoria di videogiochi basati sulla sopravvivenza del personaggio calato in un'atmosfera di paura e suspense. Le tipiche meccaniche del gioco combinano elementi dell'avventura grafica e dell'azione.\nIl personaggio controllato \u00e8 solitamente armato, ma ha disposizione risorse limitate, per cui deve usarle con accortezza e trovare delle armi di fortuna durante l'avventura. Il suo scopo nel gioco pu\u00f2 essere il trovare una via d'uscita da un luogo pericoloso e tornare in un luogo sicuro, oppure scoprire il motivo per cui si trova in una particolare situazione alterata, e porvi rimedio. I nemici del giocatore possono essere zombi, fantasmi, mostri o esseri umani mutati o impazziti, e nella maggior parte dei casi durante lo svolgimento del gioco viene rivelata la causa della mutazione o della presenza paranormale. L'ambientazione caratteristica di questi giochi \u00e8 costituita da spazi chiusi e claustrofobici, oppure luoghi aperti ma particolarmente bui o nebbiosi, o ancora spazi ampi e chiusi, ma aventi elementi macabri e scarsa illuminazione.\nStoria.\nIl termine \"survival horror\" \u00e8 stato coniato da Capcom nel 1996, durante la campagna di marketing per Resident Evil. Ma la versione moderna del genere \u00e8 nata prima, quando comparve per la prima volta \"Alone in the Dark\" nel 1992, per MS-DOS, Mac OS e 3DO. Secondo altri, il genere sarebbe nato con il primo \"\" per Super Nintendo, uscito nel 1995, che per\u00f2 aveva una giocabilit\u00e0 molto diversa dai titoli di cui sopra, vicina ad un'avventura grafica vecchio stile, ma con un'ambientazione di fatto simile a un gioco della serie \"Silent Hill\". Un'altra scuola di pensiero, invece, vede la nascita del survival horror o comunque alcune prime manifestazioni di esso, nella serie Splatterhouse di Namco, i cui episodi erano di fatto dei picchiaduro a scorrimento orizzontale, ma l'ambientazione degli ultimi due episodi risulta estremamente familiare alla villa di \"Resident Evil\", pure di matrice Capcom.\nIl genere si pu\u00f2 dire sia di molto cresciuto dopo l'avvento di \"Resident Evil\", dando la spinta a diversi produttori nella creazione di giochi simili, a volte indicati come meri cloni del suddetto gioco. Alcuni di questi si sono per\u00f2 distinti per aver creato un sottogenere all'interno di questo filone, basando il proprio gameplay focalizzato maggiormente sul terrore psicologico pi\u00f9 che sulla mera violenza splatter. Avviene cos\u00ec che per questi titoli la componente d'azione viene sacrificata nella creazione di una trama pi\u00f9 robusta e studiata al fine di procurare un certo grado di tensione narrativa. Alcuni di questi giochi sono \"Clock Tower\" (1997) per PlayStation (sequel del gioco per Super Nintendo), \"Silent Hill\" (1999), \"Forbidden Siren\" e \"Project Zero\".\nIl genere conta anche molti titoli indipendenti di culto, fra cui \"Bendy and the Ink Machine\" (2017) e i titoli della saga di \"Five Nights at Freddy's\", per esempio.\nAltri precursori del genere.\nGi\u00e0 negli anni ottanta diversi videogiochi presentavano elementi horror e alcuni di questi vengono anche citati come possibili fonti di ispirazione per il moderno concetto di genere survival horror: \"Haunted House\" del 1982 della Atari, \"Ghost House\" del 1986 della SEGA, \"Ant Attack\" del 1983 della Quicksilva per ZX Spectrum e Commodore 64, e \"Forbidden Forest\" del 1983 per Atari 8-bit e Commodore 64 sono alcuni dei titoli da nominare.\nSeppur mai indicato come musa ispiratrice del genere, \"Project Firestart\", del 1989 sviluppato da Dynamix e pubblicato da Electronic Arts per Commodore 64, \u00e8 probabilmente il primo videogioco che si avvicina al concetto odierno di \"Survival Horror\" e presenta un'ambientazione fantascientifica per cui pu\u00f2 essere considerato una sorta di precursore di fortunate serie di giochi come \"Dead Space\". Alcune caratteristiche di tale gioco le ritroviamo molti anni dopo nei giochi \"Survival Horror\": mix di elementi di azione ed avventura, munizioni limitate, armi deboli su avversari resistenti ma lenti nell'incedere e con scarsa intelligenza artificiale, protagonista fortemente vulnerabile, sensazione di isolamento, gioco inframezzato dalla narrazione e dalla comunicazione verso l'esterno, scene di sangue, assenza di una base musicale fino al momento dell'apparizione di un nemico."}
{"id": "328473", "revid": "3831", "url": "https://it.wikipedia.org/wiki?curid=328473", "title": "Zanthu", "text": ""}
{"id": "328476", "revid": "1934238", "url": "https://it.wikipedia.org/wiki?curid=328476", "title": "Pseudorasbora parva", "text": "Pseudorasbora parva, conosciuto comunemente come cebacek o pseudorasbora, \u00e8 un piccolo pesce d'acqua dolce appartenente alla famiglia Cyprinidae.\nDistribuzione e habitat.\nIl suo areale nativo \u00e8 limitato al continente asiatico e comprende il Giappone, la Cina orientale, la penisola coreana, l'isola di Taiwan e il bacino dell'Amur. A partire dal XIX secolo, tale specie \u00e8 stata introdotta a fini di pesca in Europa, con la creazione di un esteso areale invasivo che comprende l'intero continente in Ungheria, Rep. Ceca e Slovacchia, Francia, Austria, Germania, Belgio, Paesi Bassi, Bulgaria, Grecia, Turchia e nell\u2019area Balcanica occidentale, Polonia, Italia, Inghilterra e Danimarca. La specie \u00e8 stata introdotta anche in Africa settentrionale, in Algeria, e in Oceania, a nelle isole Fiji. Qui ha trovato condizioni ambientali favorevoli alla sua sopravvivenza e diffusione, tanto da diventare una specie invasiva, causando numerosi effetti negativi sulla biodiversit\u00e0 acquatica nativa tanto da essere inclusa tra le 100 peggiori specie invasive in Europa . Nello specifico, in Italia le sue popolazioni invasive portano al declino e la scomparsa di specie autoctone quali l'alborella, il triotto e la rovella tramite esclusione competitiva.\nDescrizione.\nPresenta un corpo allungato, tipico dei ciprinidi, con dorso convesso. La livrea prevede dorso brunastro con una linea orizzontale scura sui fianchi argentei. Il ventre \u00e8 bianco-argenteo. Le scaglie sono orlate di scuro. Le pinne sono rossastre. \nRaggiunge una lunghezza massima di 11 cm.Il suo nome deriva dalla continua condizione di indurimento del corpo,specie nel periodo degli accoppiamenti,con una prole che v\u00e1 dalle 35 alle massimo 93 uova,facilmente violentate dai rospi o rane locali.\nRiproduzione.\nLa riproduzione in Europa avviene tra aprile e giugno, quando il maschio comincia a pulire una cavit\u00e0 nella roccia, dove la femmina corteggiata deporr\u00e0 poi delle piccola uova adesive. Successivamente il maschio abbandona il nido prima della schiusa.\nPredatori.\n\u00c8 predata soprattutto dal persico trota e dal luccio. Vive in branchi non inferiori alla decina di esemplari.\nAlimentazione.\nSi nutre di larve d'insetto, piccoli pesci e uova di pesce.\nPesca.\nLe sue carni sono mediocri, talvolta amarognole ed eccessivamente liscose. Pu\u00f2 dare qualche soddisfazione ai pescatori alle prime armi, ma la sua importanza commerciale \u00e8 pressoch\u00e9 nulla, incomparabile coi danni che apporta."}
{"id": "328477", "revid": "1711941", "url": "https://it.wikipedia.org/wiki?curid=328477", "title": "Muhammad Awzal", "text": "Della sua vita si hanno poche notizie certe. In giovent\u00f9 doveva avere ucciso qualcuno della sua trib\u00f9 e per questo si rifugi\u00f2 a Tamegrout, localit\u00e0 nota per un antico santuario, dove intraprese gli studi religiosi. Probabilmente fu al termine dei suoi studi che compose, a mo' di tesi di laurea, la sua prima opera, \"Mahamiz al-Ghaflan\". Dopo qualche tempo torn\u00f2, pentito, al proprio villaggio, mettendosi a disposizione della famiglia dell'ucciso, che avrebbe potuto vendicarsi, ma (convinta forse della sincerit\u00e0 della conversione e della sua nuova scelta di vita) gli concesse il perdono.\nAl villaggio non ebbe comunque vita facile, dal momento che la sua predicazione veniva poco ascoltata, e sembra che sia per reazione a questo che egli compose il suo secondo lavoro (sempre in arabo, il \"Tanbih\" (\"Ammonizione\"). Tornato a Tamegrout, il suo maestro, Sheikh Ahmad, intuendone le capacit\u00e0 come poeta, lo indusse a comporre il suo primo lavoro in berbero, \"Al-Hawd\" (\"Il bacino\": allusione al bacino presso il quale il Profeta incontrer\u00e0 la sua comunit\u00e0 nel Giorno del Giudizio). Quest'opera, in due parti, costituisce un vero e proprio manuale completo di legge islamica secondo la tradizione malikita, che si basa su due testi classici, as-Sanusi (per la prima parte, 28 capitoli, sulle \"Ibadat\" \"obblighi rituali\") e Khalil (per la seconda, capp. 29-54, sulle \"mu'amalat\" \"transazioni\").\nIl suo lavoro successivo, \"Bahr ad-Dumu\" (\"L'oceano delle lacrime\") \u00e8 un testo di ammonimento ed esortazione, e contiene, tra l'altro una descrizione del Giorno del Giudizio. Probabilmente all'epoca della sua composizione (1714) il poeta aveva fatto ritorno per l'ultima volta al villaggio natio, dove rimase fino alla morte svolgendo opera di insegnante e di \"muft\u012b\" (giureconsulto). Lasci\u00f2 una figlia e un figlio, Ibrahim.\nIncerta \u00e8 la datazione dell'ultimo e pi\u00f9 breve lavoro in berbero di Awzal, \"An-Nasiha\" (\"Il consiglio\"), in cui tesse le lodi del suo maestro spirituale, Sidi Hmad u Mhmmd u Nasr. Se si trattasse, come alcuni elementi lasciano pensare, di un elogio funebre, dovrebbe essere stato composto intorno alla data della morte di quest'ultimo, il 1717.\nLe opere di Al Awzal sono le pi\u00f9 note della letteratura berbera scritta del Marocco. Soprattutto il \"Bahr ad-Dumu\"' \u00e8 un'opera molto diffusa, non solo nelle grandi biblioteche ricche di manoscritti ma anche in tante collezioni private di minore entit\u00e0. Questo testo, in particolare, \u00e8 stato opera di alcune edizioni a stampa con traduzione in francese e in inglese ad opera di B.H. Stricker e di N. van den Boogert.\nOpere di Awzal.\nIn berbero\nIn arabo"}
{"id": "328480", "revid": "287204", "url": "https://it.wikipedia.org/wiki?curid=328480", "title": "Aristide Alafouzos", "text": "\u00c8 proprietario del quotidiano \"Kathimerini\" e della radio privata Skai.\nGli anni giovanili.\nLa famiglia di Aristide Alafouzos era una famiglia di commercianti molto benestante e di antica tradizione. Il vino che suo nonno commerciava prese una medaglia d'oro, tanto piacque ai partecipanti alla festa di inaugurazione che segu\u00ec l'apertura del Canale di Panama.\nDopo il liceo Alafouzos si trasfer\u00ec ad Atene dove studi\u00f2 ingegneria.\nUna lucrosa carriera di appaltatore di opere pubbliche.\nNel 1952, subito dopo la laurea, ottenne dal ministero delle opere pubbliche il primo di una lunga serie di appalti. Le sue opere pi\u00f9 famose sono l'albergo Mont Parnes con il relativo casin\u00f2 sul monte Parnete che domina i sobborghi nord occidentali di Atene e il grande albergo Astera Vouliagmenis sul litorale della capitale. Queste due opere furono espressamente volute da Costantino Karamanlis quando era primo ministro negli anni 60. Anche il grattacielo che domina il porto del Pireo \u00e8 una sua opera. Sempre negli anni sessanta L'azienda elettrica di stato gli affid\u00f2 la costruzione della centrale a carbone di Ptolemaida che rifornisce di energia elettrica tutta la Grecia continentale. Aristide Alafouzo si spos\u00f2 nel 1955 si sposa alla Eleni Valaouris. Nel 1957 nacque Yannis e nel 1958 Temistocle.\nUna folgorante carriera di armatore.\nDopo il colpo di Stato del 21 aprile 1967 che port\u00f2 all'instaurazione della dittatura militare, Aristide Alafouzos interruppe l'attivit\u00e0 di appaltatore per intraprendere una lucrosa attivit\u00e0 armatoriale. Le sue navi furono tra le prime a commerciare con la Cina di Mao Tse Tung.\nAgli anni ottanta risale l'acquisto della prima petroliera.\nLa sua societ\u00e0 \u00e8 la Ermis Maritime Corp.\nL'irruzione nel mondo dei Media.\nNel 1989 partecip\u00f2 alla vendita all'asta dei beni appartenuti a Giorgio Koskotas accaparrandosi il quotidiano Kathimerini e la Skai radio.\nFu, insieme a Giorgio Bobolas, Christos Lambrakis, Christos Tegopoulos e Vardis Vardinoyannis uno dei cinque soci fondatori della societ\u00e0 Teletypos che diede vita al primo canale privato greco Mega tv. Il canale televisivo cominci\u00f2 a trasmettere il 1\u00ba gennaio 1990 insieme ad Ant1 fondato da Minos Kiriakou. In seguito Alafouzos ridusse notevolmente la sua partecipazione a Teletypos.\nNello stesso anno mise su un canale televisivo Skai tv che, nonostante gli alti indici di ascolto, dovette essere venduto nel 1997 a causa della gestione disastrosa del figlio Yannis Alafouzos. Nel novembre del 2005 fu fondato un nuovo canale TV Smart tv nuovamente affidato al figlio Yannis.\nIl lungo conflitto con il partito di Nuova Democrazia.\nNel 1989 Aristide Alafouzos dichiar\u00f2 di aver dato un milione di dollari a Costantino Mitsotakis. Questi rispose che il denaro era andato nelle casse del partito. Alafouzos ribatt\u00e9 che Mitsotakis aveva consegnato il denaro ai comunisti (\"A quel tempo alleati dei conservatori nel governo di Tzann\u012bs Tzannetak\u012bs)\" che se ne erano serviti per fondare un nuovo giornale, Proti.\nNel 1992 il figlio Yannis fu inviato in giudizio dalla procura della Repubblica con l'accusa che tre sue navi Enalios, Aithra e Asproniso effettuavano contrabbando di carburante ma fu assolto. I rapporti tra la famiglia Alafouzo ed il partito conservatore peggiorarono negli anni seguenti. L'8 ottobre 1993 poco prima delle elezioni Aristide Alafouzos dichiar\u00f2 di aver dato personalmente danaro a Costantino Mitsotakis.\nNel 2002 l'imprenditore Sokratis Kokkalis gli intent\u00f2 causa per diffamazione.\nNel febbraio 2006, Alafouzos rimase deluso della porzione d'appalto che gli era stata assegnata per i lavori di costruzione del nuovo tronco di metropolitana dal centro di Atene al quartiere Aigaleo. Di conseguenza il suo quotidiano lanci\u00f2 un violento attacco contro il ministro delle opere pubbliche Giorgio Soufli\u00e0 accusandolo di imparzialit\u00e0 per aver favorito gli imprenditori Giorgio Bobola e Sokratis Kokkalis eterni rivali di Alafouzos."}
{"id": "328483", "revid": "2041223", "url": "https://it.wikipedia.org/wiki?curid=328483", "title": "Dagoberto I", "text": "Origini.\nEra l'unico figlio maschio del re dei Franchi Sali della dinastia merovingia, Clotario II e della sua seconda moglie, Bertrude (\u2020 618 o 619).\nBiografia.\nNel 622, su pressione dei potentati austrasiani, il padre, Clotario II fu costretto a proclamare re d'Austrasia Dagoberto, che era ancora sotto la tutela di Arnolfo di Metz e di Pipino di Landen, Maggiordomo di palazzo del regno d'Austrasia, da cui vennero escluse le regioni delle Ardenne e dei Vosgi, che vennero rispettivamente annesse ai Regni di Neustria e di Burgundia.\nNel 626, Dagoberto si un\u00ec in matrimonio, a Parigi, con Gomatrude, sorella minore della regina Sichilde. Tre giorni dopo il matrimonio, Dagoberto ebbe una disputa col padre, per i territori che erano stati sottratti al Regno di Austrasia, ricevendone un netto rifiuto.\nAlla morte del padre, nel 629, Dagoberto avrebbe dovuto dividere il regno col fratellastro, Cariberto che avrebbe dovuto ereditare il Regno di Neustria. Ma i capi dei sacerdoti e dei nobili ambivano che il regno andasse a Dagoberto. Essendo Cariberto minorenne, fu il fratello di sua madre Sichilde, il duca Brodulfo, a contrapporsi a Dagoberto, a nome del nipote per la spartizione del regno; questo atteggiamento cost\u00f2 poi la vita a Brodulfo, poich\u00e9 Dagoberto lo fece uccidere.Rimasto padrone del regno, Dagoberto, mosso a compassione del fratellastro e, nello stesso tempo, nipote, offr\u00ec a Cariberto il territorio compreso tra la Loira e i Pirenei (un neo-costituito Regno di Aquitania), in cambio della sua rinuncia all'eredit\u00e0 paterna. Questo nuovo regno comprendeva la parte sud-occidentale dell'attuale Francia, tutto il territorio tra la Garonna e i Pirenei: comprendeva le citt\u00e0 di Tolosa (capitale del regno), Cahors, Agen, P\u00e9rigueux e Saintes, e una parte della Guascogna, che in breve tempo fu conquistata tutta.\nDopo la morte del fratellastro, Cariberto, probabilmente a Blaye, nel 632(forse si tratt\u00f2 di un omicidio il cui mandante fu lo stesso Dagoberto), gli successe il figlioletto Chilperico, che mor\u00ec pochi mesi dopo, pare anch'egli fatto assassinare da Dagoberto. Dagoberto divenne unico sovrano di tutti i regni Franchi e fece di Parigi la sua capitale.\nNell'anno seguente per\u00f2 fu costretto a cedere alle pressioni degli Austrasiani concedendo loro nuovamente l'indipendenza e nominando loro re il suo primogenito, Sigeberto III, di circa tre anni, sotto la custodia del Maggiordomo di palazzo Pipino di Landen e del vescovo di Metz, Arnolfo di Metz e dopo la morte di quest'ultimo, del vescovo Cuniberto di Colonia.\nFece del suo uno dei regni pi\u00f9 potenti del tempo, impegnandosi per il consolidamento dell'autorit\u00e0 monarchica all'interno del regno (negli ultimi anni di regno dom\u00f2 i Vasconi ribelli e sconfisse i Bretoni, obbligandoli a pagare un tributo) e nella riorganizzazione giudiziaria, finanziaria, religiosa e commerciale dello Stato. Riusc\u00ec in questo grazie anche alla collaborazione di alcuni funzionari della sua corte: il vescovo san Desiderio di Chaors (tesoriere), il vescovo Audoeno di Rouen (referendario), il vescovo Eligio di Noyon (monetiere e poi tesoriere), tutti canonizzati dopo la loro morte.\nCur\u00f2 anche le relazioni diplomatiche con l'impero bizantino di Eraclio, il Regno dei Longobardi e con i Sassoni: si serv\u00ec dell'alleanza con loro per contrastare l'avanzata delle popolazioni slave (quelle che i franchi chiamavano \"Vendi\"), organizzatesi nel Regno di Samo e che premevano anche sul confine orientale del regno (furono numerose le loro incursioni tra il 632 e il 633). Per difendere meglio i confini, affid\u00f2 la Turingia al marchese Radulfo che, per\u00f2, alla morte di Dagoberto, rifiut\u00f2 di riconoscere il suo erede (Sigeberto III) e si ribell\u00f2 scatenando una guerra da cui usc\u00ec vittorioso.\nDagoberto mor\u00ec, a Parigi, nel 639, a causa della dissenteria: fu il primo re a essere sepolto nella basilica di Saint-Denis, che aveva fatto ampliare e di cui aveva affidato l'arredo all'orafo sant'Eligio (fino ad allora, il mausoleo dei sovrani Neustriani era la basilica di Saint-Germain-des-Pr\u00e9s: da quel momento Saint-Denis, la basilica fondata da santa Genoveffa presso la tomba del protovescovo parigino san Dionigi, divenne il luogo di sepoltura pi\u00f9 prestigioso di Francia, dove verranno inumati anche Carlo Martello e Pipino il Breve).\nIl \"Regnum Francorum\", il cui processo di dissolvimento col regno di Dagoberto I si era interrotto, si ritrov\u00f2 nuovamente diviso: l'Austrasia era gi\u00e0 andata a Sigeberto III; Neustria e Borgogna passarono al figlio che Dagoberto aveva avuto da Nantechilde, la sua seconda moglie, Clodoveo II (che aveva solo sei anni, per cui la reggenza venne esercitata dalla madre).\nDagoberto I \u00e8 anche l'ispiratore di \"Le bon roi Dagobert\", una canzone popolare molto in voga a partire dal XVIII secolo, che venne prima usata dai rivoluzionari per mettere in ridicolo la monarchia e poi, durante la Restaurazione, rappresentando Dagoberto come un re fanfarone e dissoluto, per esprimere l'affetto della popolazione per i Borboni.\nLa figura di Dagoberto fu rappresentata anche nel film \"Dagobert\" del 1984, interpretato da Coluche.\nMatrimoni e discendenza.\nDagoberto dalla prima moglie, Gomatrude, che dopo la morte di Clotario II, era stata ripudiata, non ebbe figli.\nDagoberto, verso il 630, a Parigi, spos\u00f2 Nantechilde, una delle ragazze di servizio, che gli diede quattro figli:\nDurante il secondo matrimonio, Dagoberto spos\u00f2 altre due donne, Wulfegonda e Bertechilde e Dagoberto visse in una situazione di poligamia con tre mogli contemporaneamente, che non gli diedero figli.\nDagoberto ebbe anche una concubina, Ragnetrude, che gli diede un figlio:"}
{"id": "328486", "revid": "697352", "url": "https://it.wikipedia.org/wiki?curid=328486", "title": "Settore Giovani di Azione Cattolica", "text": ""}
{"id": "328488", "revid": "767487", "url": "https://it.wikipedia.org/wiki?curid=328488", "title": "Cariberto II", "text": "Origini.\nEra l'unico figlio del re dei Franchi Sali della dinastia merovingia, Clotario II e della sua terza moglie, Sichilde, di cui non si conoscono gli ascendenti. Secondo il cronista Fredegario, Sichilde era la sorella maggiore della futura moglie di Dagoberto I, Gomatrude\nBiografia.\nSempre Fredegario riporta che, nel 627, la madre Sichilde ebbe una supposta relazione con un certo Boso che Clotario fece sopprimere.\nAlla morte del padre, nel 629, Cariberto avrebbe dovuto ereditare il regno di Neustria (il fratellastro Dagoberto I aveva gi\u00e0 ottenuto, nel 622, il regno d'Austrasia). Ma i capi dei sacerdoti e dei nobili ambivano che il regno andasse a Dagoberto. Ed, essendo Cariberto minorenne, fu il fratello di sua madre Sichilde, il duca Brodulfo, a contrastare Dagoberto, a nome del nipote per la spartizione del regno; questo atteggiamento cost\u00f2 poi la vita a Brodulfo, poich\u00e9 Dagoberto lo fece uccidere.\nRimasto padrone del regno, allora Dagoberto, mosso a compassione del fratellastro e, nello stesso tempo, nipote, offr\u00ec a Cariberto il territorio compreso tra la Loira ed i Pirenei (un neo-costituito regno di Aquitania), in cambio della sua rinuncia all'eredit\u00e0 paterna. Questo nuovo regno comprendeva la parte sud-orientale dell'attuale Francia, tutto il territorio tra la Garonna ed i Pirenei: comprendeva le citt\u00e0 di Tolosa, Cahors, Agen, P\u00e9rigueux e Saintes, e una parte della Guascogna. Posta la sua residenza a Tolosa, Cariberto estese il suo dominio anche sull'altra parte di Guascogna che non riconosceva il re dei Franchi. Avendo il controllo su tutti i Paesi Baschi, Cariberto II fu costretto a difenderlo dalle continue incursioni dei Vasconi (la popolazione di origine basca che diede il suo nome alla Guascogna).\nCariberto, nel 631, in occasione del battesimo del primogenito di Dagoberto, Sigeberto III, si rec\u00f2 presso il fratello e fece da padrino al neonato.\nCariberto mor\u00ec, probabilmente a Blaye, nel 632(forse fu un omicidio il cui mandante fu suo fratellastro Dagoberto), e venne sepolto a Blaye nella basilica di \"Saint-Romain\": gli succedette il figlioletto Chilperico, che mor\u00ec pochi mesi dopo. Pare anch'egli fatto assassinare su ordine di Dagoberto.\nDiscendenza.\nCariberto dalla moglie di cui non conosciamo n\u00e9 il nome n\u00e9 gli ascendenti, ebbe un figlio:\nA Cariberto la Charte d'Alaon attribuisce altri due figli:\nUn'altra ipotesi \u00e8 che gli altri due figli di Cariberto fossero due femmine:"}
{"id": "328490", "revid": "226458", "url": "https://it.wikipedia.org/wiki?curid=328490", "title": "Chilperico di Aquitania", "text": "Origini.\nEra l'unico figlio del re dei Franchi Sali della dinastia merovingia, Cariberto II e della sua moglie di cui non si conoscono gli ascendenti\nBiografia.\nNel 632, all'et\u00e0 di circa due anni, succedette sul trono di Aquitania al padre, Cariberto II, assassinato quasi sicuramente per ordine del fratellastro Dagoberto I. La \"Cronaca\" di Fredegario ci tramanda che, pochi mesi dopo la morte di Cariberto, suo zio Dagoberto I lo fece uccidere (si sospetta che la morte di Chilperico fosse opera di Dagoberto I) per tornare in possesso dei territori che nel 629 aveva ceduto al fratellastro perch\u00e9 rinunciasse alla spartizione del regno paterno. \nDopo la sua morte, il presunto fratello Bertrando di Bordeaux, scampato alla morte, si riconobbe suddito di Dagoberto: fu creato duca di Aquitania e fu padre di sant'Uberto; govern\u00f2 unitamente a Boggio, accreditato anch'egli come fratello di Chilperico, che diede origine ad una dinastia di duchi che si estinse in Aquitania, nel 769, con Carlomagno, ma prosegu\u00ec in Guascogna.\nUna seconda ipotesi \u00e8 che Bertrando di Bordeaux e Boggio avessero sposato due presunte di sorelle Chilperico, Fligberta e Oda."}
{"id": "328492", "revid": "123150087", "url": "https://it.wikipedia.org/wiki?curid=328492", "title": "Clotario III", "text": "Origini.\nEra il primogenito del re dei Franchi Sali della dinastia merovingia, Clodoveo II e, secondo il continuatore anonimo del cronista Fredegario, della moglie, Batilde, una donna di origine straniera (nella \"Vita Sanct\u00e6 Balthildis\" \u00e8 definita di origine sassone).\nBiografia.\nAvendo solo pochi anni alla morte del padre (attorno al 657), Clotario eredit\u00f2 tutto il regno dei Franchi sotto la reggenza della madre, Batilde. assistita da Ercinoaldo, che aveva rivestito la carica di maggiordomo di Neustria gi\u00e0 sotto Clodoveo II; nel Regno di Austrasia per\u00f2 governava Childeberto, detto \"l'Adottato\", che, sotto la regia di suo padre, Grimoaldo aveva usurpato il trono, al momento della morte del re di Austrasia Sigeberto III.\nUn anno dopo (658) al defunto Ercinoaldo, per volere del re Clotario, subentr\u00f2 Ebroino, come conferma anche la \"Domus Carolingicae genealogia\" e il \"Chronicon Moissiacense\", che costrinse Batilde a ritirarsi in monastero e tenne saldamente nelle sue mani le redini del regno fino alla morte di Clotario III che non avendo quindi mai governato effettivamente \u00e8 ricordato tra i \"Re fannulloni\".\nDopo la morte di Childeberto l'Adottato (Grimoaldo era gi\u00e0 stato condannato a morte e fatto morire sotto tortura), tra il 661 e il 662, il Maggiordomo di palazzo, Ebroino avrebbe voluto riunire tutti i regni ma fu costretto a cedere alle rivendicazioni autonomiste dell'aristocrazia austrasiana guidata dal maggiordomo di palazzo di Austrasia, Wulfoaldo, e in Austrasia, aveva elevato al trono a Childerico II, fratello minore di Clotario III.\nIl regno di Clotario III fu caratterizzato dall'impegno profuso dal maggiordomo Ebroino nel tentativo fallito di ricostituzione del \"Regnum Francorum\" e poi nel consolidamento e nell'estensione dell'autorit\u00e0 monarchica su tutti i territori del regno, scontrandosi per questo anche con l'aristocrazia (laica e religiosa): il massimo rappresentante dei notabili borgognoni presso la corte neustriana, il vescovo Leodegario di Autun, custode delle libert\u00e0 e dei privilegi della sua gente, venne deposto ed esiliato.\nMor\u00ec tra il 10 marzo e il 15 maggio del 673 e venne sepolto nella basilica parigina di Saint-Denis.Non avendo eredi diretti (anche se alcuni considerano Clodoveo III suo figlio illegittimo), il trono di Neustria e Burgundia sarebbe dovuto toccare al fratello, Childerico II (gi\u00e0 re di Austrasia), ma Ebroino, maggiordomo di palazzo di Neustria impose il terzo fratello, Teodorico III.\nDiscendenza.\nClotario III non ebbe mogli. Alcune fonti gli attribuiscono un figlio illegittimo, Clodoveo."}
{"id": "328493", "revid": "223378", "url": "https://it.wikipedia.org/wiki?curid=328493", "title": "Reale Societ\u00e0 Canottieri Cerea", "text": "La Reale Societ\u00e0 Canottieri Cerea \u00e8 uno dei pi\u00f9 antichi club remieri fondati in Italia, attuale campione d'Europa in carica. Il club svolge attivit\u00e0 sportiva e ricreativa ininterrottamente dal 1863, anno della sua fondazione.\nStoria.\n\u00c8 stata cofondatrice nel 1888, sempre a Torino, della Federazione Italiana Canottaggio (FIC) e, successivamente, ancora a Torino, il 25 giugno 1892, della F\u00e9d\u00e9ration Internationale des Soci\u00e9t\u00e9s d'Aviron (FISA).\nIl nome \"Cerea\" deriva dall'espressione dialettale torinese di saluto, solitamente utilizzata dai barcaioli e appassionati di voga, quando si incrociavano sul fiume Po.\nNel 1925 il Re d'Italia Vittorio Emanuele III confer\u00ec alla Canottieri Cerea l'autorizzazione a fregiarsi del titolo Reale e di inserire nello stemma, la corona reale.\nL'attuale sede \u00e8 ospitata nello stesso e caratteristico chalet che fu costruito 140 anni fa in sostituzione della tettoia del barcaiolo di Casa Reale, e si trova sulla sponda ovest del fiume Po, all'altezza del Castello del Valentino.\nLa storica sede \u00e8, dal 2007, visitabile liberamente nelle giornate che il F.A.I. (Fondo per l'Ambiente Italiano) organizza annualmente con l'apertura di oltre 500 monumenti al pubblico.\nParticolarit\u00e0 della societ\u00e0, per mantenere lo spirito dello Statuto Societario originale, ispirato a valori e costumi sociali tipici dell'Ottocento, \u00e8 l'utilizzo l'informale \"ciao\" come saluto tra soci sia giovani che anziani. Fino al 2013 il circolo era esclusivamente maschile, poi attraverso un cambio di statuto la societ\u00e0 si \u00e8 aperta anche alle donne, dotandosi anche di uno spogliatoio femminile al piano terra della struttura.\nSolo nel 2012-2013 sono stati vinti 3 campionati del mondo. Il 2012 \u00e8 un grande anno per la Canottieri Cerea con la doppietta mondiale firmata da Luca Lovisolo nell 8 con timoniere juniores e l'oro vinto da Guido Gravina nel quattro senza pesi leggeri under 23. Guido Gravina bisser\u00e0 poi il successo l'anno successivo con un'altra vittoria (a Linz) sempre nel quattro senza pesi leggeri.\nNegli ultimi anni sono stati vinti anche nuemerosi titoli italiani. Il 2017 \u00e8 stato un anno indimenticabile: per la prima volta dalla fondazione della storica Societ\u00e0 3 titoli italiani sono stati vinti lo stesso anno. Le vittorie sono state timbrate rispettivamente da Achille Benazzo, Alberto Zamariola, Andrea Carando e Leonardo Radice nel quattro di coppia juniores. Luca lovisolo, Pietro Cappelli, Andrea Carando e Leonardo Radice hanno invece vinto nel quattro di coppia under 23. Infine l'ultimo oro \u00e8 stato vinto da Emanuele Giacosa, Guido Gravina, Pietro Cappelli e Lorenzo Italiano nel quattro di coppia pesi leggeri.\nIl 27 maggio 2018 i giovani atleti della Cerea Achille Benazzo e Alberto Zamariola si laureano campioni d'Europa nel quattro senza junior.\nIl 12 agosto 2018 Benazzo e Zamariola vincono la medaglia di bronzo ai mondiali juniores a Racice (Repubblica Ceca) nel quattro senza insieme Bonamoneta (Murcarolo) e Castelnovo (Lario); lo stesso giorno Giacosa e Cappelli sono medaglia d'argento in Cina ai Mondiali universitari nel quattro senza pesi leggeri.\nIl 2018 rimarr\u00e0 un anno incredibile per la Canottieri Cerea, Alberto Zamariola infatti l'8 ottobre vince nel due senza la medaglia d'oro alle Olimpiadi giovanili di Buenos Aires. Per la prima volta nella storia delle Olimpiadi dei giovani un equipaggio azzurro vince la medaglia d'oro, \u00e8 storia! \nGli atleti hanno raggiunto questi risultati grazie al lavoro degli allenatori Federico Vitale e Giuseppe Carando e una dirigenza societaria che ha messo a disposizione degli allenatori e degli atleti gli strumenti necessari al raggiungimento degli obiettivi sportivi.\nI colori sociali sono l'azzurro (in onore della famiglia Savoia) ed il bianco, alternati in bande orizzontali. Al centro del petto della divisa da gara (body), \u00e8 presente una stella gialla, rappresentante l'onorificenza della \"Stella d'oro al merito sportivo\".\nIl \"Silverskiff\".\nImportante evento agonistico organizzato dalla R.S.C.Cerea, solitamente nel secondo fine settimana di novembre, \u00e8 il Silverskiff, competizione sul fiume Po, denominata \"gara di gran fondo\", su un percorso di ben 11.000 metri, per imbarcazioni \"singole\" gli Skiff, aperta a tutte le categorie agonistiche. \u00c8 solita accogliere, fra i partecipanti, i migliori canottieri mondiali, compresi campioni del mondo e medagliati olimpici.\nIl giorno precedente alla \"Silverskiff\" \u00e8 organizzata la \"Kinderskiff\", aperta ai ragazzi aventi un'et\u00e0 compresa tra i 12 ed i 14 anni, su un percorso di 4.000 metri o 1000m, a cui partecipano mini-atleti provenienti da tutta Italia e dalle nazioni vicine.\nNel 2015 si \u00e8 svolta per la prima volta, all'interno della manifestazione remiera, la SilverPararowing.\nPer il Silver Skiff il 2017 \u00e8 un anno record, il totale dei partecipanti per la prima volta in 26 edizioni superer\u00e0 quota 1000.\nNel 2018, la competizione \u00e8 stata annullata per maltempo, infatti proprio in quei giorni il Po in piena non ha permesso lo svolgersi della regata, che ha dato appuntamento a tutti i suoi partecipanti per l'anno successivo.\nNel 2019, si \u00e8 svolta la ventottesima edizione della regata internazionale, hanno partecipato campioni mondiali e olimpici come ogni anno.\nL'edizione del 2020 \u00e8 stata annullata a causa della situazione pandemica di Covid-19.\nGiochi olimpici.\nDurante i XX Giochi olimpici invernali di Torino 2006, la R.S.C. Cerea \u00e8 stata l'ultima tappa della fiamma olimpica prima del suo ingresso allo Stadio Olimpico per l'accensione del braciere."}
{"id": "328495", "revid": "223378", "url": "https://it.wikipedia.org/wiki?curid=328495", "title": "Societ\u00e0 Canottieri Esperia-Torino", "text": "La Societ\u00e0 Canottieri Esperia - Torino \u00e8 una associazione sportiva torinese di canottaggio. La societ\u00e0 fu fondata nel 1886 e la sua sede dal 1929 si trova sulla riva orientale del Po in Corso Moncalieri 2, all'altezza della Chiesa della Gran Madre di Dio. La sede appartiene al patrimonio storico della citt\u00e0 di Torino. I colori sociali sono il giallo ed il blu in concomitanza con i colori di Torino. \u00c8 anche una societ\u00e0 tennistica dotata di cinque campi da tennis. Molte sono le persone che si ritrovano la sera nel ristorante della societ\u00e0 per giocare a bridge. Da qualche anno la societ\u00e0 ha aggiunto anche una sezione canoistica.\nStoria.\nLa storia della societ\u00e0 ha inizio il 30 agosto 1885 alcuni appassionati di canottaggio riunitisi nella Birreria della Borsa decisero di promuovere \"la ginnastica del canottaggio\". Il 30 maggio 1886 fu fondata la Societ\u00e0 Canottieri Esperia. Pi\u00f9 o meno negli stessi anni nacque la Societ\u00e0 Canottieri Torino, come appendice della Reale Societ\u00e0 Ginnastica di Torino. Negli anni venti del novecento le due societ\u00e0 si unirono per realizzare la sede attualmente utilizzata.\nLa fusione ebbe il patrocinio di Gabriele D'Annunzio a cui si deve il motto della societ\u00e0: Si spiritus pro nobis, qui contra nos ed il pennone dell'incrociatore Trieste ancora usato come portabandiera.\nLa Sede.\nIl progetto e la realizzazione sono opera dell'architetto Enrico Boccielli. Progettata nel 1926 e inaugurata il 2 dicembre 1928, l'edificio \u00e8 molto pi\u00f9 campagnolo che urbano. Gode di una splendida balconata con vista sui murazzi e un ampio salone centrale con ristorante e al piano sottostante un ampio deposito barche.\nAgonismo.\nLa squadra agonistica \u00e8 allenata da Roberto Romanini. La squadra dilettantistica (9-14 anni) da Carlotta Zuanon.\nRegata d'Inverno sul Po.\nLa Regata, anche conosciuta con il nome italiano \"inverno sul Po\", \u00e8 una delle pi\u00f9 importanti regate organizzate a Torino. Consiste in un percorso di 6\u00a0km dall'isolotto di Moncalieri fino alla societ\u00e0 ed \u00e8 organizzata agli inizi di febbraio. Negli ultimi anni gli iscritti hanno superato i mille partecipanti; quest'anno erano 1200 provenienti, oltre che dall'Italia, da Francia, Svizzera, Austria, Gran Bretagna, Lituania e Turchia. La Gara \u00e8 aperta per le imbarcazioni singolo, 7.20 , doppio, due senza, quattro di coppia, quattro senza e otto.\nGiochi olimpici invernali.\nDurante i XX Giochi olimpici invernali, l'Esperia \u00e8 stata sede di Casa Sassonia."}
{"id": "328501", "revid": "2080735", "url": "https://it.wikipedia.org/wiki?curid=328501", "title": "Psittacus erithacus", "text": "Il pappagallo cenerino (\"Psittacus erithacus\" ), noto anche come pappagallo cenerino del Congo o pappagallo cenerino maggiore, \u00e8 un pappagallo di medie dimensioni della famiglia Psittacidae, nativo dell'Africa centrale. Insieme al pappagallo di Timneh (\"Psittacus timneh\"), un tempo identificato come una sottospecie del pappagallo cenerino ma oggi riconosciuto come una specie a se stante, fa parte del genere \"Psittacus\".\nDescrizione.\nIl pappagallo cenerino \u00e8 un uccello di medie dimensioni, dal piumaggio prevalentemente grigio da cui prende il nome, ed il becco nero. Gli esemplari adulti possono misurare fino a 33 centimetri (13 pollici) di lunghezza, un'apertura alare di 46-52 centimetri (18-20 pollici), per un peso medio di 400 grammi (14 once). Il colore del piumaggio \u00e8 prevalentemente grigio, con tonalit\u00e0 pi\u00f9 scure sulla testa e sulle ali. Le penne del capo e del corpo presentano delle punte di bianco sui bordi. Le penne della coda, invece, sono rosse vivo. Come tutti i pappagalli, i cenerini sono uccelli zigodattili, avendo 4 dita per zampa (due anteriori e due posteriori), che li aiuta ad avere una prese pi\u00f9 salda sui rami dove passano la maggior parte delle giornate, oltre a maneggiare gli oggetti con pi\u00f9 facilit\u00e0.\nA causa della selezione da parte degli allevatori di pappagalli, alcuni pappagalli cenerino sono parzialmente o completamente rossi. Non vi alcun segno di dimorfismo sessuale, ed entrambi i sessi sono simili. La colorazione dei giovani \u00e8 simile a quella degli adulti, ad eccezione degli occhi, che vanno dal grigio scuro al nero, per poi assumere le iridi gialle e le pupille scure degli uccelli adulti, e delle copritrici del sottocoda che hanno sfumature grigie.\nI pappagalli cenerino possono vivere per 40-60 anni in cattivit\u00e0, anche se la loro vita media in natura sembra essere pi\u00f9 breve, circa 23 anni.\nDistribuzione e habitat.\nIl pappagallo cenerino \u00e8 originario dell'Africa equatoriale, tra cui Angola, Camerun, Congo, Gabon, Costa d'Avorio, Ghana, Kenya e Uganda. L'areale di questa specie \u00e8 compreso in un'area che va dal Kenya alla parte orientale della Costa d'Avorio. Le stime attuali per la popolazione mondiale sono incerte e vanno da 630.000 a 13 milioni di uccelli, sebbene questi stime siano destinate a scendere vista la diminuzione delle popolazioni selvatiche. I cenerini sembrano prediligere le fitte foreste, ma possono essere trovati anche ai margini delle foresta e in ambienti pi\u00f9 aperti, come le foreste a galleria e le savane.\nUno studio sulla popolazione pubblicato nel 2015 ha rilevato che la specie era stata \"virtualmente eliminata\" dal Ghana con un numero in calo dal 90% al 99%, dal 1992. Sono stati trovati solo in 10 delle 42 aree boschive e tre dei posatoi utilizzati da questi uccelli che un tempo contenevano 700\u2013 1200 individui ciascuno, ora ne contavano solo 18 in totale. Il declino della popolazione locale \u00e8 principalmente causato dal commercio di animali esotici domestici e dal disboscamento dell'area. Si ritiene che le popolazioni del Camerun siano stabili. In Congo, ogni anno vengono catturati circa 15.000 animali per il commercio di animali esotici domestici, dalla parte orientale del Paese, anche se la quota annuale dichiarata \u00e8 di 5.000.\nAlcuni esemplari domestici sono fuggiti o sono stati deliberatamente rilasciati in Florida, Stati Uniti, sebbene non vi siano prove che la specie si sia stabilita nell'area e che si stia riproducendo naturalmente.\nBiologia.\nSi conosce poco del comportamento e delle attivit\u00e0 di questi uccelli in natura. Oltre alla mancanza di fondi per la ricerca, pu\u00f2 essere particolarmente difficile studiare questi uccelli allo stato brado a causa del loro status di animali da preda, che li porta ad avere personalit\u00e0 piuttosto riservate e guardinghi. Tuttavia, \u00e8 stato dimostrato che i cenerini selvatici possono imitare un'ampia variet\u00e0 di suoni che sentono durante la loro vita, proprio come gli individui in cattivit\u00e0. Due cenerini sono stati registrati mentre erano appollaiati in Zaire e i ricercatori hanno riferito che gli uccelli avevano un repertorio di oltre 200 suoni diversi, tra cui nove imitazioni di altri canti di uccelli selvatici e una di un pipistrello.\nDieta.\nLa dieta di questi animali \u00e8 per lo pi\u00f9 frugivora, includendo frutta, noci e semi. Allo stato selvatico la specie predilige i frutti della palma d'olio e si nutre di fiori e corteccia d'albero, oltre a insetti e lumache, cibandosi talvolta al suolo. In cattivit\u00e0, si nutrono di pellet per uccelli, con l'aggiunta di una variet\u00e0 di frutta come pere, arancie, melograni, mele e banane, e verdure come carote, patate dolci cotte, sedano, cavoli freschi, piselli e fagiolini. In cattivit\u00e0 hanno anche bisogno di una fonte di calcio.\nRiproduzione.\nSi conosce poco sul comportamento riproduttivo e sul corteggiamento di questi uccelli. I pappagalli cenerini sono uccelli monogami che nidificano nelle cavit\u00e0 degli alberi, ed ogni coppia ha bisogno del proprio albero per costruirvi il proprio nido. La femmina depone da tre a cinque uova, che incuba per 30 giorni mentre viene nutrita dal compagno. Gli adulti difendono arduamente i loro siti di nidificazione, sia dai predatori sia dalle altre coppie.\nAlla schiusa i pulcini pesano 12-14 grammi e vengono nutriti a turno da entrambi i genitori fino alla loro quarta-quinta settimana di vita. I giovani lasciano definitivamente il nido all'et\u00e0 di 12 settimane, quando raggiungono un peso di 372-526 grammi.\nMalattie.\nI pappagalli cenerini vengono infettati soprattutto dalla malattia del becco e delle penne dei pappagalli (o PBFD), soprattutto quelli giovani. Gli uccelli infetti possono mostrare sintomi come perdita dell'appetito, piume soffici, lentezza e ridotte capacit\u00e0 di deambulazione a causa delle ossa fragili, e una mutazione del piumaggio da grigio a rosa.\nIntelligenza e cognizione.\nAnche se dei giudizi comparativi circa l'intelligenza animale sono sempre molto difficili da fare in maniera obiettiva, gli psittaciformes sono generalmente considerati tra le specie di uccelli pi\u00f9 intelligenti. I pappagalli cenerini sono noti per le loro abilit\u00e0 cognitive, che si presuppone si siano evolute come conseguenza della loro natura cooperativa nella ricerca del cibo allo stato selvatico. Difatti, i pappagalli cenerini sono considerati da molti una delle specie pi\u00f9 intelligenti di psittacidi. \u00c8 stato dimostrato che molti individui possono svolgere attivit\u00e0 paragonabili al livello cognitivo di un bambino di 4-6 anni. Sono stati condotti numerosi studi con i cenerini africani, indicando una serie di capacit\u00e0 cognitive di livello superiore. Gli esperimenti hanno dimostrato che i pappagalli cenerini possono apprendere sequenze numeriche e possono imparare ad associare la voce di una persona al suo volto, riconoscendo anche pi\u00f9 persone in base alla voce. \u00c8 stato riferito che i pappagalli cenerini sono in grado di utilizzare parole inglesi conosciute esistenti per creare nuovi nomi per oggetti di cui l'uccello non conosce il nome, ad esempio \"banerry\" (\"banana\" + \"cherry\" ossia \"ciligia\") per indicare una \"mela\", \"banana crackers\" per \"patatine di banana essiccate\", o \"yummy bread\" per \"torta\".\nLa ricerca della scienziata americana Irene Pepperberg con un esemplare di nome Alex, ha mostrato la sua capacit\u00e0 di quest'ultimo di apprendere pi\u00f9 di 100 parole, differenziando tra oggetti, colori, materiali e forme. Pepperberg ha trascorso diversi decenni a lavorare con Alex e ha scritto numerosi articoli scientifici sugli esperimenti eseguiti, indicando le sue capacit\u00e0 cognitive avanzate. Uno di questi studi ha dimostrato che Alex aveva la capacit\u00e0 di aggiungere numeri oltre ad avere un concetto simile a zero, simile a quello dei bambini piccoli e dei primati. Simili affermazioni circa la padronanza del linguaggio sono state fatte per un altro cenerino, chiamato N'Kisi, che ha un vocabolario di pi\u00f9 di mille parole.\nOltre alle loro straordinarie capacit\u00e0 cognitive, i pappagalli grigi hanno mostrato comportamenti altruistici e preoccupazione per gli altri. I ricercatori hanno notato che mentre era improbabile che un'ara testablu condividesse il proprio cibo con altri membri della propria specie, i pappagalli cenerini davano attivamente il cibo al loro partner conspecifico, anche se ci\u00f2 significava che sarebbero rimasti senza cibo. Quando i ruoli venivano invertiti, era estremamente probabile che i loro partner restituissero il favore, rinunciando al proprio cibo a beneficio del loro partner. Ci\u00f2 indica non solo una manifestazione di altruismo, ma anche un atto di reciprocit\u00e0.\nCuriosamente, alcune ricerche hanno dimostrato che il numero di parole che un particolare pappagallo cenerino pu\u00f2 conoscere e utilizzare potrebbe essere legata alla zampa che utilizza di pi\u00f9. I ricercatori hanno scoperto che i pappagalli cenerini che usano di pi\u00f9 il piede destro hanno mostrato un marcato aumento del numero di parole all'interno del loro lessico rispetto ai pappagalli mancini. Ci\u00f2 potrebbe indicare che i pappagalli possano avere una lateralizzazione della funzione cerebrale, proprio come i mammiferi.\nConservazione.\nI predatori naturali di questa specie includono avvoltoi delle palme e diversi rapaci, mentre le scimmie possono prendere di mira le uova e i piccoli. \u00c8 stato osservato che i pappagalli cenerini domestici sono suscettibili a infezioni fungine, infezioni batteriche, insufficienza nutrizionale, tumori maligni, malattie del becco e delle penne, tenie e vermi sanguigni.\nGli esseri umani sono di gran lunga la pi\u00f9 grande minaccia per le popolazioni selvatiche. Tra il 1994 e il 2003 sono stati scambiati sul mercato internazionale pi\u00f9 di 359.000 pappagalli cenerini. Ogni anno venivano catturati circa il 21% della popolazione selvatica. I tassi di mortalit\u00e0 sono estremamente elevati, soprattutto tra il momento in cui vengono catturati ed il raggiungimento del mercato, e vanno dal 60 al 66% delle catture. Anche questa specie \u00e8 cacciata per la sua carne e per parti del corpo, che vengono utilizzate nelle medicine tradizionali. A causa dell'ampia caccia della popolazione selvatica, oltre alla perdita dell'habitat, si ritiene che questa specie stia subendo un rapido declino in natura e, pertanto, \u00e8 stata classificata come in Pericolo dall'Unione internazionale per la conservazione della natura (IUCN).\nNell'ottobre 2016, la Convenzione sul commercio internazionale di flora e fauna minacciate d'estinzione (CITES) ha esteso il pi\u00f9 alto livello di protezione ai pappagalli cenerini elencando la specie nell'appendice 1, che vieta il commercio globale e interno della specie.\nIn cattivit\u00e0.\nI pappagalli cenerini sono tenuti come animali domestici da pi\u00f9 di 4000 anni. Dei geroglifici egizi mostrano chiaramente dei pappagalli domestici. Anche gli antichi greci li tenevano come animali domestici, tradizione ripresa dagli antichi romani. Le facoltose famiglie romane tenevano spesso dei pappagalli in gabbie ornate, e i pappagalli venivano apprezzati per la loro capacit\u00e0 di parlare. Anche il Re Enrico VIII di Inghilterra aveva un cenerino domestico. Friedrich, uno dei personaggi dell'Immanuel Kant di Thomas Bernhard, \u00e8 un pappagallo; il pensatore di K\u00f6nigsberg lo presenta come: \"Psittacus Erithacus, il filosofo in s\u00e9\". Forse come omaggio alle elevate capacit\u00e0 intellettive dell'animale, il filosofo dice che Friedrich \u00e8 l'unico che lo capisce.\nOggigiorno tutti gli animali venduti pressi i negozi di animali vengono da allevamenti specializzati sul territorio, per contrastare la cattura di esemplari selvatici. La specie \u00e8 molto comune in cattivit\u00e0 e regolarmente allevata come pappagallo da compagnia, venendo soprattutto apprezzata per la sua capacit\u00e0 di imitare il linguaggio umano, che lo rende uno degli animali domestici pi\u00f9 popolari. Un esemplare domestico fuggito in Giappone \u00e8 stato restituito al suo proprietario dopo aver ripetuto il nome e l'indirizzo del proprietario.\nI pappagalli cenerini possono imitare i rumori uditi nel loro ambiente ed usarli instancabilmente. Sono uccelli molto intelligenti, che necessitano di un ampio arricchimento comportamentale e sociale, nonch\u00e9 di un'ampia attenzione in cattivit\u00e0, in quanto tendono ad annoiarsi facilmente. Quando un cenerino viene trascurato o non ha abbastanza stimoli, il sintomo pi\u00f9 frequente \u00e8 lo strapparsi le piume, un gesto nervoso paragonabile al mangiarsi le unghie degli umani, tuttavia, cos\u00ec facendo i follicoli delle piume vengono danneggiati impedendo alle nuove piume di ricrescere e lasciando l'animale nudo. Inoltre, un cenerino trascurato pu\u00f2 essere soggetto a problemi comportamentali a causa della loro natura sensibile. L'isolamento sociale accelera lo stress e l'invecchiamento.\nI grigi sono una specie altamente sociale e fanno affidamento su una struttura di tipo stormo, anche quando allevati in cattivit\u00e0. Poich\u00e9 sono cos\u00ec dipendenti dagli altri uccelli all'interno del loro stormo, gran parte della loro capacit\u00e0 di parola e voce viene acquisita attraverso l'interazione con gli umani che li possiedono. \u00c8 stato dimostrato che sia i pappagalli selvatici che quelli in cattivit\u00e0 utilizzano chiamate di contatto, che consentono loro di interagire con i loro compagni di stormo e comunicare informazioni sulla loro posizione, avvistamento di predatori, disponibilit\u00e0 di cibo e stato di sicurezza. Inoltre, le chiamate di contatto vengono utilizzate per formare forti legami sociali con i loro compagni di stormo o, nel caso degli esemplari in cattivit\u00e0, con i loro padroni umani. In cattivit\u00e0, \u00e8 stato dimostrato che i pappagalli cenerini africani mostrano competenza comunicativa, nel senso che non solo usano il linguaggio umano correttamente, ma anche in modo appropriato alla situazione sociale in cui si trovano.. I padroni spesso parlano della relazione che hanno con il loro cenerini come \"avere un bambino di cinque anni\". L'aspettativa di vita di un cenerino va dai 40 ai 60 anni e anche pi\u00f9, se tenuto in condizioni ottimali.\nMutazioni.\nLe mutazioni nei cenerini si verificano naturalmente in natura, come le variet\u00e0 Blue Ino (albino), Ino incompleto e Blue. Il Blue Ino \u00e8 completamente bianco. L'Ino incompleto ha una pigmentazione pi\u00f9 chiara, mentre il Blue ha la coda bianca.\nGli allevatori del Sud Africa, dell'Australia, della Nuova Zelanda e della Scandinavia hanno allevato intensamente i cenerini, sin dal 1800. Queste variet\u00e0 allevate includono Red Pied, F2 Pied, Grizzles, Ino, Incomplete, Parino, Lutino, Cinnamon e Red Factor. L'allevatore di uccelli sudafricano Von van Antwerpen e il partner neozelandese Jaco Bosman hanno selezionato F2 Pieds e hanno creato i primi Red Factor Greys. Sono morph rari, possono essere prevalentemente pigmentati di rosso e variano di prezzo a seconda dell'estensione del piumaggio rosso."}
{"id": "328502", "revid": "1610933", "url": "https://it.wikipedia.org/wiki?curid=328502", "title": "Pappagallo cenerino", "text": ""}
{"id": "328504", "revid": "125603728", "url": "https://it.wikipedia.org/wiki?curid=328504", "title": "Michail Aleksandrovi\u010d \u0160olochov", "text": "Per ampiezza di soffio epico e serenit\u00e0 di visione \u00e8 stato paragonato a Tolstoj, ed ha riscosso vasto successo anche in Occidente (Premio Nobel per la letteratura nel 1965).\nIn URSS la sua opera era tenuta in altissimo conto, oltre che per questi pregi artistici, per il contributo alla vittoria ed alla propaganda del socialismo.\n\u00c8 noto principalmente per aver narrato l'epopea dei Cosacchi del Don durante la rivoluzione russa e la guerra civile nel suo romanzo pi\u00f9 celebre, \"Il placido Don\".\nPrimi anni e opere giovanili.\nMichail Aleksandrovi\u010d \u0160olochov nasce il 24 (11, secondo il calendario giuliano) maggio 1905 nel villaggio di Kru\u017eilin, frazione della \"stanica\" (villaggio cosacco) di Ve\u0161enskaja, nel distretto del Donec'k. Il padre era un cosacco dedito ai commerci, mentre la madre, ucraina, era una cameriera analfabeta.\nIl giovane \u0160olochov frequenta il ginnasio a Mosca, Bogu\u010dar e Ve\u0161enskaja, ma lo scoppio della guerra civile nel 1918 lo costringe a interrompere gli studi. Vivr\u00e0 per tutta la durata del conflitto in prossimit\u00e0 del fronte dell'Alto Don. A partire dal 1920, inizia ad occupare diversi posti di impiego nelle amministrazioni locali, fra cui quella del maestro elementare. Nello stesso periodo partecipa anche alla caccia dei gruppi di partigiani cosacchi insorti contro le politiche di requisizione dei prodotti alimentari avviate dal potere sovietico.\nLa carica di addetto al vettovagliamento lo porta in diverse occasioni a rischiare la vita: i partigiani di Nestor Machno lo minacciano di morte e rischia persino di essere fucilato dai suoi compagni per l'indebita punizione di un \"kulak\". Questi anni particolarmente turbolenti verranno ricordati nei suoi racconti giovanili e nell'ultima parte della sua opera pi\u00f9 importante, \"Il\" \"placido Don\". Tra il 1920 e il 1922 comincia anche a comporre drammi per il teatro locale della \"stanica\" di Karginskaja.\nNell'ottobre del 1922 si trasferisce a Mosca per presentare domanda d'ammissione all'universit\u00e0, ma viene respinto. Si dedica quindi a numerose occupazioni occasioni fino alla fine dell'anno seguente, quando aderisce al gruppo \"La Giovane Guardia\", composto da scrittori membri delle Giovent\u00f9 comuniste. Entra anche a far parte dell\u2019Associazione degli scrittori proletari russi.\nLa sua prima pubblicazione \u00e8 del settembre 1923. \"La verit\u00e0 della giovent\u00f9\", giornale del \"komsomol\", mette alle stampe il suo primo racconto satirico, intitolato \"La Prova\". Questa testata, che ben presto verr\u00e0 ribattezzata ne \"Il Giovane Leninista\", continuer\u00e0 a pubblicare suoi racconti, tra cui \"Il Neo\" e \"Il Vento\", ben oltre il suo ritorno sulle rive del Don, avvenuto a maggio. Dopo essersi sposato, \u0160olochov si ristabilisce definitivamente a Ve\u0161enskaja e si dedica alla stesura dei \"Racconti del Don\", pubblicati nel 1926 e successivamente ristampati, qualche tempo pi\u00f9 tardi, in una seconda edizione pi\u00f9 ampliata dal titolo \"La steppa azzurra\".\nIl tema centrale \u00e8 la guerra che infuri\u00f2 sul bacino del Don all'inizio degli anni venti, portando con s\u00e9 carestie e repressioni di massa. I protagonisti sono quasi sempre strenui difensori del potere sovietico che arrivano a sacrificare la propria vita nel nome della causa per cui anche l'autore aveva combattuto. Secondo il critico Hermann Ermolaev, \"i racconti danno un assaggio delle doti epiche, drammatiche e comiche di \u0160olochov, senza per\u00f2 rivelarne la dimensione lirica, che nei futuri romanzi dar\u00e0 un'efficacia straordinaria alle sue descrizioni dell'amore e della natura\".\nI racconti della giovinezza riscontrano un successo notevole e vengono ripubblicati in diversi edizioni fino al 1931. Dal 1932 al 1956, tuttavia, l'autore si opporr\u00e0 a qualunque tipo di ristampa, giudicandoli \"esageratamente ingenui e irrimediabilmente puerili\".\nIl materiale dei \"Racconti del Don\" andr\u00e0 in seguito a costituire il nucleo narrativo de \"Il\" \"placido Don\".\n\"Il placido Don\" e le accuse di plagio.\nLa stesura del suo capolavoro inizia nel 1925, quando il manoscritto porta ancora il titolo \"I paesi del Don\". Dopo aver deciso di ampliarne il respiro storico, \u0160olochov ribattezza l'opera e ne predispone la partizione in quattro volumi, \"Il placido Don\", \"La guerra continua\", \"I rossi e i bianchi\" e \"Il colore della pace\". Questi usciranno, fra vicende alterne che vedranno personalmente coinvolto persino Stalin, tra il 1928 e il 1940 per le riviste \"Ottobre\" e \"Mondo Nuovo\". Nonostante le pressioni degli editori e del governo, \u0160olochov si rifiuter\u00e0 sempre di compromettere la propria opera.\nIl romanzo narra l'epopea di Grigorij Melechov e della sua famiglia, originaria del villaggio cosacco di Tatarskij. Dapprima arruolato tra le file dell'esercito zarista durante la prima guerra mondiale, Grigorij combatter\u00e0 su entrambi i fronti della guerra civile e, ricercato dalle autorit\u00e0 sovietiche, finir\u00e0 per arruolarsi in una banda di disertori. Nell'ultima delle sue innumerevoli fughe, egli perde l'amata Aksin\u2019ja, vittima di un colpo d'arma da fuoco. Il lutto spegne ogni sua speranza riguardo al futuro e lo porta a far ritorno al villaggio natale, dov'\u00e8 rimasto il figlio ad aspettarlo.\nPer il respiro epico e per la commistione di epopea familiare e cronaca storica, il romanzo \u00e8 stato spesso avvicinato a Guerra e pace di Tolstoj. Ne \"Il placido Don\" \u00e8 condensata quella lotta di classe che sconvolse irrimediabilmente il mondo cosacco e di cui \u0160olochov rende l'essenza psicologica nella storia del suo eroe, Grigorij. Gli avvenimenti che giustificano la trama si svolgono in funzione del protagonista e l'intreccio che ne esce \u00e8 inteso a mostrare la vittoria della rivoluzione sui cosacchi, che ne furono sempre nemici accaniti. Sul vasto affresco del \"cosacchismo\", ricco di dettagli folcloristici e denotato dalla comunione con la natura, irrompe la storia in tutta la sua tragicit\u00e0, creando una frattura che insinua in tutti i personaggi la consapevolezza che nulla potr\u00e0 essere come prima.\n\u0160olochov viene accusato di plagio gi\u00e0 ai tempi della pubblicazione dei primi due volumi. Per verificare la fondatezza di tali insinuazioni, nel 1929, la segreteria della RAPP (Associazione russa degli scrittori proletari) nomina una commissione d'inchiesta che assolver\u00e0 l'autore pur non fornendo alcuna prova convincente.\nLa questione si riapre in corrispondenza dell'assegnazione del Premio Nobel a \u0160olochov nel 1965. Viene infatti alla luce \"La rapida del \"Placido Don\"\", opera incompiuta di un critico letterario sovietico del quale il curatore, Aleksandr Sol\u017eenicyn, riporta solo l'iniziale del cognome: D*. L'ignoto sostiene che Il Placido Don sia in realt\u00e0 formato da due testi, uno scritto dal vero autore, F\u00ebdor Krjukov (1870-1920), l'altro da \u0160olochov. Il procedimento di D*, tuttavia, presenta numerose inesattezze e manca di rigore scientifico. Lo stesso Medvedev non riuscir\u00e0 mai a dimostrare fino in fondo la sua tesi e arriver\u00e0 a riconoscere la fragilit\u00e0 della sua argomentazione.\nNei primi anni ottanta, un'analisi comparata delle opere di Krjukov eseguita da un gruppo di ricercatori scandinavi mediante elaboratore conferma la paternit\u00e0 di \u0160olochov. I risultati dell'indagine vengono ripresi dal professore Nils Lid Hjort dell'Universit\u00e0 di Oslo che, attraverso un esame statistico della lunghezza delle frasi dei manoscritti in questione, ha ribadito i risultati dell'inchiesta precedente.\nRapporti col partito, attivit\u00e0 giornalistica e ultimi anni.\nOltre alla stesura del suo capolavoro, \u0160olochov dedica la maggior parte degli anni Trenta alla realizzazione di un altro romanzo, \"Terre vergini dissodate\". Se \"Il placido Don\" aveva coperto il periodo che andava dalla rivoluzione alla guerra civile, quest'opera fornisce invece un ritratto della collettivizzazione dei primi anni Trenta. La pubblicazione del primo volume, nonostante le solite controversie con l'editoria, inizia nel gennaio del 1932, sulle pagine del \"Mondo Nuovo\". Anche stavolta, l'intercessione di Stalin, incontrato di persona dall'autore un paio d'anni prima, segna la svolta decisiva.\nIl romanzo riscontra un successo fenomenale e vale all'autore il Premio Lenin. Gli elogi della critica e la protezione di Stalin lo portano ad iscriversi al PCUS nel 1932. Questo, tuttavia, non lo rende del tutto immune da repressioni; nell'autunno del 1938, viene infatti arrestato dall'NKVD sotto la falsa accusa di aver partecipato ad un'insurrezione cosacca antisovietica nei pressi di Rostov. Stalin, per\u00f2, non potendo accettare un simile affronto nei confronti di uno dei pi\u00f9 popolari autori fedeli al partito, ne ordina il rilascio.\nCon l'avvento della seconda guerra mondiale, la produzione di \u0160olochov verte sempre di pi\u00f9 verso il giornalismo e la propaganda. Diventa corrispondente di guerra della Pravda e della Stella Rossa. Nell'estate del 1942, perde la madre a causa di un bombardamento tedesco e gli archivi contenenti i suoi manoscritti e la corrispondenza con Stalin e Gor'kij vengono irrimediabilmente distrutti.\nDalla sua esperienza al fronte nascono il racconto \"La Scienza dell'Odio\", in cui viene descritta la brutalit\u00e0 delle truppe naziste, e il romanzo di guerra \"Hanno combattuto per la patria\", pubblicato dalla \"Pravda\" tra il 1943 e il 1969, da cui verr\u00e0 tratto l'omonimo film del regista Sergej Bondar\u010duk nel 1975.\nDopo la guerra, porta a termine la stesura del secondo volume di \"Terre vergini dissodate\" e, nel 1956, scrive il racconto \"Il destino di un uomo\" che ispirer\u00e0 un altro film di Bondar\u010duk dallo stesso titolo.\nNel corso della sua carriera giornalistica si attiene a posizioni ortodosse e strettamente conformi alla linea del partito; nei suoi articoli, infatti, si scaglia con decisione contro autori dissidenti come Pasternak, Sol\u017eenicyn, Sinjavskij e Dani\u0117l' e contro la letteratura occidentale in generale.\nNel 1957, \"Il placido Don\" diventa anche un film diretto da Sergej Gerasimov. L'adattamento cinematografico di Bondar\u010duk, invece, uscir\u00e0 solo nel 2006.\n\u0160olochov muore nella \"stanica\" di Ve\u0161enskaja il 21 febbraio 1984 dopo esser diventato lo scrittore sovietico col pi\u00f9 alto stato di servizio; oltre al Premio Nobel per la letteratura conferitogli nel 1965, vinse anche il Premio Stalin e il Premio Lenin, fu deputato a vita del Soviet Supremo dell'URSS, delegato a tutti i congressi del PCUS a partire dal 1939, membro del Comitato Centrale dal 1961, due volte Eroe del lavoro socialista e membro dell'Accademia delle scienze dell'URSS. Nel 1962, l'Universit\u00e0 di St Andrews gli conferisce la laurea honoris causa in legge, mentre nel 1965 riceve quella della facolt\u00e0 di lettere dalle Universit\u00e0 di Lipsia e Rostov.\nTemi e stile.\nL'opera di \u0160olochov \u00e8 stata ascritta da molti critici all'interno del canone del realismo socialista. I caratteri costitutivi della corrente dominante del tempo si possono riscontrare nelle opere giovanili, i cui protagonisti, denotati da un marcato slancio eroico, sono molto spesso sostenitori del potere sovietico, ma molti hanno ritenuto insufficiente questa categorizzazione per quanto riguarda i romanzi della maturit\u00e0. In questi ultimi, la tensione ideologica emerge dal conflitto e dall'ambiguit\u00e0 e non vengono risparmiate le critiche nei confronti dell'autorit\u00e0 bolscevica.\nNei grandi romanzi degli anni trenta, la priorit\u00e0 di \u0160olochov rimane la fedelt\u00e0 nei confronti del dato storico; la sua narrazione \u00e8 scevra della retorica propagandistica e del tono ampolloso di molti dei romanzi del realismo socialista. Prevalgono i prestiti dagli idiomi dialettali e dalla poesia contadina e popolare del bacino del Don. Su questo sostrato si sviluppa una prosa piana e lineare, che facilmente si presta alla traduzione proprio perch\u00e9 tende al tipico.\nLe sue ultime opere, invece, influenzate dallo stile cronachistico della produzione giornalistica, vedranno un ritorno all'ortodossia dei primi anni, con risultati per\u00f2 notevolemente inferiori dal punto di vista artistico.\nCinema.\nNumerosi sono i film e i cortometraggi tratti da sue opere:"}
{"id": "328507", "revid": "404338", "url": "https://it.wikipedia.org/wiki?curid=328507", "title": "Nato", "text": ""}
{"id": "328508", "revid": "104458", "url": "https://it.wikipedia.org/wiki?curid=328508", "title": "Langbard", "text": ""}
{"id": "328509", "revid": "729019", "url": "https://it.wikipedia.org/wiki?curid=328509", "title": "Michael Phillips (rugbista)", "text": "In carriera ha ricoperto il ruolo di mediano di mischia e ha rappresentato anche i a livello di \"test match\" in due \"tour\", nel 2009 e 2013.\nRitiratosi a settembre 2017, \u00e8 ritornato in attivit\u00e0 a copertura di ruoli vacanti negli a novembre di quello stesso anno.\nBiografia.\nPhillips inizi\u00f2 a giocare a livello giovanile nel ruolo di terza linea ala prima con la squadra del Whitland e in seguito con il Carmarthen.\nNel 2002 entr\u00f2 nei nella neonata Celtic League.\nL'anno seguente debutt\u00f2 con il contro la segnando una meta.\nNel 2005 Mike Phillips firm\u00f2 un nuovo contratto con i Cardiff Blues, squadra con la quale gioc\u00f2 fino al 2007.\nFu convocato da Gareth Jenkins alla , giocando da titolare la sola partita contro il . Nel frattempo cambi\u00f2 nuovamente squadra unendosi agli Ospreys.\nNel 2008, sotto la guida del nuovo allenatore della nazionale gallese Warren Gatland, Phillips si impose tra i protagonisti del vittorioso Sei Nazioni giocando da mediano di mischia titolare. Segn\u00f2 pure una meta nella partita inaugurale del torneo vinta 26-19 contro l'. Dopo i fasti sportivi, nell'ottobre 2008, Mike Phillips sal\u00ec agli onori della cronaca per un'aggressione subita fuori da un nightclub di Cardiff. L'anno dopo venne convocato per il tour dei British and Irish Lions in Sudafrica, partecipando a tutti e tre i \"test match\" contro i padroni di casa e segnando una meta nella prima partita della serie persa 26-21.\nNel giugno 2011 Phillips si trasfer\u00ec in Francia per giocare con il Bayonne. Una rissa notturna che lo vide coinvolto a Cardiff, contro il personale della sicurezza di un McDonald's, gli cost\u00f2 la sospensione dalla nazionale gallese impegnata nella preparazione per la . Nello stesso periodo ebbe fine la sua relazione sentimentale con la cantante gallese Duffy che si ritiene sia durata 20 mesi.\nMike Phillips gioc\u00f2 da titolare alla Coppa del Mondo 2011, edizione che vide il Galles arrivare quarto. Phillips segn\u00f2 una meta nella partita dei quarti di finale vinta 22-10 contro l', e segn\u00f2 pure un'altra meta nella semifinale persa 9-8 contro la . Il mediano di mischia gallese conferm\u00f2 le sue ottime prestazioni a livello internazionale diventando uno dei protagonisti del Grande Slam del Galles al Sei Nazioni 2012 e del successivo vittorioso Sei Nazioni 2013. Convocato per il tour dei Lions in Australia, gioc\u00f2 nelle due vittoriose partite che decisero la serie contro i padroni di casa.\nNel novembre 2013 pass\u00f2 al Racing M\u00e9tro. Fu selezionato, in sostituzione dell'infortunato Rhys Webb, per disputare la senza per\u00f2 mai scendere in campo. In seguito annunci\u00f2 il suo ritiro dal rugby internazionale.\nNel 2016, dopo cinque anni trascorsi in Francia, torn\u00f2 a 34 anni in Gran Bretagna per iniziare una nuova esperienza in English Premiership con i Sale Sharks, al termine della quale si ritir\u00f2 dall'attivit\u00e0; tuttavia, per coprire alcuni ruoli vacanti a causa di infortunio, \u00e8 stato ingaggiato a novembre 2017 dagli fino a fine stagione."}
{"id": "328514", "revid": "1543377", "url": "https://it.wikipedia.org/wiki?curid=328514", "title": "Profesionalen Futbolen Klub Lokomotiv Plovdiv", "text": "Il Profesionalen Futbolen Klub Lokomotiv Plovdiv (), abbreviato in PFK Lokomotiv Plovdiv, \u00e8 una societ\u00e0 calcistica bulgara con sede nella citt\u00e0 di Plovdiv. Milita nella P\u0103rva liga, la massima serie del campionato bulgaro di calcio.\nFondata nel 1926, gioca le partite casalinghe allo stadio Lokomotiv (12 000 spettatori). I colori sociali sono il bianco e il nero, la prima maglia a strisce verticali di colore bianco-nero, calzoncini bianchi, calzettoni bianchi. I calciatori del Lokomotiv Plovdiv sono detti \"puffi\" o \"bianconeri\". La squadra \u00e8 anche soprannominata \"Juve di Plovdiv\".\nNel 2019 ha vinto la sua prima Coppa di Bulgaria, battendo in finale per 1-0 gli storici rivali del . Nel 2020 si \u00e8 ripetuto ottenendo il secondo successo nella manifestazione.\nStoria.\nIl \"Plovdivski Sportclub\" fu fondato il 25 luglio 1926 a Plovdiv dalla fusione di due squadre locali, il \"Karadja\" (costituito nel 1922) e l\"'Athletic\" (fondato nel 1924).\nNel 1940 la squadra cambi\u00f2 nome in \"Slavia Plovdiv\" e nel 1945 in \"Slavia Cengelov Plovdiv\". Nel 1949 il nome fu cambiato in \"Torpedo Plovdiv\" e due anni dopo in \"Lokomotiv Plovdiv\".\nLa squadra giunse per la prima volta in finale di Coppa di Bulgaria nel 1959-1960, quando fu sconfitta dal per 4-3 dopo i tempi supplementari. Esord\u00ec nelle competizioni UEFA per club nella stagione 1963-1963, prendendo parte alla Coppa delle Fiere, dove raggiunse gli ottavi di finale. Nel 1964-1965 raggiunse, nella stessa competizione, i quarti di finale, dove fu eliminato dalla dopo una terza partita tra le due squadre, che si disput\u00f2 a Torino per una controversa decisione della UEFA. Tra i migliori giocatori della squadra in quest'epoca figuravano Go\u010do Vasilev, Hristo Bonev (uno dei pi\u00f9 validi calciatori bulgari di tutte le epoche), Ivan Bojad\u017eiev e Stancho Bon\u010dev.\nTerzo classificato in campionato nel 1968-1969, il Lokomotiv Plovdiv giunse in finale di Coppa di Bulgaria nel 1970-1971 (sconfitto per 3-0 dal ) e al secondo posto in campionato nel 1972-1973, per poi classificarsi terzo nella stagione seguente. In questi anni la squadra riusc\u00ec a stabilirsi stabilmente tra le prime sei della classifica.\nNel 1981-1982 il Lokomotiv Plovdiv giunse ancora in finale di Coppa di Bulgaria, ma fu nuovamente sconfitto, stavolta dal per 2-1. Nel 1983, sotto la guida dell'ex calciatore Hristo Botev, divenuto allenatore, la squadra vinse per la prima volta un trofeo, la Coppa dell'Esercito sovietico, battendo in finale il \u010cirpan per 3-1 allo stadio nazionale Vasil Levski di Sofia, il 1\u00ba giugno 1983.\nGli anni '90 del XX secolo furono avari di soddisfazioni, ad eccezione del terzo posto in campionato raggiunto nel 1991-1992.\nNel 2003-2004 giunse il primo successo in campionato: il titolo nazionale fu vinto sotto la guida dell'allenatore Eduard Eranosyan, gi\u00e0 calciatore dei bianconeri di Plovdiv, alla penultima giornata, grazie alla vittoria sullo (3-2) di fronte a oltre 17 000 spettatori nello stadio di casa. Alla fine i punti ottenuti furono 75, tre in pi\u00f9 di quelli raccolti dal Levski Sofia. Nella squadra figurava il nuovo acquisto Martin Kamburov, laureatosi capocannoniere del campionato con 26 gol, mentre altri protagonisti della storica annata furono Vasil Kamburov, Georgi Iliev, Aleksandar Tunchev, Kiril Kotev, Vladimir Ivanov, Metodi Stojnev e i macedoni Boban Jan\u010devski, Van\u010do Trajanov e Robert Petrov.\nNel 2004-2005 la squadra esord\u00ec nella UEFA Champions League partendo dal secondo turno, dove fu eliminata dal . Nello stesso anno vinse la Supercoppa di Bulgaria battendo il per 1-0. L'annata si chiuse con il terzo posto.\nIl 25 agosto 2005, a qualche ora dalla fine della partita contro l', valida per il ritorno del secondo turno di qualificazione alla Coppa UEFA, incontro terminato con la vittoria per 1-0 dei bulgari, che si qualificarono dopo aver perso per 2-1 la partita d'andata, il presidente del Lokomotiv Plovdiv, il ricco uomo d'affari Georgi Iliev, 39 anni, fu assassinato a colpi di arma da fuoco mentre festeggiava la vittoria in un bar di sua propriet\u00e0, il Buddah, nella localit\u00e0 balneare di Spiaggia assolata, sul mar Nero, circa 35\u00a0km a nord di Burgas. Iliev era proprietario del club dal 2001, dopo la fusione del sodalizio con il PFC Velba\u017ed Kyustendil, squadra di cui era gi\u00e0 possessore. Nei mesi successivi all'omicidio il club affront\u00f2 gravi problemi finanziari e perse molti dei giocatori che si erano laureati campioni di Bulgaria l'anno prima: Aleksandar Tunchev, Martin Kamburov, Ivan Paskov, Georgi Iliev, Darko Spalevi\u0107, Kiril Kotev e Boban Jan\u010devski. La stagione 2005-2006 si concluse con il quinto posto in campionato, mentre le tre annate seguenti furono chiuse con piazzamenti a met\u00e0 classifica.\nNel dicembre 2009 l'industriale proprietario del , Konstantin Dinev, acquis\u00ec il club da Galina Topalova per 2 milioni di euro.\nNel 2011-2012 la squadra fu nuovamente finalista di Coppa di Bulgaria, sconfitta per 2-1 dal . Sette anni dopo, nel 2018-2019, vinse finalmente la coppa nazionale, battendo per 1-0 i concittadini del in finale, e ripet\u00e9 il successo nell'annata seguente, superando in finale per 5-3 ai tiri di rigore il Levski Sofia (0-0 dopo i tempi supplementari). Ai successi in coppa si accompagn\u00f2 nel 2020 la vittoria della Supercoppa di Bulgaria, persa invece nel 2019.\nOrganico.\nRosa 2021-2022.\n\"Aggiornata al 12 ottobre 2021.\"\nRosa 2020-2021.\n "}
{"id": "328561", "revid": "1418004", "url": "https://it.wikipedia.org/wiki?curid=328561", "title": "Johan Galtung", "text": "\u00c8 uno dei padri della \"peace research\" (o \"peace studies\"). Le sue opere ammontano a oltre 160 libri e pi\u00f9 di 1600 articoli accademici. Le istituzioni internazionali si sono spesso rivolte a lui per consulenze tecniche in fatto di mediazioni di conflitti. Nel corso della sua carriera, iniziata nel 1957, ha mediato oltre 150 conflitti tra stati, nazioni, religioni, civilt\u00e0, comunit\u00e0 e individui. Inoltre, ha ricevuto oltre una dozzina di lauree ad honorem e numerose altre onorificenze, come il Right Livelihood Award (anche conosciuto come il Premio Nobel Alternativo per la Pace), il Norwegian Humanist Prize, il Socrates Price for Adult Education, il Bajaj International Award for Promoting Gandhian Values e l'Alo'ha International Award.\nIl 3 dicembre 2016 ha ricevuto al Carter Center, il Premio per il Miglioramento del Mondo Claes Nobel, istituito dal The National Society of High School Scholars.\nBiografia.\nFiglio di un medico e di un'infermiera, Galtung dichiar\u00f2 in un'intervista \u00ab\"La mia intera famiglia era dedita alla cura della malattia. Ci\u00f2 mi ha educato alla credenza ottimistica che ogni problema pu\u00f2 essere risolto\"\u00bb.\nDopo aver conseguito un dottorato di ricerca (PhD) in Matematica nel 1956 presso l'Universit\u00e0 di Oslo, l'anno successivo complet\u00f2 gli studi ottenendo un secondo dottorato di ricerca in Sociologia. In seguito, approfond\u00ec particolarmente le sue conoscenze riguardanti la guerra e la violenza.\nNegli anni 60, Galtung fu il protagonista della fondazione della corrente europea della Peace Research, facilitata anche dalla vivacit\u00e0 dei movimenti sociali e dei dibattiti universitari del tempo. L'innovazione fondamentale apportata da Galtung alle scienze umane consiste nella ridefinizione del concetto di pace come assenza di violenza strutturale, ossia come realizzazione di tutte le potenzialit\u00e0 umane (economiche, sociali e ambientali).\nA causa della sua adesione agli ideali pacifisti, che lo port\u00f2 a definirsi obiettore di coscienza, a 24 anni Galtung fu tratto in arresto e condannato a scontare 6 mesi in Norvegia per renitenza alla leva militare. In carcere Galtung scrisse la sua prima opera, \"Gandhi's Political Ethics\" (pubblicata nel 1955), insieme al suo mentore Arne N\u00e6ss.\nNel 1968, durante una conferenza nella Germania dell\u2019est, critic\u00f2 l'intervento militare del Patto di Varsavia a Praga avvenuto nella primavera dello stesso anno, provocando la reazione degli addetti alla sicurezza che gli impedirono di concludere l'intervento.\nGaltung ha lasciato il PRIO nel 1969 per diventare Professore titolare della cattedra di \"Studi sulla Pace e sui Conflitti\" presso l'Universit\u00e0 di Oslo, mantenendo legami solo informali con l'istituto, garantendogli cos\u00ec piena autonomia operativa. Negli ultimi decenni Galtung ha avuto contatti limitati con il PRIO, non ricoprendo alcun ruolo o carica all'interno dell'organizzazione. Nel 1993 ha fondato assieme alla collega Fumiko Nishimura la rete per la mediazione dei conflitti Transcend. Dal 1974 al 1977 \u00e8 stato presidente della World Futures Studies Federation. \u00e8 presidente del \"Galtung-Institut for Peace Theory &amp; Peace Practice\".\nIl suo ruolo di consulente in situazioni di conflitto ha spesso portato a risultati concreti. Un dissidio relativo alla linea di frontiera fra Per\u00f9 ed Ecuador fu risolto da Galtung negli anni 90 attraverso la proposta della formula \"area binazionale, parco naturale\" accettata da entrambe le parti.\nNel 2007 ha aderito al comitato scientifico della Rivista italiana di conflittologia.\nTeoria.\nLa teoria elaborata da Galtung sulla pace e la nonviolenza si ispira a Gandhi e al buddhismo, il quale sarebbe, secondo il sociologo norvegese, l'unica religione in grado di spiegare pienamente l'essenza della pace.\nIl principale contributo dell'autore alla Peace Research \u00e8 la definizione positiva del concetto di pace. Criticando la definizione negativa (pace come assenza di guerra e di violenza fisica) proposta da Boulding nel 1957, Galtung defin\u00ec la pace come assenza di violenza \"strutturale\". Poich\u00e9 la violenza strutturale si verifica quando le effettive realizzazioni umane restano al di sotto delle realizzazioni potenziali, la pace \u00e8 la realizzazione, da parte dell'uomo, di tutte le sue potenzialit\u00e0 economiche, sociali e ambientali. In questa definizione rientrano anche i casi in cui non esiste un soggetto promotore della violenza diretta, ad esempio in molti Stati africani le aspettative di vita sono basse senza che nessun agente utilizzi intenzionalmente la forza. Va, tuttavia, rilevato che alcuni studiosi appartenenti alla corrente razionalista hanno ravvisato in questa definizione il difetto metodologico del conceptual stretching.\nGaltung teorizz\u00f2 la suddivisione mediazione in tre fasi: \u00abIn primo luogo identificare i partecipanti, fare una ricognizione dei loro obiettivi, e trovare le loro contraddizioni; in secondo luogo distinguere fra obiettivi legittimi e illegittimi; infine costruire ponti fra rispettive posizioni legittime\u00bb. Il concetto guida della mediazione dovrebbe essere quello della costruzione di \"ponti\". La mediazione ha il ruolo di far emergere nuove possibilit\u00e0 di soluzione in grado di realizzare i fini di tutti gli attori del conflitto, evidenziando come la situazione non rappresenti necessariamente un gioco a somma zero.\nTra i contributi teorici di Galtung allo studio delle relazioni internazionali vi \u00e8 anche la nozione di \"guerra del semaforo\", da lui introdotta per la prima volta in ambito accademico. La prassi del semaforo, individuata da Galtung nel 1988, era una conseguenza della contrapposizione bipolare USA - URSS. In questo periodo le tensioni tra i due blocchi provocavano guerre convenzionali nel terzo mondo, combattute da tre attori: i due attori locali direttamente coinvolti e una delle due grandi potenze (mai entrambe). Esempi di questo concetto sono la Guerra del Vietnam e Guerra in Afghanistan (1979-1989).\nIl metodo \"Transcend\".\nIl metodo Transcend, frutto degli studi ed esperienze di Galtung, si propone come percorso per la risoluzione dei conflitti con mezzi pacifici.\nLe premesse a questo metodo sono state attinte dalle religioni induista, buddista, cristiana, taoista, islamica, ebraica.\nIl manuale per mediatori \u00e8 schematizzato nei seguenti 10 punti:\n1) Gli operatori vengono presentati,\ncoi relativi profili personali e sociali e si esplorano le relazioni con le\nparti in conflitto.\n2) Segue un dialogo preliminare. Il dialogo \u00e8 lo strumento operativo principale degli operatori.\n3) Presentazione del conflitto, esplorandone i concetti teorici fondamentali, cio\u00e8 gli atteggiamenti, i comportamenti e le contraddizioni.\n4) Tutto ci\u00f2 viene posto in relazione con l'operatore, mediante i concetti della pratica del conflitto: l'empatia, la nonviolenza\ne la creativit\u00e0.\n5) Siccome la violenza \u00e8 sempre possibile, vengono esaminati i concetti\nfondamentali della teoria della violenza: violenza diretta, strutturale e\nculturale.\n6) Questi concetti vengono ricollegati al lavoro dell'operatore nel Modulo dedicato alla pratica della violenza, nel quale\nvengono introdotti i concetti di diagnosi, prognosi e allarme precoce.\n7) Per prevenire la violenza e sviluppare il potenziale creativo di un conflitto ci deve essere una trasformazione, il cui significato\nviene quindi esplorato.\n8) Per raggiungerla, l'operatore nei avvia un dialogo di pace\nben articolato, che include una socio-analisi.\n9) Lo scopo di tutto l'esercizio \u2013 la trasformazione del conflitto\u00a0\u2013 viene\nesplorato a livello globale, sociale e personale.\n10) Per ottenere la trasformazione del conflitto in pace \u00e8 necessario introdurre delle misure educative nel contesto.\nOpere.\nElenco delle opere di J. Galtung pubblicate in italiano:"}
{"id": "328564", "revid": "1745361", "url": "https://it.wikipedia.org/wiki?curid=328564", "title": "Monti Saiani", "text": "I Monti Saiani o Sajany (in russo: \u0421\u0430\u044f\u043d\u044b, o \u0421\u0430\u044f\u043d\u0441\u043a\u0438\u0435 \u0433\u043e\u0440\u044b, \"Sajanskie gory\") sono un sistema montuoso composto da due distinte catene: i Saiani Orientali e i Saiani Occidentali. Sono situati in Asia, nella Siberia meridionale e si trovano all'interno del Territorio di Krasnojarsk, dell'Oblast' di Irkutsk, della Chakassia, di Tuva, della Buriazia e delle regioni settentrionali della confinante Mongolia.\nGeografia.\nIl sistema montuoso dei Saiani si allunga dai monti Altaj (a ovest), fino al lago Bajkal (a est), dove si collega al sistema montuoso Chamar-Daban del Transbajkal. La distanza tra i suoi punti estremi (occidentale e orientale) supera i 1\u00a0200\u00a0km e la sua larghezza va dai 550-600\u00a0km (a ovest) ai 50-60\u00a0km (a est). Da un punto di vista orografico costituiscono il limite settentrionale dell'altopiano della Mongolia nord-occidentale e lo separano dalla Siberia. \nLa catena ha un'altitudine compresa per lo pi\u00f9 fra i 1\u00a0000 e i 2\u00a0000\u00a0m s.l.m.; a ovest, la cresta della dorsale principale supera i 2\u00a0500\u00a0m, e alcune vette superano i 3\u00a0000\u00a0m. La cima pi\u00f9 alta \u00e8 il Munku-Sardyk (3\u00a0491\u00a0m). Tra le creste montane ci sono pi\u00f9 di una dozzina di depressioni di varie dimensioni e profondit\u00e0, la pi\u00f9 nota \u00e8 la grande depressione di Minusinsk.\nI fiumi della regione appartengono al bacino dello Enisej che ha origine da questi monti. Tra i principali, vi sono i fiumi Chem\u010dik, Abakan, Kantegir, Kazyr, Kizir, Mana, Kan, Birjusa, Kitoj e Irkut.\nFlora e fauna.\nSulle pendici, prevale la taiga di montagna, che si trasforma sulle creste e sugli altopiani in tundra alpina. Oltre alla betulla nana (subspecie \"rotundifolia\") e ai salici arbustivi e cespugliosi (\"Salix retusa\", \"Salix reticulata\", \"Salix herbacea\" e \"Salix polaris\"), \u00e8 presente l'ontano arbustivo (\"Alnus fruticosa\"), il \"Rhododendron aureum\" e il pino nano siberiano. \nTra i mammiferi pi\u00f9 caratteristici: scoiattolo, tamia, zibellino, ermellino, mosco siberiano, wapiti della Manciuria, alce, renna, orso, ghiottone e lince. Nelle regioni orientali c'\u00e8 il cinghiale. \nTra gli uccelli della taiga, vi sono il francolino di monte, il gallo cedrone, il fagiano di monte, il picchio rosso maggiore, il crociere fasciato, la nocciolaia e la ghiandaia siberiana. "}
{"id": "328566", "revid": "1429175", "url": "https://it.wikipedia.org/wiki?curid=328566", "title": "Ammortizzatore", "text": "L'ammortizzatore \u00e8 un sistema che ha lo scopo di smorzare l'oscillazione o rallentare un movimento (compressione o estensione) delle sospensioni di un macchinario.\nDescrizione.\nNella maggior parte dei casi (ammortizzatori idraulici o pneumatici) assumono la forma di un cilindro con un pistone che scorre all'interno (sono telescopici), dove il cilindro esterno (fodero) \u00e8 riempito con un fluido (come fluido idraulico) o per via aerea (sistemi pneumatici), mentre il pistone solidale con uno stelo (cilindro interno) agisce su di esso.\nFunzione.\nGli ammortizzatori devono assorbire il rimbalzo/oscillazione della sospensione o pi\u00f9 precisamente nel caso di mezzi di trasporto della ruota, per fare ci\u00f2 devono assorbire e dissipare l'energia che viene impressa o sprigionata dalla sospensione.\nUna considerazione in fase di progettazione o la scelta di un ammortizzatore \u00e8 l'energia che andr\u00e0, nella maggior parte di casi, convertita in calore all'interno del fluido viscoso, come nel caso di sospensioni idrauliche, il fluido idraulico contenuto in cilindri idraulici si riscalda, in altri ammortizzatori come ad esempio quelli elettromagnetici, l'energia dissipata pu\u00f2 essere immagazzinata e utilizzata in seguito.\nUso.\nGli ammortizzatori sono una parte importante per le automobili e le moto, cos\u00ec come i carrelli d'atterraggio degli aeromobili e gli appoggi per molte macchine industriali, ma sono stati sviluppati anche ammortizzatori pi\u00f9 grandi, utilizzati per esempio in ingegneria civile per ridurre la suscettibilit\u00e0 delle strutture ai danni causati da un terremoto.\nEsistono anche ammortizzatori montati trasversalmente, chiamato smorzatore d'imbardata, che aiuta le automotrici a mantenere l'eccessivo ondeggiare da un lato all'altro e sono importanti per le ferrovie ad uso trasporto pubblico.\nIl successo delle tecnologie passive di smorzamento in ampiezze di vibrazione, potrebbe essere accertato con il fatto che essa ha una dimensione di mercato di circa 4,5 miliardi di dollari.\nAmmortizzatori per veicoli.\nIn un veicolo gli ammortizzatori vengono utilizzati per ridurre l'effetto sgradevole che si ha nel viaggiare su terreno accidentato, portando a una migliore qualit\u00e0 di guida, all'aumento del comfort e, cosa importante, a una maggiore stabilit\u00e0 e guidabilit\u00e0 del veicolo. Infatti, senza ammortizzatori, le ruote del veicolo si staccherebbero da terra a causa di qualche deformazione del manto stradale, perderebbero aderenza e, di conseguenza, porterebbero alla perdita del controllo del veicolo. \nPer il controllo del movimento delle sospensioni, senza l'assorbimento/freno degli urti/oscillazioni tramite gli ammortizzatori sarebbero necessarie sospensioni pi\u00f9 rigide, che a loro volta darebbero una risposta pi\u00f9 \"dura\" quando il veicolo affrontasse una buca o un ostacolo. Dato che la forza della molla che contrasta con la compressione della stessa si trasmette anche al telaio e al guidatore/passeggero, si avrebbe un maggiore avvertimento del transito su tale ostacolo.\nL'ammortizzatore consente l'uso di molle della sospensione pi\u00f9 morbide, perch\u00e9 controlla la velocit\u00e0 di movimento della sospensione in risposta agli urti; questa sua funzione \u00e8 coadiuvata anche dall'isteresi dello pneumatico stesso, che tramite la sua elasticit\u00e0 smorza l'oscillazione delle masse non sospese.\nAmmortizzatore per edifici.\nQuando viene applicato ad una struttura come un edificio o di un ponte pu\u00f2 essere parte di una soluzione antisismica, in questa applicazione permette di assorbire l'energia di risonanza, che pu\u00f2 causare un movimento eccessivo e l'eventuale cedimento strutturale.\nTipo di controllo/effetto.\nGli ammortizzatori possono essere a seconda della funzione ammortizzante:\nTipo d'ammortizzatore.\nGli ammortizzatori possono essere di molti tipi:\nAmmortizzatore idraulico.\nL'ammortizzatore idraulico \u00e8 un dissipatore viscoso ed \u00e8 composto da due cilindri coassiali, uno esterno anulare e uno interno nel quale scorre uno stantuffo con lo stelo ancorato al telaio o viceversa.\nIl cilindro interno \u00e8 sempre pieno d'olio, quello esterno solo parzialmente e Il volume di olio nei due cilindri \u00e8 regolato da vari sistemi, inoltre possono essere del tipo a singolo effetto e quindi avere una valvola di compressione e da una di compensazione (rispettivamente di rimbalzo e aspirazione), che servono a collegare i due cilindri coassiali in modo che ci sia il freno idraulico in una sola azione (estensione o compressione) e costringono l'olio a scorre in determinate finestre o in sistemi che ne regolino il flusso, oppure essere a doppio effetto e in questo caso si ha solo i sistemi di regolazione dello smorzamento.\nNei motoveicoli, generalmente l'ammortizzatore anteriore \u00e8 munito di una molla interna e in questo caso assume il nome di forcella telescopica o teleidraulica.\nFunzionamento.\nL'ammortizzatore a olio si basa sulla viscosit\u00e0 dell'olio, sul lume di passaggio e sulla velocit\u00e0 di compressione, dove in condizione di lume costante si ha un aumento esponenziale della resistenza allo scorrimento all'aumentare della velocit\u00e0 di compressione e quindi di scorrimento dell'olio.\nStruttura.\nGli ammortizzatori idraulici sono caratterizzati in linea di massima da un fodero e uno stelo, il quale entrando e uscendo da esso modifica il volume interno dell'ammortizzatore, per questo il contenuto dell'ammortizzatore non pu\u00f2 essere di solo olio, ma deve essere presente anche un volume comprimibile.\nAlcuni elementi dell'ammortizzatore, come la valvola del fodero interno e il gruppo di tenuta (da cui esce lo stelo dall'ammortizzatore) sono realizzati da polveri metalliche (generalmente ferro-grafite-rame) compattate con una pressa e fuse in forno, mentre il pistone mobile viene generalmente realizzato in acciaio, altre parti, come il fodero dell'ammortizzatore possono essere realizzate in vari materiali, generalmente acciaio o alluminio.\nQuesto volume comprimibile pu\u00f2 essere aria o azoto a pressione ambiente o pressurizzato (in questo caso l'ammortizzatore con stelo non passante da entrambi i lati ha la posizione di riposo in completa estensione) o in alternativa un elemento elastico, come una molla elicoidale, per questo il modo in cui viene applicata questa soluzione (utilizzata o meno anche per altre funzioni), gli ammortizzatori possono essere classificati come:\nBitubo.\nQuesto tipo d'ammortizzatore \u00e8 caratterizzato dall'uso di due tubi concentrici in cui scorre il pistone (nel tubo pi\u00f9 piccolo), lo spazio tra essi \u00e8 parzialmente occupato da azoto o aria per compensare il volume dello stelo che viene occupato o liberato nei suoi movimenti telescopici.\nTale schema venne utilizzato ampiamente fino a met\u00e0 degli anni settanta, mentre successivamente viene utilizzato principalmente per mezzi dalle prestazioni modeste.\nDurante la fase di compressione l'ammortizzatore si accorcia, un volume d'olio pari a quello dello stelo si travasa nel cilindro esterno attraverso la valvola di compressione, parte dell'olio che si trova nel cilindro interno sale sopra lo stantuffo attraverso la valvola di aspirazione, durante quest'azione l'aria intrappolata si comprime e questo permette di aumentare la resistenza dell'ammortizzatore, facendo spostare il movimento dell'olio sempre pi\u00f9 attraverso la valvola di aspirazione.\nIn fase di rimbalzo o estensione avviene l'opposto: l'ammortizzatore si allunga, l'olio rientra dal cilindro esterno a quello interno per effetto di una depressione che crea lo stantuffo, attraverso la valvola di compensazione.\nContemporaneamente nel cilindro interno l'olio passa dalla parte superiore dello stantuffo alla parte inferiore, per effetto della salita dello stantuffo che apre la valvola di compensazione.\nQuesto tipo d'ammortizzatore permette una elevata flessibilit\u00e0 nella regolazione/variazione/gestione delle caratteristiche di smorzamento e la presenza di azoto in bassa pressione minimizza i fenomeni di cavitazione e l'emulsione dell'olio, prestandosi a una eccellente performance.\nEsistono anche altre disposizioni del bitubo, dove non si ha il pompante centrale, ma il tubo centrale svolge la funzione di pompante e ammortizzatore, assieme a un tubo centrale cavo fisso al tubo esterno, questa \u00e8 la disposizione tipica delle soluzioni meccaniche.\nBitubo con serbatoio separato.\nQuesto tipo d'ammortizzatore \u00e8 caratterizzato dall'uso di due tubi concentrici in cui scorre il pistone/cartuccia (nel tubo pi\u00f9 piccolo) e da un serbatoio contenente gas pressurizzato per compensare i movimenti telescopici; Il serbatoio separato si collega ad entrambi i tubi e in questo collegamento doppio possono essere applicati due registri (singoli o doppi), mentre al lato opposto dei due tubi coassiali si ha un collegamento libero e quindi un passaggio senza restrizioni dell'olio.\nMonotubo.\nStrutturalmente questo tipo d'ammortizzatore \u00e8 costituito da un tubo in cui scorre il pistone immerso in olio idraulico ed \u00e8 caratterizzato dall'uso di una camera pneumatica (ad alta pressione) con pressioni maggiori ai 10 bar.\ntipo corretto\nQuesti due elementi sono separati da un diaframma mobile o pistone flottante, inoltre questo tipo di ammortizzatore non ha limiti d'inclinazione e si ha minore cavitazione grazie appunto alla camera separata e pressurizzata.\nQuest'ammortizzatore non si differenzia molto dal precedente per il funzionamento, infatti il pistone che \u00e8 immerso nell'olio ha sempre le due valvole per i due versi di scorrimento, dove nel caso della compressione si ha il travaso dell'olio nella parte superiore del pistone, ma dato che non si pu\u00f2 avere una trasferimento immediato durante le escursioni pi\u00f9 rapide, la camera pressurizzata si comprime per permettere una maggiore costanza nell'azione dell'ammortizzatore, che se paragonata al bitubo svolge la funzione dell'aria intrappolata nel tubo esterno.\nAlcuni ammortizzatori monotubo hanno una seconda valvola fissa, atta a controllare la compressione ed estensione della camera pneumatica, evitando in particolare la rapida ed eccessiva estensione della stessa.\nAltri modelli di ammortizzatori monotubo possono invece lavorare con una schiuma/mistura di olio/aria e quindi non richiedono l'uso del diaframma in quanto l'aria che deve comprimersi si trova gi\u00e0 mescolata con l'olio a pressione ambiente o leggermente pressurizzata (6-8 Bar), come inconvenienza tali soluzioni non possono essere usate in tutte le posizioni, ma solo con la camera aria olio in alto rispetto allo stelo e preferibilmente con l'ammortizzatore pi\u00f9 verticale possibile.\nMonotubo con serbatoio separato.\nQuesto tipo d'ammortizzatore \u00e8 molto simile al precedente, ma la camera pneumatica non \u00e8 posta dentro al tubo, ma di lato e messa in comunicazione tramite un passaggio calibrato.\nQuest'ammortizzatore si comporta esattamente come il precedente, solo che la camera pressurizzata essendo posta di lato l'olio fuoriesce dal cilindro e va dentro questa camera, dove il gas \u00e8 isolato tramite una membrana.\nInoltre viene utilizzata una seconda valvola che gestisce la velocit\u00e0 del fluido attraverso questo condotto ed evita che la camera pressurizzata si estenda violentemente una volta compressa, il che comporterebbe una rapida estensione dell'ammortizzatore.\nTuttavia esistono anche dei ammortizzatori a serbatoio separato che invece di utilizzare la membrana ricorrono al diaframma per separare gas e olio, inoltre la valvola che controlla l'espansione della camera pneumatica pu\u00f2 essere assente.\nSoluzione ammortizzante.\nPer avere una funzione ammortizzante bisogna utilizzare una soluzione specifica o combinazioni di queste in modo da avere una forza frenante.\nL'azione smorzante di questi sistemi sar\u00e0 maggiore in proporzione alla velocit\u00e0 con cui l'ammortizzatore si accorcia, ma questa relazione varia a seconda delle soluzioni adoperate.\nA flauto.\nQuesto sistema \u00e8 stato superato in quanto la sua azione varia esponenzialmente a seconda della velocit\u00e0 di funzionamento, ma viene usato ancora per mezzi economici, data la sua economicit\u00e0 e semplicit\u00e0.\nQuesti sistemi possono essere rivisti con valvole addizionali da apporre in serie caratterizzate da un sistema flottante, che permette un maggiore controllo della compressione, con un andamento pi\u00f9 lineare.\nTradizionale.\nIn questo sistema l'olio \u00e8 obbligato tramite un pompante posto in cima al flauto (tubo forato) a scorrere su delle fenestrature di dimensioni fisse e pu\u00f2 svolgere sia la funzione in compressione che in estensione.\nQuesto sistema per svolgere sia la funzione di smorzamento in estensione che in compressione, prevede l'uso di due fenestrature sul flauto (una posta in basso e una posta in alto), di cui una (posizionata vicino al pompante) assieme alla valvola flottante regola la pressione velocit\u00e0 in estensione, mentre nei sistemi pi\u00f9 basilari si ha un solo foro posto distante dal pompante e non si utilizza la valvola flottante, permettendo sempre la doppia funzione, ma in questo caso non viene differenziata la resistenza offerta.\nQuesta caratteristica determina una resistenza ridotta o nulla alle basse velocit\u00e0 (di compressione), mentre pu\u00f2 risultare eccessiva alle alte velocit\u00e0 (di compressione) e anche se pu\u00f2 essere munito di regolazioni per variare la resistenza del freno idraulico, comunque sia il suo arco di funzionamento risulta essere ridotto, determinando sia condizioni di freno inefficace che fasi di freno eccessivo in particolar modo alle diverse velocit\u00e0 di compressione.\nUn sistema simile viene usato quando si utilizza un sistema a doppio ammortizzatore (come nel caso di una forcella) a funzioni separate, quindi con un ammortizzatore che funziona in compressione, come nel caso del sistema a fenestratura variabile e con un ammortizzatore che funziona in estensione, che pu\u00f2 essere un sistema a flauto munito di valvola flottante (unidirezionale), dove il foro permette la fuoriuscita dell'olio senza resistenze significative o molto ridotte, mentre in estensione la valvola flottante trattiene l'olio tra essa, il pompante e il flauto (nella zona sprovvista di fori).\nA fenestratura variabile.\nQuesto sistema utilizzato sulle forcelle solo per la funzione di compressione, \u00e8 un'evoluzione del sistema a fenestratura, dove non si fa scorrere l'olio dentro a un flauto forato, ma si utilizza lo stelo e il tubo centrale (vincolato al fodero e con forma a cono) per determinare la resistenza dell'ammortizzatore, dove nei primi millimetri di compressione si ha poca resistenza per il grande lume di passaggio che si ha tra stelo e tubo centrale, mentre nelle fasi finali di compressione si ha una ridotta sezione di passaggio per via della forma del tubo centrale.\nQuesto permette d'avere un aumento della resistenza idraulica man mano che si comprime la forcella, riuscendo a conferire un'ottima elasticit\u00e0 e anche un comportamento anti-affondamento della forcella o sospensione, senza compromettere la qualit\u00e0 della marcia, ma dato che comunque sia la sezione di passaggio dell'olio non varia in base alla velocit\u00e0 di compressione, si ha sempre un comportamento piuttosto variabile rispetto alle diverse velocit\u00e0 di compressione.\nA elementi flottanti.\nQuesto sistema permette d'avere entrambi gli effetti ammortizzanti in un unico elemento, chiamato pistone, munito di diverse aperture regolate da una valvola che scorre assialmente lungo il pistone e che viene regolata nell'apertura da un sistema a molla.\nL'azione ammortizzante varia molto a seconda del tipo di molla e precarico della stessa, conferendo in modo pi\u00f9 o meno marcato della curva a gomito della progressione d'assorbimento, tanto maggiore quanto maggiore \u00e8 il precarico.\nQualora la molla fornisca una forza sufficiente solo per velocizzare la chiusura delle valvole il comportamento dell'ammortizzatore assume una caratteristica del tutto simile agli ammortizzatori con struttura a flauto, in quanto i fori di passaggio del pistone non vengono regolate dalla molla, ma semplicemente aperte o chiuse.\nA valvola lamellare.\nSi tratta di un sistema composto un pompante provvisto di vari passaggi regolati da un sistema flessibile a lamelle circolari o triangolari flessibili, che scorre in un tubo, che pu\u00f2 essere coassiale a un secondo tubo, a seconda dell'applicazione la cartuccia pu\u00f2 costituire l'ammortizzatore stesso o parte di un sistema ammortizzatore o ammortizzatore/sospensione.\nTradizionale.\nQuesto sistema \u00e8 caratterizzato dal passaggio obbligato (tramite pompante) dell'olio tramite una finestra tenuta chiusa da una o insieme di rondelle flessibili, le quali determinano la sezione de condotto di passaggio della cartuccia/pompante, dove alle basse velocit\u00e0 di scorrimento dell'olio si avranno sezioni di passaggio piccole, mentre per velocit\u00e0 pi\u00f9 alte le sezioni di passaggio sono pi\u00f9 elevate.\nQuesto sistema ha il vantaggio non solo di essere pi\u00f9 lineare nell'azione del freno idraulico alle diverse velocit\u00e0 di compressione, ma anche di poter regolare l'idraulica in modo pi\u00f9 semplice, dove le regolazioni esterne agiscono sul precarico della molla che tiene chiuso il pacchetto di lamelle contro il condotto di passaggio, oppure possono agire sull'apertura di un foro ausiliario che bypassa la cartuccia pompante in una determinata azione (compressione o estensione).\nL'inconveniente viene dal fatto che risulta difficile e che generalmente non viene ricercata ed ottenuta la variazione dello smorzamento in base alla corsa della sospensione.\nLe cartucce ammortizzate possono essere del tipo aperto (solo per la maggior parte delle forcelle) o del tipo chiuse/sigillate, nel caso fossero del tipo aperto, l'ammortizzatore condivide l'olio con l'elemento telescopico della forcella, oltre al fatto che non sono pressurizzate, mentre nel caso la cartuccia \u00e8 del tipo chiuso/sigillato, questa utilizza un olio che pu\u00f2 essere differente e specifico per la funzione ammortizzante, oltre al fatto che generalmente sono pressurizzate.\nA cartuccia a doppia velocit\u00e0 (ammortizzatore selettivo).\nSono molto simili alle precedenti, ma con l'aggiunta di una valvola supplementare (alte velocit\u00e0), dove generalmente si ha un deposito supplementare per l'olio (generalmente esterno), questo sistema infatti agisce solo quando le sollecitazioni sono elevate e quindi quando la l'olio \u00e8 molto compresso, facendo aprire questo secondo passaggio aumentando la sezione di passaggio e riducendo il freno idraulico che risulterebbe eccessivo, ed \u00e8 per via di questo comportamento che prende il nome di ammortizzatore selettivo.\nQuesto sistema ha il vantaggio non solo di essere pi\u00f9 costante nell'azione del freno idraulico, ma di permettere di regolare indipendentemente l'idraulica veloce o lenta (velocit\u00e0 di scorrimento), dove con le regolazioni esterne, che agiscono sul precarico della molla che tiene chiuso il pacchetto di lamelle contro il condotto di passaggio che determina l'area di passaggio, si riesce ad avere un comportamento decisamente pi\u00f9 costante e adatto ai diversi tipi d'impiego.\nA cartuccia con Bypass.\nSi tratta di ammortizzatori a cartuccia tradizionali, ma provvisti di vari passaggi che bypassano l'azione del pompante/cartuccia e che permettono di essere facilmente regolati dall'esterno, permettendo cos\u00ec d'ottenere un'azione variabile a seconda della contrazione dell'ammortizzatore.\nAmmortizzatori a effetto magnetico.\nQuesto tipo d'ammortizzatore effettua lo smorzamento tramite lo sfruttamento delle correnti parassite, risultando del tutto simile a un generatore, che prende energia meccanica dalla sospensione, per poi trasformarla in corrente.\nQuesto sistema pu\u00f2 essere munito di reostato per variare la sua influenza.\nAmmortizzatore pneumatico.\nQuesto tipo d'ammortizzatore utilizza un gas che durante la compressione o estensione deve scorrere attraverso un orifizio, in modo d'assorbire l'energia a cui viene sottoposto, inoltre data l'elasticit\u00e0 del gas, potrebbero essere usati anche come sospensioni.\nAmmortizzatore a frizione.\nL'ammortizzatore meccanico a frizione, comunemente detto \"a compasso\", non \u00e8 altro che una frizione tenuta pi\u00f9 o meno serrata, costituita da dei dischi in cuoio, che vengono premuti tra loro tramite un tirante e ad ogni capo di tale frizione si hanno due braccia, collegata una alla sospensione/ruota, mentre l'altra \u00e8 collegata al telaio, questo tipo di smorzamento veniva utilizzato sulle vecchie moto e auto, come la Ford Model T o la Citro\u00ebn Dyane.\nLa caratteristica di quest'ammortizzatore \u00e8 l'elevata semplicit\u00e0, che ne permette una semplice e intuitiva regolazione, cos\u00ec come la rigenerazione dei dischi tramite semplice sostituzione, inoltre ha una resistenza molto costante rispetto alle diverse situazioni operative, anche se risulta maggiore poco prima che la sospensione inizi l'escursione, questo perch\u00e9 questa tipologia d'ammortizzatore si basa sull'attrito radente, inoltre la funzione ammortizzante pu\u00f2 alterarsi facilmente per via dell'esposizione a agenti esterni e per l'usura precoce a cui \u00e8 portata ad avere.\nMass damper.\nQuesto tipo d'ammortizzatore viene utilizzato in molti campi, perch\u00e9 ha una maggiore libert\u00e0 di posizionamento rispetto ai altri dispositivi e assorbe principalmente le grandi oscillazioni.\nLa sua struttura pi\u00f9 semplice \u00e8 data da una massa, che scorre su un asse, messa in sospensione da una molla.\nManutenzione.\nL'ammortizzatore pu\u00f2 essere denominato in vario tipo a seconda delle operazioni di manutenzioni applicabili o necessarie:\nRegolazioni.\nL'ammortizzatore nella maggior parte dei casi \u00e8 sprovvista di possibilit\u00e0 di regolazione, dove l'unica regolazione esistente \u00e8 data dalla resistenza di scorrimento, la quale pu\u00f2 essere differenziata:\nCon l'utilizzo di regolazioni morbide si velocizza la risposta della sospensione, ma aumenta l'instabilit\u00e0 a un'andatura sostenuta dato che pu\u00f2 dare a saltellamenti (in caso di sospensioni troppo morbide), oscillazioni o a dei trasferimento di peso troppo marcati nella varie manovre (principalmente nelle frenate energiche), mentre con l'uso di regolazioni troppo rigide, si penalizzano le frenate prolungate, improvvise e energiche ritardando il trasferimento di peso, cos\u00ec come la stabilit\u00e0 e il comfort su strade rovinate.\nAccorgimenti.\nGli ammortizzatori possono essere dotati di vari sistemi:"}
{"id": "328571", "revid": "104458", "url": "https://it.wikipedia.org/wiki?curid=328571", "title": "Evgeni Plushenko", "text": ""}
{"id": "328572", "revid": "1745361", "url": "https://it.wikipedia.org/wiki?curid=328572", "title": "Gruppo del Sella", "text": "Il Gruppo del Sella (in tedesco Sellagruppe) \u00e8 un gruppo montuoso delle Dolomiti, posizionato tra le valli di Gardena e Badia (Provincia autonoma di Bolzano), Fassa (Provincia autonoma di Trento) e Livinallongo (Provincia di Belluno), e caratterizzato da un altopiano che si trova sulla sua sommit\u00e0, dal quale emerge il suo punto pi\u00f9 alto (Piz Bo\u00e8, 3.152\u00a0m s.l.m.)\nDescrizione.\nImportante meta turistica sia in estate per gli escursionisti, che in inverno per gli sciatori, che hanno la possibilit\u00e0 di effettuare il giro del massiccio chiamato \"Sellaronda\", possibile sia in senso orario che antiorario, \u00e8 frequentemente indicato come uno dei punti pi\u00f9 panoramici delle Dolomiti.\nGeologia.\nAlcuni lo definiscono un castello di roccia dalle forme spettacolari che cambia aspetto ad ogni suo versante, altri dicono che sia un'isola grande e maestosa che mira al cielo, un punto di approdo per molte persone.\nIn effetti le pareti che si affacciano sulle valli circostanti hanno l'aspetto di un poderoso castello, mentre sui passi si osservano depositi arenaceo-vulcanici morbidi e collinosi.\nTra 236 e 231 milioni di anni fa, nello stadio Ladinico del Triassico medio, la zona oggi occupata dal massiccio del Sella era solo parzialmente emersa, un piccolo atollo. Attorno si vedevano altri atolli (Pale di San Martino, Catinaccio e altri) mentre due vulcani (attuali conca di Predazzo e gruppo dei Monzoni) eruttavano lava e tufo. Questo era un paesaggio tropicale alquanto agitato. Il successivo periodo Carnico \u00e8 stato inizialmente caratterizzato dall'erosione e dallo smantellamento dei vulcani che circondavano il Sella. Successivamente torn\u00f2 l'antico mare tropicale e dell'argilla cominci\u00f2 a depositarsi sui fianchi degli atolli. Proprio queste formazioni spesso mescolate con i prodotti vulcanici che cadevano ancora in mare conferirono l'aspetto arrotondato odierno al Sella.\nClima.\nIl clima del Gruppo del Sella \u00e8 essenzialmente continentale. In estate piove molto, per questo i prati sono molto verdi; il picco di piovosit\u00e0 viene raggiunto in luglio, con circa 130\u2013135\u00a0mm. In autunno di solito le precipitazioni nevose garantiscono un buon manto nevoso per l'inverno. La temperatura qui \u00e8 di un grado inferiore rispetto alle Alpi Occidentali, come, del resto, in tutte le Alpi Orientali. Gennaio e dicembre sono i mesi pi\u00f9 freddi, mentre i pi\u00f9 tiepidi sono luglio e agosto. Vigorose irruzioni di aria fredda possono dar luogo a nevicate in piena estate.\nClassificazione.\nSecondo la SOIUSA il Gruppo del Sella \u00e8 un gruppo alpino con la seguente classificazione:\nCime principali.\nIl gruppo \u00e8 diviso in due parti dalla Val Lasties verso la Val di Fassa e dalla Val Mesd\u00ec verso la Val Badia. Ettore Castiglioni ha proposto una divisione in tre sottogruppi: a O le \"Meisules\" delimitate a SE dalla Val Lasties e a est dalle valli Pisciad\u00f9 e Setus, a N il sottogruppo del \"Pisciad\u00fa\" delimitato a O dalle valli Pisciad\u00fa e Setus e a E dalla Val Mesd\u00ec ed infine il sottogruppo Bo\u00e8 delimitato ad O dalle valli Lasties e Mesd\u00ec.\nLe cime pi\u00f9 importanti e conosciute sono: Piz Bo\u00e8 (3152\u00a0m s.l.m.), Le M\u00e9sules (3000\u00a0m), Cima Pisciad\u00f9 (2985\u00a0m), Piz Gralba (2972\u00a0m), Sass Pordoi (2950\u00a0m), Piz de Ciavazes (2831\u00a0m), le Torri del Sella, Piz da Lec (2850\u00a0m).\nLaghi.\nSulla ampia cengia che divide il Sella, evidente soprattutto sul versante della Val Badia a nord e della Val Gardena a ovest, sono situati due laghi, a nordest il lago Pisciad\u00f9 e poco distante ad ovest il lech dl Dragon (lago del Drago). Sul versante a sudest, invece, ci sono il lago Bo\u00e8 e pi\u00f9 in alto il lech Dlace (lago Ghiacciato). Altri piccoli laghetti sono comunque sparsi per l'altipiano del Sella.\nTurismo.\nIl Sella \u00e8 per le valli che lo circondano il centro d'interesse per ogni tipo di attivit\u00e0 legata alla montagna e al turismo.\nSulla funivia del Sass Pordoi che sale sul massiccio si trova gente proveniente da ogni parte del mondo. Ognuno si ferma sulla terrazza delle Dolomiti per vedere l'Ortles o il Gro\u00dfglockner o anche massicci pi\u00f9 vicini come il Sassolungo, la Marmolada e il Catinaccio. Non mancano le manifestazioni di rilevante importanza, come la rassegna del \"Top Wine\", o i concerti facenti parte dell'iniziativa \"I Suoni delle Dolomiti\", senza contare una piccola Oktoberfest in miniatura.\nEssendo il Sella di forma circolare, si pu\u00f2 circumnavigare attraverso i quattro passi (Pordoi, Sella, Gardena e Campolongo) in bici, moto o auto attraverso la strada asfaltata, oppure attraverso il Sellaronda (\"Giro dei quattro passi\") praticabile sia d'inverno con gli sci che d'estate a piedi con un panorama in continuo mutamento ma con la costante del massiccio del Sella.\nEscursioni e alpinismo.\nMoltissime sono le scelte che un alpinista pu\u00f2 fare se decide di passare una giornata sul Sella. Pu\u00f2 decidere di andare al Piz Bo\u00e8 sia dal passo Pordoi sulla via Normale, la pi\u00f9 battuta dei monti Pallidi, sia da Corvara. Oppure pu\u00f2 andare al passo Gardena da dove parte una delle vie ferrate pi\u00f9 belle (la ferrata Tridentina). Molto pi\u00f9 selvaggia \u00e8 la val di Mesd\u00ec, dove d'estate la paura di trovare del ghiaccio sulle rocce la fa diventare meno percorsa di cento anni fa. Oppure salire dall'ossario del passo Pordoi fino al Piz Bo\u00e8 risalendo la via ferrata Piazzetta, considerata una delle pi\u00f9 impegnative delle Dolomiti.\nAltro percorso imperdibile \u00e8 la traversata del Sella. Dal passo Gardena salendo per la val Setus fino al rifugio Cavazza al Pisciad\u00f9 e proseguendo poi fino al rifugio Bo\u00e8, poi risalire sino al rifugio Capanna Piz Fassa situato in vetta al Piz Bo\u00e8, per giungere infine alla forcella Pordoi e affrontare il ghiaione che conduce fino al passo Pordoi.\nVie ferrate.\nNel Gruppo del Sella esistono queste vie ferrate:"}
{"id": "328574", "revid": "2519", "url": "https://it.wikipedia.org/wiki?curid=328574", "title": "Galtung", "text": ""}
{"id": "328576", "revid": "2208340", "url": "https://it.wikipedia.org/wiki?curid=328576", "title": "Hasekura Tsunenaga", "text": "Condusse un'ambasciata in Messico e in seguito in Europa tra il 1613 e il 1620, dopodich\u00e9 ritorn\u00f2 in Giappone. Fu il primo ufficiale giapponese mandato in America e il primo esempio documentato di relazioni tra Francia e Giappone.\nSi conosce poco sulla vita precedente di Hasekura Tsunenaga, eccetto il fatto che fu un samurai veterano della invasione giapponese della Corea sotto il Taiko Toyotomi Hideyoshi nel 1592 e nel 1597.\nApproccio spagnolo.\nGli spagnoli iniziarono i viaggi attraverso il Pacifico tra il Messico (\"Nuova Spagna\") e la Cina, attraverso la loro base territoriale nelle Filippine, a seguito dei viaggi di Andr\u00e9s de Urdaneta nel XVI secolo. Manila divent\u00f2 la loro base definitiva per la regione asiatica nel 1571.\nLe navi spagnole naufragavano periodicamente sulle coste del Giappone a causa del cattivo tempo, iniziando contatti con il Paese. Gli spagnoli speravano di espandere la fede cristiana in Giappone. I tentativi di espandere la loro influenza in Giappone incontrarono una forte resistenza da parte dei Gesuiti, che avevano iniziato l'evangelizzazione del paese nel 1549, nonch\u00e9 dei portoghesi e degli olandesi che non si auguravano di vedere la Spagna commerciare con i giapponesi.\nNel 1609 il galeone spagnolo \"San Francisco\" incontr\u00f2 cattivo tempo sulla sua via da Manila a Acapulco, e naufrag\u00f2 sulla costa giapponese a Chiba, vicino a Tokyo. I marinai furono salvati e accolti, e il capitano della nave, Rodrigo de Vivero y Aberrucia, incontr\u00f2 Tokugawa Ieyasu.\nUn trattato fu firmato il 29 novembre 1609, in base a cui gli spagnoli avrebbero potuto costruire un'industria nell'est del Giappone, specialisti in mineraria sarebbero stati importati dalla Nuova Spagna, alle navi spagnole sarebbe stato permesso di visitare il Giappone in caso di necessit\u00e0 e un'ambasciata giapponese sarebbe stata mandata alla corte spagnola.\nIl progetto dell'ambasciata.\nUn frate francescano chiamato Luis Sotelo, che stava facendo proselitismo nella zona di Tokyo, convinse lo Sh\u014dgun a inviarlo come ambasciatore in Nueva Espa\u00f1a (Messico). Nel 1610 egli navig\u00f2 verso il Messico con i marinai spagnoli di ritorno e ventidue giapponesi, a bordo della \"San Buena Ventura\", una nave costruita dall'avventuriero inglese William Adams per lo Shogun. Una volta in Nuova Spagna, Luis Sotelo si incontr\u00f2 con il vicer\u00e9 Luis de Velasco, che accett\u00f2 di inviare un ambasciatore in Giappone, nella persona del famoso esploratore Sebasti\u00e1n Vizca\u00edno, con la missione aggiuntiva di esplorare le \"Isole di oro e argento\" che si pensava si trovassero a est delle isole giapponesi.\nVizcaino arriv\u00f2 in Giappone nel 1611 ed ebbe molti incontri com lo Shogun e i signori feudali. Questi incontri vennero macchiati dal suo scarso rispetto per le usanze giapponesi, dalla crescente resistenza dei giapponesi verso il proselitismo cattolico, e dagli intrighi degli olandesi contro le ambizioni spagnole. Vizcaino alla fine part\u00ec alla ricerca dell'\"Isola d'argento\", nel corso della quale incontr\u00f2 brutto tempo, che lo costrinse a tornare in Giappone con gravi danni.\nLo Shogun decise di costruire un galeone in Giappone, allo scopo di riportare Vizcaino in Nuova Spagna assieme a una missione giapponese.\nIl Daimyo di Sendai, Date Masamune, venne incaricato di condurre il progetto. Egli nomin\u00f2 uno dei suoi inservienti, Hasekura Tsunenaga, a capo della missione. Il galeone, chiamato \"Date Maru\" dai giapponesi e successivamente \"San Juan Bautista\" dagli spagnoli, richiese 45 giorni per la costruzione, con la partecipazione di esperti tecnici dal Bakufu, 800 operai navali, 700 fabbri, e 3\u00a0000 carpentieri.\nViaggio attraverso il Pacifico.\nDopo il suo completamento, la nave salp\u00f2 il 15 settembre 1613 (28 ottobre 1613) per Acapulco in Messico, con circa 180 persone di equipaggio, tra cui dieci samurai dello Shogun (forniti dal Ministro della Marina Mukai Shogen), dodici samurai di Sendai, centoventi tra mercanti, marinai e servi giapponesi, e circa quaranta tra spagnoli e portoghesi.\nLa nave arriv\u00f2 ad Acapulco il 28 gennaio 1614 (25 gennaio 1614) dopo tre mesi di navigazione, e all'ambasciata fu dato il benvenuto con una grande cerimonia. Prima del previsto viaggio in Europa, l'ambasciata trascorse del tempo in Messico, visitando Veracruz per poi imbarcarsi da quella citt\u00e0 sulla flotta di don Antonio Oquendo. Gli emissari partirono per l'Europa sulla \"San Jose\" il 10 giugno, e Hasekura dovette lasciare la gran parte del gruppo di mercanti e marinai asiatici ad Acapulco, citt\u00e0 dove l'ambasciata sarebbe tornata dopo la missione oltremare.\nMissione in Europa.\nSpagna.\nLa flotta giunse a Sanl\u00facar de Barrameda il 5 ottobre 1614.\nL'ambasciata giapponese incontr\u00f2 il re di Spagna Filippo III a Madrid il 30 gennaio 1615. Hasekura consegn\u00f2 al sovrano una lettera da Date Masamune, e l'offerta di un trattato. Il re rispose che avrebbe fatto quello che sarebbe stato in suo potere per venire incontro alle richieste.\nHasekura fu battezzato il 17 febbraio dal cappellano personale del re, e rinominato \"Felipe Francisco Hasekura\".\nFrancia.\nDopo il viaggio attraverso la Spagna, l'ambasciata salp\u00f2 nel Mar Mediterraneo a bordo di tre fregate spagnole verso l'Italia. A causa del cattivo tempo, le navi restarono alla fonda nella baia francese di Saint-Tropez, dove furono ricevute dalla nobilt\u00e0 locale, e dove la loro presenza incontr\u00f2 per molti aspetti lo stupore della popolazione.\nLa visita dell'ambasciata giapponese \u00e8 registrata nelle cronache della zona come una delegazione guidata da \"Filippo Francesco Faxicura, Ambasciatore presso il Papa, da Date Masamune, Re di Woxu in Giappone\".\nVennero ricordati molti dettagli pittoreschi del loro comportamento e del loro aspetto:\nLa visita di Hasekura Tsunenaga a Saint Tropez nel 1615 \u00e8 il primo esempio documentato di relazioni tra Francia e Giappone.\nItalia.\nL'ambasciata giapponese arriv\u00f2 in Italia, a Civitavecchia, dove riuscirono a ottenere udienza da papa Paolo V a Roma, nel novembre 1615. Hasekura consegn\u00f2 al papa una preziosa lettera decorata d'oro, contenente una formale richiesta di un trattato commerciale tra Giappone e Messico, oltre che l'invio di missionari cristiani in Giappone.\nIl papa accett\u00f2 senza indugio di disporre l'invio di missionari, ma lasci\u00f2 la decisione di un trattato commerciale al re di Spagna. Il papa scrisse poi una lettera per Date Masamune, della quale una copia \u00e8 a tutt'oggi conservata in Vaticano.\nIl Senato di Roma confer\u00ec a Hasekura il titolo onorifico di Cittadino Romano, in un documento ch'egli successivamente port\u00f2 in Giappone e che oggi \u00e8 ancora visibile e conservato a Sendai.\nLo scrittore italiano Scipione Amati, che accompagn\u00f2 l'ambasceria nel 1615 e nel 1616, pubblic\u00f2 a Roma un libro intitolato \"Storia del regno di Voxu\".\nNel 1616, l'editore francese Abraham Savgrain pubblic\u00f2 un resoconto della visita di Hasekura a Roma: \"R\u00e9cit de l'entr\u00e9e solemnelle et remarquable faite \u00e0 Rome, par Dom Philippe Francois Faxicura\" (\"Racconto della solenne e notevole entrata fatta a Roma da Don Filippo Francesco Faxicura\").\nSeconda visita in Spagna.\nPer la seconda volta in Spagna, Hasekura si incontr\u00f2 col re, che declin\u00f2 l'offerta di un trattato commerciale, sul presupposto che l'ambasceria giapponese non sembrava una delegazione ufficiale del sovrano del giappone Tokugawa Ieyasu, il quale, al contrario, aveva promulgato un editto nel gennaio 1614 ordinando l'espulsione di tutti i missionari dal Giappone, e aveva cominciato la persecuzione della fede cristiana nel Paese.\nL'ambasceria lasci\u00f2 Siviglia per il Messico nel giugno 1616 dopo un periodo di due anni in Europa. Alcuni dei giapponesi restarono in Spagna, pi\u00f9 precisamente in un villaggio vicino a Siviglia (Coria del R\u00edo), dove i loro discendenti oggi sono riconoscibili dall'uso del cognome \"Jap\u00f3n\".\nRitorno in Giappone.\nNell'aprile 1618 la San Juan Bautista giunse nelle Filippine dal Messico, con Hasekura e Luis Sotelo a bordo. La nave fu acquistata l\u00ec dal governo spagnolo, con l'obiettivo di costruire difese contro gli olandesi. Hasekura ritorn\u00f2 in Giappone nell'agosto 1620.\nQuando Hasekura fece ritorno in patria, si accorse che il Giappone era cambiato abbastanza drasticamente: la persecuzione dei cristiani nello sforzo di eradicare il cristianesimo dall'arcipelago era in corso dal 1614, e il Giappone stava muovendosi verso il periodo \"Sakoku\", caratterizzato da un imperante isolazionismo. A causa di queste persecuzioni, gli accordi commerciali col Messico ch'egli aveva cercato di stabilire furono negati, e gran parte degli sforzi in questo senso erano stati vani.\nUn'analisi storica successiva mostra che l'ambasciata rappresentata da lui abbia avuto pochi risultati, anche se sembra che le sue testimonianze sul potere spagnolo e sui metodi coloniali abbiano accelerato la decisione dello Shogun Tokugawa Hidetada di cancellare le relazioni commerciali con la Spagna nel 1623, e quelle diplomatiche nel 1624.\nCosa fu di Hasekura dopo l'avventura diplomatica \u00e8 ignoto, e le storie sui suoi ultimi anni sono numerose. Alcuni sostengono ch'egli abbia abbandonato di sua volont\u00e0 il cristianesimo, altri che difese la sua fede cos\u00ec profondamente da diventare un martire, e altri che sia rimasto cristiano nell'intimit\u00e0, professando la sua fede in segreto. Hasekura mor\u00ec nel 1622, la sua tomba \u00e8 ancora visibile nel tempio buddista di Enfukuji (giapponese: \u5186\u9577\u5c71\u5186\u798f\u5bfa) nella prefettura di Miyagi."}
{"id": "328578", "revid": "1226", "url": "https://it.wikipedia.org/wiki?curid=328578", "title": "Regalie", "text": ""}
{"id": "328585", "revid": "777251", "url": "https://it.wikipedia.org/wiki?curid=328585", "title": "Autodifesa", "text": "Con autodifesa o difesa personale si indicano le tecniche che una persona pu\u00f2 utilizzare per difendersi dai pericoli e dalle minacce alla propria integrit\u00e0 fisica o psichica, tipicamente nei casi di aggressione per strada.\nEssa pu\u00f2 consistere anche nel saper gestire o evitare una disputa (non necessariamente sfociante in aggressione di tipo fisico e/o verbale) tra individui prima che essi, per svariati motivi, possano giungere ad uno scontro. Generalmente, gli ordinamenti giuridici moderni prevedono una scriminante collegata all'esercizio della difesa personale - ossia la legittima difesa - ma solo a precise condizioni e presupposti.\nCaratteristiche.\nLa difesa personale comprende tecnica, strategia e tattica combinabili tra di loro per la difesa contro aggressioni e/o attacchi, a livello fisico, psicologico e verbale. In tema di autodifesa un concetto molto importante \u00e8 quello della prevenzione che serve ad evitare inutili situazioni di rischio per la persona. La difesa personale deve quindi essere vista come una cultura di prevenzione adatta a tutti. Lo studio della difesa personale ha anche lo scopo di aumentare la fiducia in s\u00e9 stessi e di far conoscere i vari tipi di pericolo.\nL'attivit\u00e0 si basa su due concetti essenziali:\nNella difesa personale a differenza che negli sport da combattimento/arti marziali agonistiche:\nSistemi di difesa personale.\nLe attivit\u00e0 e la strategia rivolte al miglioramento della difesa personale sono molte, e possono essere utilizzate sia contro aggressioni fisiche e/o verbali (ad esempio anche come conseguenza di \"mobbing\" e \"stalking\" portati all'estremo).\nSi evidenziano, in particolare:\nPer quanto riguarda lo studio delle arti marziali e degli sport, ci sono sport da combattimento e arti marziali miste o arti marziali ibride che abbiano forme competitive dove sia possibile testare l'efficacia delle tecniche apprese contro avversari non collaborativi. Per quanto riguarda l'impiego di strumenti dissuasivi come spray urticanti (generalmente al gas OC) ed altri dispositivi (come taser e tirapugni), il loro acquisto e utilizzo sono eventualmente e diversamente disciplinati nei vari Stati del mondo. Per il possesso e porto di armi le prescrizioni infatti si fanno pi\u00f9 severe; \u00e8 necessario un porto d'armi che viene rilasciato a fronte di vari requisiti e documenti da presentare. Un'alternativa pu\u00f2 essere costituita dall'ingaggio di una guardia del corpo, per la quale non ci sono prescrizioni medico/tecniche, ma rimane la valutazione della reale necessit\u00e0 a causa del peso economico che potrebbe comportare.\nAutodifesa femminile.\nSecondo uno studio del RAINN (Rape, Abuse &amp; Incest National Network), circa \"l'80% delle vittime minorenni di violenza sono donne e il 90% delle vittime di stupro sono donne adulte\". Inoltre, le donne aventi et\u00e0 compresa tra 12 e 34 anni sono quelle a maggior rischio di subire aggressioni sessuali. La storica Wendy Rouse nel suo saggio \"Her Own Hero: The Origins of Women's Self-Defense Movement\", sostiene che la pratica della formazione per l'autodifesa delle donne inizi\u00f2 nei primi anni del XX secolo negli Stati Uniti e nel Regno Unito parallelamente alla crescita del movimento per i diritti delle donne e per il suffragio femminile. Queste prime femministe sensibilizzarono l'opinione pubblica sulle molestie sessuali e la violenza che le donne subiscono per strada, al lavoro e in casa, ponendo in discussione l'idea che gli uomini fossero i \"protettori naturali\" delle donne, osservando che spesso gli uomini fossero gli autori della violenza contro le donne. Allenandosi nel pugilato e nel jiu-jitsu le donne scoprirono la sensazione di emancipazione fisica e personale. L'interesse per l'autodifesa delle donne crebbe assieme alle nuove ondate del movimento per i diritti delle donne, in particolare con l'ascesa del femminismo della seconda ondata negli anni '60 e '70 e del femminismo della terza ondata negli anni '90. I corsi di \"Empowerment Self-Defense\" (ESD), sviluppati all'inizio del secolo XXI si concentrano sull'insegnamento di strategie di autodifesa verbale, psicologica e fisica. Questi corsi esplorano le molteplici cause della violenza di genere, incluse le sue connessioni con il sessismo, il razzismo e il classismo. I loro istruttori motivano le donne all'idea di avere sia il diritto che la capacit\u00e0 di proteggere se stesse .\nNegli ultimi decenni sono state sviluppate alcune tecniche specifiche di autodifesa, che vengono insegnate in specifici corsi per donne cone il Wen-Do e il Wilding."}
{"id": "328586", "revid": "309289", "url": "https://it.wikipedia.org/wiki?curid=328586", "title": "\u0160ori", "text": "Gli \u0161ori (), anche saiani o sojoti, sono una popolazione europoide prevalentemente stanziata nell'Oblast' di Kemerovo in Russia. Gli \u0161ori si designano \u0161or (\u0448\u043e\u0440) o anche tatari. Sono noti anche come tartari fabbri (\u043a\u0443\u0437\u043d\u0435\u0446\u043a\u0438\u0435 \u0442\u0430\u0442\u0430\u0440\u044b), tartari del Kondoma (\u043a\u043e\u043d\u0434\u043e\u043c\u0441\u043a\u0438\u0435 \u0442\u0430\u0442\u0430\u0440\u044b), tartari del Mras-su (\u043c\u0440\u0430\u0441\u0441\u043a\u0438\u0435 \u0442\u0430\u0442\u0430\u0440\u044b) in alcuni documenti dei secoli XVII-XVIII.\nLa maggior parte degli \u0161ori vive nel bacino del Tom lungo i fiumi Kondoma e Mrassu. Gli \u0161ori vivono anche in Chakassia e nella Repubblica dell'Altaj. Secondo un censimento del 2002, ci sarebbero in totale 13.975 \u0161ori in Russia (erano 16.500 nel 1970).\nLingua.\nLa lingua degli \u0161ori appartiene alla famiglia altaica, gruppo uighur-oguz, sottogruppo chakasso. Si sa che adottarono tale idioma altaico durante il Medioevo (VI-XIII secolo) soggetti all'influenza degli uiguri e dei kirghisi dello Enisej e presero il nome di \"as\".\nReligione.\nVengono generalmente considerati cristiani ortodossi, ma lo sciamanesimo e l'animismo sono assai diffusi.\nCaratteristiche fisiche.\nGli \u0161ori appartengono alla tipologia europoide uralica, con intrusione di caratteristiche mongoliche. Hanno pelle, colore degli occhi e dei capelli, di colore relativamente chiaro, con abbondante crescita della barba negli uomini. La statura \u00e8 generalmente bassa (media maschile 160\u00a0cm). La faccia \u00e8 generalmente larga e piatta.\nGli \u0161ori sono il risultato di un lungo processo di ibridizzazione che ha coinvolti popolazioni ugrofinniche, elementi proto-turchi, probabilmente anche i ket dello Enisej, ma non si escludono contributi di iranici (anticamente attestati nella zona) o di origine afanasiana che sarebbero responsabili di alcune caratteristiche europoidi. Una parte degli \u0161ori, conosciuti come sagais (si noti la somiglianza con il nome Saci) emigr\u00f2 nel bacino dell'Abakan confluendo negli hakassi.\nCultura.\nPer cultura sono simili alle popolazioni altaiche settentrionali e ad alcuni gruppi etnici tra gli hakassi.\nGli \u0161ori si basavano essenzialmente sulla caccia, pesca ed agricoltura primitiva.\nAnche la lavorazione e l'estrazione dei metalli sono rilevanti, da cui il nome di \"tartari fabbri\"."}
{"id": "328587", "revid": "14691", "url": "https://it.wikipedia.org/wiki?curid=328587", "title": "Data flow diagram", "text": ""}
{"id": "328588", "revid": "339392", "url": "https://it.wikipedia.org/wiki?curid=328588", "title": "Maggiordomi di palazzo", "text": ""}
{"id": "328590", "revid": "1226", "url": "https://it.wikipedia.org/wiki?curid=328590", "title": "Rotta delle Spezie", "text": ""}
{"id": "328591", "revid": "14691", "url": "https://it.wikipedia.org/wiki?curid=328591", "title": "Modello Entity-Relationship", "text": ""}
{"id": "328592", "revid": "14691", "url": "https://it.wikipedia.org/wiki?curid=328592", "title": "Entity-Relationship", "text": ""}
{"id": "328599", "revid": "1226", "url": "https://it.wikipedia.org/wiki?curid=328599", "title": "Grandi Purghe", "text": ""}
{"id": "328605", "revid": "729019", "url": "https://it.wikipedia.org/wiki?curid=328605", "title": "Pieter Muller", "text": "Biografia.\nDopo un breve periodo irlandese al Greystones, Muller inizi\u00f2 la sua carriera di club in Sudafrica nel 1990 con la selezione del Free State in Currie Cup; il 15 agosto 1992 esord\u00ec a Johannesburg negli \"Springbok\", marcando subito una meta al debutto contro la .\nNel 1995 un grave infortunio al collo, che ne compromise anche la carriera, gli imped\u00ec di prender parte alla Coppa del Mondo che il disput\u00f2 in casa e vinse; in quello stesso anno pass\u00f2 al Natal Sharks e nel 1996 fu annesso alla \"franchise\" professionistica del club in Super Rugby, gli Sharks.\nNel frattempo ebbe anche un brevissimo \"stint\" nel rugby a 13 in Australia, nei Penrith Panthers, esperienza che tuttavia non ebbe alcun seguito.\nTornato in Nazionale nel 1996, prese parte alla dove il si classific\u00f2 terzo: il suo ultimo incontro internazionale fu la finale di consolazione del torneo, vinta a Cardiff contro la , avversaria del suo debutto.\nA giugno 2000 firm\u00f2 un contratto che lo legava ai gallesi del Cardiff Blues, inizialmente per due stagioni poi divenute quattro, al termine delle quali, nel 2004, chiuse con il rugby giocato.\nDopo un'esperienza nelle scuole tecniche di formazione in Galles, Muller divenne allenatore, nel 2005, del club inglese del Doncaster in seconda divisione; tuttavia gi\u00e0 a febbraio 2006 il tecnico fu esonerato dal club.\nPoco dopo l'esonero si accas\u00f2 al Viadana, in Italia, incarico che lasci\u00f2 a fine stagione; nel 2007 si leg\u00f2 per una stagione al Piacenza.\nTornato in Sudafrica nel 2008, oltre all'attivit\u00e0 di commentatore sportivo, collabora al \"reality camp\" \"Up &amp; Under\", trasmissione televisiva in cui squadre di giovani rugbisti emergenti si sfidano."}
{"id": "328606", "revid": "278830", "url": "https://it.wikipedia.org/wiki?curid=328606", "title": "Michela Miti", "text": "Biografia.\nDi padre siciliano e madre toscana, mentre \u00e8 in vacanza con i genitori sulla riviera adriatica nel 1978 partecipa a un concorso di bellezza e viene eletta Miss Cinema Riccione, ottenendo subito proposte per iniziare la carriera di fotomodella.\nNel 1980 viene scritturata dalla Rai per condurre la rubrica \"Game\" all'interno del programma televisivo pomeridiano per ragazzi \"3, 2, 1... contatto!\". Dopo aver posato senza veli nel marzo del 1981 per l'edizione italiana di \"Playboy\", diventa celebre per le sue partecipazioni in due film della commedia sexy all'italiana del filone di \"Pierino\", ovvero \"Pierino contro tutti\" e \"Pierino colpisce ancora\".\nTra le sue altre pellicole di maggiore successo, ci sono invece \"W la foca\", \"Biancaneve &amp; Co.\" e \"Vieni avanti cretino\", tutte degli anni 1982-1983. Prima ancora di avere successo come attrice appare in diversi servizi fotografici di nudo, conquistando le copertine di riviste come \"Playmen\" e \"Blitz\". Partecipa in seguito anche ad un film erotico vietato ai minori di 18 anni, \"Dolce pelle di Angela\". \nTorna sulle scene nel 1999, in diverse pi\u00e8ce teatrali e nel film \"Gialloparma\", tutti scritti dal suo compagno Alberto Bevilacqua.\nOltre alla carriera cinematografica e televisiva in Rai si \u00e8 dedicata anche alla poesia, pubblicando per la Mondadori nel 2001 la raccolta \"Alchimia celeste\", cui segue \"L'innocenza perduta\" dieci anni dopo.\nHa inciso inoltre alcuni singoli, come \"Aria di festa\" del 1983, pezzo poi incluso nella raccolta \"The World of Coffee Bar\" (2005) della ZYX Music."}
{"id": "328609", "revid": "21880", "url": "https://it.wikipedia.org/wiki?curid=328609", "title": "Cebacek", "text": ""}
{"id": "328612", "revid": "339392", "url": "https://it.wikipedia.org/wiki?curid=328612", "title": "Prossenetismo", "text": ""}
{"id": "328614", "revid": "14691", "url": "https://it.wikipedia.org/wiki?curid=328614", "title": "Command &amp; Conquer - Generals", "text": ""}
{"id": "328615", "revid": "767487", "url": "https://it.wikipedia.org/wiki?curid=328615", "title": "Aella di Deira", "text": "Era probabilmente il leader degli angli tra la fine del V e gli inizi del VI secolo si erano stanziati sulla costa della regione britannica di \"Deywr\", di cui Aella si sarebbe impadronito attorno al 559. La capitale del suo regno era probabilmente \"Petuaria\" (odierna Brough). Aella mor\u00ec attorno al 588. \nSecondo la \"Cronaca anglosassone\" prese il potere dopo la morte di re Ida di Bernicia, nello stesso anno in cui sul trono del Wessex sal\u00ec re Ceawlin. Avrebbe regnato 30 anni. Tuttavia, la \"Cronaca\" colloca la sua morte nel 588 e afferma che a lui successe \nil figlio (o fratello) Etelrico. \u00c8 forse per questo che Florence di Worcester dice che Aella sal\u00ec sul trono nel 559, cio\u00e8 per armonizzare la data di morte di Aella con i 30 anni del suo regno. \nUn altro suo figlio, Edvino, avrebbe in seguito regnato sui reami unificati di Deira e Bernicia (la Northumbria) e sarebbe stato \"bretwalda\" degli anglosassoni. Secondo san Beda il Venerabile, sua figlia Acha sarebbe andata in sposa al re di Bernicia Etelfrido. Dalla loro unione nacque Oswald, che diventer\u00e0 santo. \nIl \"manoscritto Parker\" presenta la genealogia di Aella, che viene fatta risalire al mitico Wotan attraverso Waedaeg, Sigegar, Swebdaeg, Segegeat, Saebald, Saefugi, Westerfalca, Wilgisl, Uxfrea e fino al padre Yffi (figura sconosciuta alle altre fonti).\nAella compare in un aneddoto sulla vita di san Gregorio Magno, narrato da Beda, e anche in un racconto della \"Saga di Gautrekr\", conosciuto in una versione svedese del XIII secolo"}
{"id": "328616", "revid": "83531", "url": "https://it.wikipedia.org/wiki?curid=328616", "title": "Emilio Betti", "text": "Biografia.\nFratello maggiore del poeta e drammaturgo Ugo (pi\u00f9 giovane di due anni), si laurea a 21 anni in Giurisprudenza presso l'Universit\u00e0 degli Studi di Parma, e a 23 anni in Lettere classiche presso l'Universit\u00e0 di Bologna (con una tesi sulla \"Crisi della repubblica e la genesi del principato in Roma\").\nInsegna per un anno Lettere al Liceo classico di Camerino e nel 1915 vince il concorso per la libera docenza presso l'Universit\u00e0 di Parma. Trascorre lunghi periodi di studio all'estero, grazie a diverse borse di studio, nelle pi\u00f9 prestigiose universit\u00e0 europee (Marburgo, Friburgo e altre).\nNel 1917 diviene professore ordinario all'Universit\u00e0 degli Studi di Camerino. In seguito insegna diritto nelle Universit\u00e0 degli Studi di Macerata (1918-1922), Pavia (1920), Messina (1922-1925, dove ha tra i suoi allievi Giorgio La Pira e Tullio Segr\u00e8), Parma (1925-1926), Firenze (1925-1927), Milano (1928-1947), Roma (1947-1960).\nCome \"Gastprofessor\" e \"visiting professor\" svolge corsi nelle Universit\u00e0 di Francoforte sul Meno, Bonn, Gie\u00dfen, Colonia, Marburgo, Amburgo, Il Cairo, Alessandria d'Egitto, Porto Alegre, Caracas. Betti \u00e8 stato uno dei pi\u00f9 importanti giuristi italiani di tutti i tempi e fu tra i principali artefici del codice civile italiano del 1942 tuttora vigente. Collocato fuori ruolo 1960, emerito dal 1965, \u00e8 chiamato a insegnare \"ius romanum\" alla Pontificia Universit\u00e0 Lateranense.\nNel corso della sua attivit\u00e0 accademica ha coperto tutti i rami del diritto, in particolare il diritto romano, civile, commerciale e processuale. Nel 1955 ha fondato presso le Universit\u00e0 di Roma e di Camerino l\"'Istituto di Teoria dell'interpretazione\". \u00c8 stato socio corrispondente dell'Accademia dei Lincei e dottore \"honoris causa\" delle Universit\u00e0 di Marburgo, Porto Alegre e Caracas.\nPer il suo sostegno intellettuale al fascismo fin dal 1919, alla Liberazione fu messo agli arresti nel 1944 a Camerino e imprigionato per circa un mese per decisione del CLN. Nell'agosto del 1945 fu sospeso dall'insegnamento e sottoposto a giudizio di epurazione. Il procedimento lo prosciolse da ogni imputazione.\nProduzione scientifica.\nLe sue scelte politiche comunque non hanno compromesso il pregio e l'importanza delle sue opere.\nLe sue opere principali sono: \"Teoria generale del negozio giuridico\", \"Teoria generale delle obbligazioni\", \"Teoria generale della interpretazione\".\nFin dal 1939 fece parte delle commissioni ministeriali che hanno redatto il codice civile del 1942. L'influenza di Betti fu determinante nella soluzione, adottata dal guardasigilli Dino Grandi, dell'abbandono del progetto italo-francese delle obbligazioni e dei contratti del 1927, che negli intenti originari del piano per la nuova codificazione avrebbe dovuto costituire l'attuale quarto libro del codice civile.\nOpere.\nLe sue opere sono oltre 300, tra le quali:"}
{"id": "328617", "revid": "119042019", "url": "https://it.wikipedia.org/wiki?curid=328617", "title": "Waziristan", "text": "Il Waziristan (Urdu: \u0648\u0632\u06cc\u0631\u0633\u062a\u0627\u0646) \u00e8 una regione montagnosa del nord-ovest del Pakistan, che copre una superficie di 11.585\u00a0km\u00b2 tra il fiume Tochi a nord e il fiume Gomal a sud, formando parte delle Aree tribali amministrate direttamente dal governo federale del Pakistan.\nDescrizione.\nAd Ovest la Linea Durand segna il labile confine con l'Afghanistan. A nord si trova l'Agenzia di Kurram, ad est la Provincia della Frontiera Nord-occidentale e a sud-ovest si trova la Provincia del Belucistan.\nIl Waziristan \u00e8 diviso in due parti, Waziristan del Nord e Waziristan del Sud, con una popolazione stimata (nel 1998) rispettivamente di 361.246 e 429.841 abitanti. Le due parti hanno caratteristiche abbastanza distinte, sebbene entrambe le trib\u00f9 siano sottogruppi dei Waziri e parlino una comune lingua waziri.\nLa regione era un territorio tribale indipendente fin dal 1893, estranea sia all'egemonia britannica sull'India (Raj) sia all'Afghanistan. Le incursioni tribali all'interno del territorio britannico erano un problema costante per gli inglesi, cos\u00ec da richiedere diverse spedizioni punitive tra 1860 e il 1945. La regione divenne parte del Pakistan nel 1947.\nSocialmente e religiosamente il Waziristan \u00e8 un'area estremamente conservatrice. Ogni famiglia deve essere guidata da una figura maschile e le donne sono attentamente controllate. I Waziri hanno una reputazione formidabile come guerrieri e sono conosciuti per le loro frequenti faide. Le trib\u00f9 sono divise in sotto-trib\u00f9 governate da anziani capi villaggi che s'incontrano in una jirga tribale. La coesione tribale \u00e8 assai forte grazie ai cosiddetti Atti di Responsabilit\u00e0 Collettiva nelle Regole dei Crimini di Frontiera. Tradizionalmente, i capi religiosi locali waziri ospitano fuggitivi provenienti dall'Afghanistan, fra cui di recente i talebani afgani e gli stranieri di al-Q\u0101\u02bfida, per cui il governo pakistano e le forze USA vi cercano i fuggitivi.\nWaziristan del Nord.\nGeograficamente, il nord \u00e8 abitato dalle trib\u00f9 Darwesh Khel o Wazir, il cui nome deriva da questa regione, che vivono in villaggi di montagna fortificati (Razmak, Datta Khel, Spin Wam, Dosali, Shawa), e i Dawar, anche conosciuti come Daurr o Daur, che coltivano le vallate sottostanti (Miranshah, Mrali, Edak, Hurmaz, Hassu Khel, Haider Khel).\nWaziristan del Sud.\nIl sud \u00e8 abitato in maggioranza dalle trib\u00f9 Mehsod, che vivono in tende nei villaggi e pascolano le loro caratteristiche pecore, dai musi bianchi e neri. L'agenzia per il Sud Waziristan ha sede nel distretto di Wana. Il Sud Waziristan, che comprende 6.500 chilometri quadrati, \u00e8 il pi\u00f9 vasto distretto delle Aree tribali del Pakistan. Non \u00e8 sotto la diretta amministrazione del governo pakistano, ma indirettamente governata da un agente politico, qualche volta uno straniero, qualche volta un waziri; un sistema che fu ereditato dall'impero britannico (Raj)."}
{"id": "328618", "revid": "767487", "url": "https://it.wikipedia.org/wiki?curid=328618", "title": "Ludwig von K\u00f6chel", "text": "Il cavaliere Ludwig Alois Friedrich Ritter von K\u00f6chel oltre che musicologo \u00e8 stato botanico, geologo, dottore in legge. \u00c8 noto soprattutto per aver compilato il catalogo completo delle opere di Wolfgang Amadeus Mozart che da lui prende il nome.\nNacque nella casa Manzetti a Stein, oggi frazione di Krems sul Danubio (allora erano citt\u00e0 gemelle unite in un unico comune), nella Bassa Austria, da Johann Georg K\u00f6chel. Suo zio Georg Gerhard fu sindaco del comune di Krems-Stein dal 1791 al 1795. Ludwig si diplom\u00f2 al liceo degli Scolopi, poi si trasfer\u00ec a Vienna per studiare legge. Qui si laure\u00f2 e lavor\u00f2 dal 1827 al 1842 come precettore dei figli dell'Arciduca Carlo. Divent\u00f2 membro del Consiglio Imperiale nel 1832 e fu insignito del grado di \"Cavaliere di K\u00f6chel\" nel 1842. Dal 1850 al 1852 fu ispettore scolastico a Salisburgo, poi torn\u00f2 a Vienna.\nSi dedic\u00f2 alla botanica ed alla mineralogia e raccolse scritti sulla vita musicale viennese. A lui si deve la catalogazione di diverse specie vegetali, tra cui un arbusto siriano, ed una collezione di minerali di oltre 3300 pezzi. Il suo \"Chronologisch-thematisches Verzeichnis s\u00e4mtlicher Tonwerke Wolfgang Amad\u00e9 Mozarts\" (Catalogo cronologico e tematico delle opere musicali di Wolfgang Amad\u00e9 Mozart) fu pubblicato nel 1862."}
{"id": "328619", "revid": "436907", "url": "https://it.wikipedia.org/wiki?curid=328619", "title": "T.N.T. (album AC/DC)", "text": "T.N.T. \u00e8 il secondo album in studio del gruppo musicale australiano AC/DC, pubblicato in Australia il 1\u00ba dicembre 1975 dall'Albert Productions e il 18 novembre 1997 negli Stati Uniti d'America dall'Atlantic Records.\nDescrizione.\nIl disco si apre con \"It's a Long Way to the Top (If You Wanna Rock 'n' Roll)\", Il disco si chiude con una cover di un brano di Chuck Berry, \"School Days\"."}
{"id": "328622", "revid": "1940251", "url": "https://it.wikipedia.org/wiki?curid=328622", "title": "Ufficio delle letture", "text": "L'Ufficio delle Letture \u00e8 una delle ore canoniche, previste dalla Chiesa cattolica nell'ambito delle celebrazioni della Liturgia delle ore.\nTempo della celebrazione.\nOriginariamente celebrata nelle ore notturne o all'alba (precedentemente era detta mattutino), dopo le riforme del Concilio Vaticano II \u00e8 stata estrapolata dal contesto orario e pu\u00f2 essere celebrata in qualsiasi ora del giorno o della notte, eventualmente anche la sera del giorno precedente dopo aver celebrato i Vespri.\nStruttura della celebrazione (rito romano).\nDopo il versetto introduttivo (\"O Dio, vieni a salvarmi\", \"Signore, vieni presto in mio aiuto\" dal salmo ) o, nel caso sia la prima ora celebrata nella giornata, dopo l'invitatorio, la celebrazione procede con:\n\u00c8 possibile prolungare le celebrazioni delle vigilie di domeniche e feste aggiungendo prima del \"Te Deum\":"}
{"id": "328623", "revid": "339392", "url": "https://it.wikipedia.org/wiki?curid=328623", "title": "International lesbian and gay association", "text": ""}
{"id": "328624", "revid": "367445", "url": "https://it.wikipedia.org/wiki?curid=328624", "title": "ILGA", "text": ""}
{"id": "328625", "revid": "547992", "url": "https://it.wikipedia.org/wiki?curid=328625", "title": "Anna Maria Rizzoli", "text": "\u00c8 nota soprattutto per le commedie sexy all'italiana della fine degli anni settanta e primi anni ottanta.\nBiografia.\nNata a Roma, si \u00e8 diplomata al liceo linguistico e ha fatto la modella fino a 22 anni. Alta, bionda e slanciata, arriv\u00f2 alla televisione in programmi notturni di genere erotico, durante i quali si esibiva in spogliarelli, come ad esempio in \"Playboy di mezzanotte\", condotto da Enzo Tortora. Le furono affidati col tempo ruoli pi\u00f9 impegnativi, accanto a Walter Chiari (che fu per un periodo suo compagno), Massimo Ranieri, e Mike Bongiorno, accanto al quale condusse il Festival di Sanremo del 1979.\nLa sua carriera cinematografica \u00e8 indissolubilmente legata all'ultimo periodo della Commedia sexy all'italiana, della quale fu una delle protagoniste. Spesso contrapposta ad Edwige Fenech come alter ego biondo, ha recitato in una ventina di commedie di modesto successo, a fianco di attori come Enzo Cannavale, Bombolo, Lino Banfi, Gastone Moschin e Paolo Villaggio. Il suo successo come \"sex symbol\" \u00e8 declinato comunque piuttosto presto rispetto a quello di altre colleghe. Ha posato nuda per l'edizione italiana di \"Playboy\" del marzo 1977 ed \u00e8 stata la \"cover girl\" dei numeri di dicembre 1978, maggio 1981 e settembre 1983. In una famosa pubblicit\u00e0 per il liquore Stock interpret\u00f2 una versione femminile e sexy di Babbo Natale.\nIn seguito ha fatto la ballerina in commedie itineranti prima di ritirarsi dalle scene per dedicarsi alla famiglia. Dopo aver divorziato \u00e8 tornata alla recitazione, lavorando in teatro con Giorgio Strehler. Ha inciso qualche 45 giri, ma i suoi dischi ebbero un successo limitato e sono diventati di interesse solo collezionistico. \u00c8 riapparsa in tv nella primavera 2007 a \"L'Italia sul due\", su Rai 2; nel dicembre 2008 a \"Stracult Show\", sempre su Rai 2; il 25 giugno 2009, ospite di Paola Perego; il 2 ottobre 2009 a \"I migliori anni\", su Rai 1; il 10 novembre 2009, a \"Cominciamo bene\" di Fabrizio Frizzi, e il 18 marzo 2011 a \"Chiambretti Night\", insieme a Lino Banfi e Nadia Cassini. Nella trasmissione \"Stracult\" del 15 luglio 2016 ha partecipato come ospite insieme a Enrico Montesano.\nVita privata.\nPer quattro anni \u00e8 stata legata sentimentalmente a Walter Chiari. Si \u00e8 sposata con l'architetto comasco Marco Margheritis, da cui ha divorziato. Vive a Milano, dove si occupa prevalentemente di beneficenza e di ambientalismo."}
{"id": "328631", "revid": "2225", "url": "https://it.wikipedia.org/wiki?curid=328631", "title": "Gruppo di Sella", "text": ""}
{"id": "328635", "revid": "2011108", "url": "https://it.wikipedia.org/wiki?curid=328635", "title": "Uther Pendragon", "text": "Uther Pendragon (pronuncia: //; in francese: \"Uter Pendragon\"; gallese: \"Wthyr Bendragon\", \"Uthr Bendragon\" e \"Uthyr Pendraeg\", o semplicemente \"Uther\") \u00e8 un leggendario sovrano della Britannia-post romana, leggendario figlio di Costantino II di Britannia e padre di re Art\u00f9.\nQualche piccolo riferimento a Uther compare gi\u00e0 nei poemi in lingua antico gallese, anche se la sua biografia fu scritta per la prima volta da Goffredo di Monmouth nella \"Historia Regum Britanniae\". L'Uther di Goffredo fu preso a modello da autori e opere successivi. La sua figura appare molto ambigua: \u00e8 descritto come un sovrano forte e un difensore del popolo, ed anche come il Fratello di Ambrosio Aureliano. Secondo la tradizione pi\u00f9 diffusa, a seguito di un incantesimo operato da Merlino, che tramuta Uther, agli occhi di Igraine, nel marito, il duca di Cornovaglia, venne generato Art\u00f9. In quello stesso momento il marito viene ucciso dall'esercito di Uther. Questo tema del figlio illegittimo ritorner\u00e0 anche nei successivi romanzi in prosa: Art\u00f9 giace inconsapevolmente con la sorella o sorellastra Morgause (o in altre versioni addirittura con Morgana), generando Mordred.\nEpiteto.\nL'epiteto di \"Pendragon\" etimologicamente \u00e8 riconducibile al celtico \"Penn\", ovvero \"monte\" (come il nome di molte montagne gallesi o italiane, \"Appennini\"), e \"dragon\", ovvero \"drago\", e ha probabilmente il significato figurato di \"condottiero\". Nei racconti pi\u00f9 antichi Uther viene detto \"Pendragon\" perch\u00e9 egli vide una cometa a forma di drago, da cui trasse l'ispirazione per il drago sul suo stendardo. Secondo tradizioni pi\u00f9 tarde, protagonista di questo episodio fu il fratello maggiore di Uther. Una volta morto, quest'ultimo assunse in suo onore l'epiteto di \"Pendragon\".\nSecondo un'altra tradizione, Merlino gli disse di uccidere un particolare drago se voleva divenire re. Egli riusc\u00ec nell'impresa decapitandolo, e pose la testa del drago sullo scudo come simbolo della sua vittoria, divenendo re.\nAntica poesia gallese.\nNell'antica tradizione gallese Uther \u00e8 associato ad Art\u00f9 e a volte viene considerato suo padre. Viene menzionato nel poema arturiano del X secolo \"Pa gur yv y porthaur\" ed \u00e8 ricordato nel \"Libro di Taliesin\" con \"La canzone funebre di Uther Pen\" (include un riferimento ad Art\u00f9). \"Il colloquio di Art\u00f9 e l'aquila\", un poema contemporaneo a Goffredo, ma probabilmente indipendente da questo autore, menziona un altro figlio di Uther, Madoc, che fu padre del nipote di Art\u00f9, Eliwlod. Le \"Triadi gallesi\" dicono che Uther fu il creatore di uno dei tre grandi incantesimi della Britannia, che insegn\u00f2 al mago Menw.\nPendragon nell'opera di Goffredo di Monmouth.\nLa vita di Uther apparve per la prima volta nella \"Historia Regum Britanniae\" (\"Storia dei re di Britannia\"), scritta da Goffredo di Monmouth nel XII secolo. Il nome \"pen-dragon\", letteralmente \"testa di drago\", \u00e8 associato ai simboli rappresentati sui suoi stendardi. Nel racconto di Monmouth, Uther era il fratello minore di Ambrosio Aureliano e suo successore al trono di Logris o Loegria (un altro nome che indica l'Inghilterra nelle leggende arturiane e che deriva dalla parola gallese Lloegr, che, appunto, sta per Inghilterra). Uther, Ambrosio e un terzo fratello, Costante, sono indicati come figli dell'imperatore Costantino III (che Goffredo nella sua opera lo nomina come Costantino II), pretendente al trono di Roma fra il 407 e il 411. Costante successe sul trono al padre, ma fu ucciso per le trame del suo consigliere Vortigern, che prese cos\u00ec il potere. Uther e suo fratello Ambrosio Aureliano, ancora bambini, fuggirono in Bretagna (nell'odierna Francia). Una volta cresciuti Ambrosio e Uther tornarono in patria, dove Ambrosio bruci\u00f2 Vortigern nel suo castello, diventando cos\u00ec re (va sottolineato che la connessione tra Ambrosio Aureliano e Costantino e Costante \u00e8 del tutto inventata).\nUther guid\u00f2 le armate del fratello in Irlanda per aiutare Merlino a portare le pietre di Stonehenge in Britannia. In seguito, mentre Ambrosio era ammalato, Uther condusse l'esercito contro il figlio di Vortigern, Paschent, e i suoi alleati Sassoni. Prima della battaglia, Uther vide in cielo una cometa a forma di drago, che Merlino interpret\u00f2 come presagio della morte di Ambrosio e del radioso futuro di Uther. Uther vinse, prendendo l'epiteto di \"Pendragon\". Al ritorno trov\u00f2 il fratello morto, avvelenato da un assassino. Salito sul trono ordin\u00f2 la costruzione di due draghi d'oro, uno dei quali divenne il suo stendardo.\nUther si dedic\u00f2 poi a rendere sicuri i confini della Britannia e soppresse una rivolta sassone con l'aiuto del duca di Cornovaglia Gorlois, suo vassallo. Al banchetto per la loro vittoria, Uther fu travolto dalla passione per la moglie di Gorlois, Igraine. Per questa ragione tra i due uomini scoppi\u00f2 una guerra. Gorlois mand\u00f2 Igraine nell'imprendibile fortezza di Tintagel, mentre lui assedi\u00f2 Uther in un'altra citt\u00e0. Su richiesta di Uther, Merlino us\u00f2 la sua magia per dargli le sembianze di Gorlois, in modo che potesse entrare a Tintagel e giacere con Igraine.\nNel corso della notte la donna concep\u00ec Art\u00f9, mentre il marito veniva ucciso dagli uomini di Uther. Uther spos\u00f2 Igraine, da cui ebbe anche un'altra figlia Anna, che poi sposer\u00e0 re Lot, generando Gawain e Mordred. In alcune versioni pi\u00f9 tarde, \u00e8 chiamata Morgause ed \u00e8 presentata come figlia di Gorlois. Sempre in altre versioni Mordred nasce dall'incesto di Morgause con Art\u00f9.\nSebbene malato, Uther continu\u00f2 a guidare la guerra contro i Sassoni, che stava volgendo a suo sfavore. Sconfisse a Verulamium (odierna St Albans) Octa, figlio di Hengest del Kent (vecchio alleato di Vortigern), sebbene i Sassoni lo chiamassero il \"re semi-morto\". Ben presto i sassoni ordirono la sua morte, avvelenando una sorgente vicino a Verulamium da cui lui era solito bere.\nPendragon in altre fonti medioevali.\nPendragon Castle si trova presso Mallerstang Dale nella contea di Cumbria. La leggenda vorrebbe che il castello fosse stato fatto costruire da Uther Pendragon, ma in realt\u00e0 il complesso fu realizzato nel XII secolo d. C. da Ranulph il Meschino, III conte di Chester."}
{"id": "328656", "revid": "2225", "url": "https://it.wikipedia.org/wiki?curid=328656", "title": "Gavia (valle)", "text": ""}
{"id": "328661", "revid": "124701212", "url": "https://it.wikipedia.org/wiki?curid=328661", "title": "Sellaronda", "text": "Sellaronda \u00e8 il nome turistico dato al percorso sciistico e stradale intorno al gruppo del Sella, gruppo montuoso delle Dolomiti posizionato tra le valli di Fassa, Livinallongo, Badia e Gardena, comprendente impianti di risalita per la pratica dello sci alpino, itinerari ciclistici ed escursionistici.\nDescrizione.\nIl Sellaronda \u00e8 anche noto come \"Giro dei 4 passi\", dato che il percorso transita attraverso quattro valichi alpini colleganti altrettante vallate dolomitiche: \nIl giro tocca tre province e due regioni: la provincia autonoma di Trento e la provincia autonoma di Bolzano in Trentino-Alto Adige e la provincia di Belluno in Veneto.\nIn inverno.\nIl giro del Sellaronda durante il periodo invernale \u00e8 percorribile in toto con gli sci sempre attaccati, grazie ad appositi impianti di risalita, raccordi e piste da discesa. Il percorso pu\u00f2 essere effettuato in entrambi i sensi.\nIl circuito pu\u00f2 essere intrapreso da una qualsiasi delle localit\u00e0 attorno al massiccio del Sella: Selva di Val Gardena, Corvara, Arabba e Canazei, ma anche da altre stazioni sciistiche ad esse collegate, come Campitello di Fassa, Pozza di Fassa, Santa Cristina Valgardena, Ortisei, Malga Ciapela, San Cassiano e La Villa, in uno dei comprensori sciistici pi\u00f9 grandi, importanti e famosi al mondo: il Dolomiti Superski.\nIl percorso complessivo, fra impianti e piste, \u00e8 di circa 40\u00a0km.\nSci ai piedi, nel Sellaronda sono collegati 222 impianti e 483 km di piste.\nIl giro comporta un'intera giornata di sci e include piste anche piuttosto tecniche; nelle vicinanze si trovano altres\u00ec la pista \"Saslong\" a Santa Cristina Valgardena e la \"Gran Risa\" a La Villa in Alta Badia, entrambe ospitanti annualmente gare di discesa libera, slalom gigante e parallelo, validi per la Coppa del Mondo di sci alpino.\nLa durata complessiva delle salite \u00e8 di circa 2 ore, cui vanno aggiunti gli eventuali tempi d'attesa agli impianti di risalita e delle tappe di ristoro. Le discese possono essere percorse complessivamente in circa un'ora e mezza, a seconda delle capacit\u00e0 dello sciatore e delle condizioni. Sia che si affronti il giro in senso orario che in senso antiorario, la lunghezza del tracciato \u00e8 circa la stessa.\nSulle piste del Sellaronda si svolge anche la Sellaronda Skimarathon, una competizione di sci alpinismo in notturna nata nel 1995.\nSellaronda arancione (senso orario).\nPartendo da Selva di Val Gardena (1.563\u00a0m) si prende la seggiovia \"Costabella\", da qui dopo una breve discesa, si prende la cabinovia \"Dantercepies I+II\" che porta al passo Gardena (2.137\u00a0m) e da qui si scende fino a Colfosco (1.645\u00a0m).\nCon la cabinovia \"Borest\" si raggiunge Corvara in Badia (1.568\u00a0m), quindi si prende la cabinovia \"Bo\u00e8\". Successivamente si discende sino al passo Campolongo (1.875\u00a0m) dal quale, con la seggiovia \"Campolongo\", si raggiunge il Bec de Roces (2.160\u00a0m), dove parte la pista che porta alla seggiovia \"Arabba Fly\" che attraversa il paese di Arabba (1.602\u00a0m).\nDa qui le opzioni sono tre: con la funivia \"Porta Vescovo\", con la telecabina \"DMC Forcella Europa\" oppure con la telecabina \"Portados\" e la seggiovia \"Carpazza\". Si arriva in tutti casi alla vetta di Porta Vescovo (2.478\u00a0m), da dove si scende a \"Pont de Vauz\" (1.851\u00a0m) con le piste Salere e Alpenrose. Ancora una cabinovia, la \"Fodom\" che porta al passo Pordoi (2.239\u00a0m). Da qui si scende a quota 2.090\u00a0m, e si riprende a salire con la seggiovia \"Lezuo\" fino al Sass Bec\u00e8 (2.395\u00a0m), e quindi siamo al Belvedere (2.423\u00a0m), sopra Canazei (1.460\u00a0m).\nDa qui una lunga discesa porta a Pian Frataces, per poi risalire in cabinovia \"Pradel - Rodella\" e prendere l'ultima seggiovia la \"Ciavazes - Grohman\" e siamo in cima al Passo Sella (2.244\u00a0m). Da qui affrontiamo la lunga discesa fino a Selva, chiudendo quindi il giro circolare.\nIn totale 13.518 metri con gli impianti di risalita e 23.100 metri di piste.\nSellaronda verde (senso antiorario).\nPartendo dal Ciampinoi, dove si sale con la cabinovia da Selva di Val Gardena, la prima discesa porta alla stazione di partenza della cabinovia riscaldata \"Piz Seteur 1+2\". Quindi si pu\u00f2 scegliere se prendere la seggiovia \"Citt\u00e0 dei Sassi\" (4 posti) oppure la \"Gran Paradiso\" (8 posti), dopodich\u00e9 si affronta il passaggio nella suggestiva zona della \"Citt\u00e0 dei Sassi\". Si sale poi al passo Sella (2.244\u00a0m) con la seggiovia \"Sasso Levante\" per scendere poi attraverso la val Salei poco sopra a Canazei (1.460\u00a0m) attraverso la pista 3-tre.\nDopo essere passati sotto la strada statale 48 delle Dolomiti si risale con la cabinovia \"Pian Frataces-Gherdecia\". Arrivati al Belvedere saliamo con la seggiovia a 6 posti \"Sass Bec\u00e8\" sopra al passo Pordoi (2.239\u00a0m). Da qui si scende fino alla seggiovia \"Alpenrose\" per salire verso Porta Vescovo e poi scendere ad Arabba (1.602\u00a0m).\nDopo aver attraversato il paese a bordo della seggiovia \"Arabba Fly\", si sale al monte Burz con l'omonima seggiovia a 4 posti, breve discesa fino alla partenza della seggiovia \"Le Pale - Bec de Roces\" (2.160\u00a0m). Da qui discesa fino al passo di Campolongo (1.875\u00a0m) e risalita in seggiovia \"Costoratta\" da dove ci si innesta nella pista \"Bo\u00e8\" che porta a Corvara (1.568\u00a0m).\nDopo la cabinovia \"Borest\" per raggiungere Colfosco, la seggiovia \"Sodlisia\", con la cabinovia \"Plans-Frara\" e la seggiovia \"Val Setus\" raggiungiamo il passo Gardena (2.137\u00a0m), per poi prendere ancora la seggiovia \"Cir\" per arrivare in cima al Dantercepies, da dove si scende a Selva (1.563\u00a0m) per la stupenda pista o una delle sue varianti.\nIn totale il percorso misura 38.655 metri tra impianti e piste.\nIn estate.\nEscursionismo.\nIl giro del Sellaronda \u00e8 percorribile anche d'estate, sia in senso orario che antiorario, a piedi o in mountain bike. \u00c8 un percorso di circa 5-8 ore che prevede comunque un certo allenamento. Come in inverno, lo si percorre con l'aiuto degli impianti di risalita ed eventualmente degli autobus del Sellaronda bus.\nCiclismo su strada.\nIl percorso stradale dei quattro passi che lo compongono \u00e8 lungo circa 55\u00a0km ed \u00e8 particolarmente frequentato dai ciclisti; queste salite sono state percorse in moltissime occasioni dal Giro d'Italia avendone fatta la storia.\nPartendo dal tracciato del Sellaronda si sviluppa la celebre granfondo ciclistica maratona delle Dolomiti, che si svolge ogni anno nella prima domenica di luglio. \nDal 2006 si svolge anche una manifestazione amatoriale, non competitiva, chiamata \"Sella Ronda Bike Day\" che prevede la chiusura al traffico automobilistico dei quattro passi riservandoli cos\u00ec, per un giorno, agli amanti della bicicletta. Questo evento precede la HERO S\u00fcdtirol Dolomites (precedentemente nota come S\u00fcdtirol Sellaronda Hero) che annualmente attira oltre 4000 partecipanti rendendola una gara di fama internazionale."}
{"id": "328662", "revid": "125407794", "url": "https://it.wikipedia.org/wiki?curid=328662", "title": "Jenny Tamburi", "text": "Biografia.\nEsord\u00ec nel mondo dello spettacolo a soli diciassette anni, partecipando al film \"Splendori e miserie di Madame Royale\". Inizi\u00f2 la sua carriera dapprima con lo pseudonimo di Luciana Della Robbia, per adottare quindi quello di Jenny Tamburi col quale l'avrebbe conosciuta il grande pubblico. Divenne celebre nel 1973 quando fece parte del cast de \"La seduzione\". Avvenente ed esuberante, fu una delle protagoniste della stagione della commedia sexy/noir all'italiana.\nSempre negli anni settanta divenne anche un volto familiare del piccolo schermo, partecipando a numerose trasmissioni televisive in veste di conduttrice o valletta: fu al fianco di Alberto Lupo nell'edizione del 1975 del variet\u00e0 \"Senza rete\", prese parte ai romanzi sceneggiati \"Camilla\" (1976) e \"La paga del sabato\" (1977) e partecip\u00f2 al variet\u00e0 \"Scuola serale per aspiranti italiani\". Nel 1977 ebbe anche la sua unica esperienza di teatro, facendo da protagonista della nuova edizione della commedia musicale \"Aggiungi un posto a tavola\", al fianco di Johnny Dorelli.\nAll'inizio degli anni ottanta partecip\u00f2 anche a \"Il processo del luned\u00ec\" di Aldo Biscardi. In questi anni pos\u00f2 nuda per diverse riviste erotiche tra le quali \"Playboy\" e \"Playmen\". Nel 1986 gir\u00f2 il suo ultimo film per il cinema, l'erotico \"Voglia di guardare\" di Joe D'Amato. Nello stesso anno fu tra i protagonisti delle serie TV \"Professione vacanze\" e \"Tutti in palestra\", con le quali termin\u00f2 la sua carriera di attrice.\nLasciato il set, la Tamburi inizi\u00f2 una nuova carriera come agente di spettacolo e divenne quindi una delle maggiori \"casting director\" italiane. Tra le numerose produzioni che vantano il suo contributo si ricordano la serie di \"Incantesimo\" e \"Game Over\". Apr\u00ec anche una scuola di dizione e recitazione a Roma. Il 6 maggio del 2005 durante la manifestazione \"Rodolfo Valentino 110th Anniversary\" le fu assegnato un premio alla carriera. \nMalata da tempo di tumore, mor\u00ec a 53 anni il 1\u00ba marzo 2006."}
{"id": "328666", "revid": "77358", "url": "https://it.wikipedia.org/wiki?curid=328666", "title": "Cadwallon ap Cadfan di Gwynedd", "text": ""}
{"id": "328671", "revid": "1226", "url": "https://it.wikipedia.org/wiki?curid=328671", "title": "Carico utile (astronautica)", "text": ""}
{"id": "328672", "revid": "10137", "url": "https://it.wikipedia.org/wiki?curid=328672", "title": "Creoda", "text": ""}
{"id": "328673", "revid": "77639", "url": "https://it.wikipedia.org/wiki?curid=328673", "title": "Salvo Ficarra", "text": ""}
{"id": "328676", "revid": "22356", "url": "https://it.wikipedia.org/wiki?curid=328676", "title": "Ittiosauri", "text": ""}
{"id": "328677", "revid": "1318658", "url": "https://it.wikipedia.org/wiki?curid=328677", "title": "Valentino Picone", "text": "Biografia.\nVive a Palermo, dopo aver abitato molti anni a Misilmeri (PA). Ha frequentato il liceo classico Vittorio Emanuele II di Palermo dove fu anche alunno di padre Pino Puglisi, il presbitero ucciso da Cosa nostra. Si \u00e8 in seguito laureato in Giurisprudenza. Dopo la laurea decise di assecondare la sua grande passione per il cinema.\nAppassionato di Massimo Troisi e Charlie Chaplin ha approfondito i temi della comicit\u00e0 e della cinematografia traendone insegnamento per l'attivit\u00e0 di cabarettista prima, attore e conduttore televisivo successivamente.\nAssieme a Salvatore Ficarra, conosciuto nel 1993 in un villaggio turistico, ha creato il duo \"Ficarra e Picone\", con il quale ha partecipato alle trasmissioni \"Zelig\", \"Zelig Circus\", \"Gnu\", \"L'ottavo nano\"; dal 2005 il duo conduce, in determinati periodi dell'anno, il tg satirico \"Striscia la notizia\".\nHa debuttato cinematograficamente a 29 anni come comparsa, interpretando un dottore, nel film \"Chiedimi se sono felice\" di Aldo Giovanni e Giacomo.\nHa recitato anche come protagonista insieme a Ficarra nei loro film \"Nati stanchi\" del 2002, \"Il 7 e l'8\" del 2007, \"La matassa\" del 2009, \"Anche se \u00e8 amore non si vede\" del 2011, \"Andiamo a quel paese\" del 2014, \"L'ora legale\" del 2017 e \"Il primo Natale\" del 2019. I due hanno fatto una comparsa anche nel film \"Baar\u00eca\" di Giuseppe Tornatore. \nHa partecipato al montaggio del film \"Ore diciotto in punto\", collaborando con il regista Giuseppe Gigliorosso ai numerosi tagli necessari per il \"final cut\".\nIl 26 ottobre 2020 risulta positivo al virus da COVID-19 e viene sostituito temporaneamente alla conduzione di \"Striscia la Notizia\" da Cristiano Militello e in seguito da Sergio Friscia; successivamente, lui e Ficarra dichiarano che quella sarebbe stata l'ultima edizione del programma a cui prendono parte, abbandonandolo dopo 15 anni."}
{"id": "328678", "revid": "22356", "url": "https://it.wikipedia.org/wiki?curid=328678", "title": "Plesiosauro", "text": ""}
{"id": "328679", "revid": "22356", "url": "https://it.wikipedia.org/wiki?curid=328679", "title": "Plesiosauri", "text": ""}
{"id": "328680", "revid": "124313653", "url": "https://it.wikipedia.org/wiki?curid=328680", "title": "Versione beta", "text": "La versione beta, in informatica, \u00e8 una versione di un software non definitiva, ma gi\u00e0 testata dagli esperti, che viene messa a disposizione di un numero maggiore di utenti, confidando proprio nelle loro azioni imprevedibili che potrebbero portare alla luce nuovi bug o incompatibilit\u00e0 del software stesso.\nBeta testing.\nIl \"beta testing\" (o \"verifica beta\") si riferisce invece ad una fase di prova e collaudo del software non ancora pubblicato, con lo scopo di trovare eventuali errori (bug). Questa operazione pu\u00f2 essere svolta da professionisti specializzati, oppure, molto spesso, da semplici amatori, chiamati \"beta tester\". La loro importanza \u00e8 legata, oltre al test dei sistemi operativi, anche ai programmi minori poich\u00e9 tendono a comportarsi diversamente in base all'hardware sul quale vengono eseguiti, per cui conviene avere la possibilit\u00e0 di provarli su pi\u00f9 hardware differenti.\nDescrizione.\nCon la diffusione di Internet si \u00e8 diffuso il beta testing da parte di utenti non professionisti (in genere, gli stessi che userebbero il software una volta completo). La distribuzione della versione \"beta\" del software pu\u00f2 essere ristretta ad un piccolo numero di persone oppure accessibile a tutti, a seconda dei casi.\nGli utenti ricevono il software senza alcuna garanzia e segnalano al produttore i difetti incontrati. Ci\u00f2 facilita molto il lavoro del produttore, perch\u00e9 molti bug sono difficili da scoprire e si rivelano solo in casi particolari, ed \u00e8 pi\u00f9 facile che essi vengano a galla quando le persone che provano il software sono migliaia. La ricerca di beta tester su Internet, tuttavia, non risulta affatto facile dato che spesso per testare un programma si necessita di conoscenze informatiche e di programmazione non comuni all'utente medio.\nVa sottolineato che generalmente con \"versione beta\" si intende un software potenzialmente instabile, quindi, bench\u00e9 spesso vengano rilasciati a basso prezzo o addirittura gratis, sarebbe buona norma non fondare i propri sistemi di lavoro su software in versione beta, o almeno passare alla versione completa e stabile appena \u00e8 disponibile. Tuttavia anche gli utenti che collaudano il software ne hanno un vantaggio, perch\u00e9 non di rado le versioni beta sono abbastanza funzionanti da fare tutto ci\u00f2 che gli utenti desideravano dal software completo, e possono cos\u00ec ottenere il programma gratis e in anticipo.\nAlla fine del beta testing, il programma \u00e8 considerato completo e distribuibile. Si parler\u00e0 quindi, a questo punto, di \"versione build\". Se si tratta di software commerciale, non \u00e8 detto che i beta tester ricevano una copia gratuita del software. ?\nSe si trovano errori dopo la commercializzazione, il produttore pubblica patch o nel caso di molti errori, un service pack."}
{"id": "328683", "revid": "29727", "url": "https://it.wikipedia.org/wiki?curid=328683", "title": "Pesce persico sole", "text": ""}
{"id": "328684", "revid": "281901", "url": "https://it.wikipedia.org/wiki?curid=328684", "title": "Scardola", "text": ""}
{"id": "328685", "revid": "29727", "url": "https://it.wikipedia.org/wiki?curid=328685", "title": "Carpa erbivora", "text": ""}
{"id": "328686", "revid": "78273", "url": "https://it.wikipedia.org/wiki?curid=328686", "title": "Triotto", "text": ""}
{"id": "328688", "revid": "58196", "url": "https://it.wikipedia.org/wiki?curid=328688", "title": "Prospero di Aquitania", "text": ""}
{"id": "328690", "revid": "579331", "url": "https://it.wikipedia.org/wiki?curid=328690", "title": "Shizuka Arakawa", "text": "In carriera ha vinto la medaglia d'oro ai XX Giochi olimpici invernali nel singolo donne e il campionato mondiale del 2004.\nBiografia.\nShizuka Arakawa \u00e8 nata a Shinagawa (Tokyo, Giappone) ma \u00e8 cresciuta a Sendai, Miyagi. \u00c8 l'unica figlia di Koichi e Sachi Arakawa ed \u00e8 stata chiamata cos\u00ec in onore di Shizuka Gozen.\nInizia a pattinare a cinque anni, dopo essersi innamorata dei vestiti che si usano nel pattinaggio. In terza elementare riesce a eseguire un salto triplo perfetto con i complimenti della maestra; da quel momento ebbe il soprannome di \"ragazza prodigio\".\nHa vissuto e studiato per un periodo presso il Centro Internazionale di Pattinaggio Connecticut a Simsbury, Connecticut, dopo la chiusura della Konami Sports Ice Rink a Sendai, dove ha iniziato la sua carriera.\nNel 2004, pochi giorni prima di vincere i Mondiali di pattinaggio a Dortmund, Shizuka si \u00e8 laureata in Scienze Sociali alla Waseda University; \u00e8 stata la prima atleta asiatica a essersi laureata Campionessa Olimpica nel pattinaggio di figura.\nI suoi idoli del pattinaggio sono Kristi Yamaguchi e Yuka Sato; ascolta la musica di Christina Aguilera, Beyonc\u00e9, Mai Kuraki (di cui \u00e8 una cara amica), e tra i suoi hobby troviamo lo shopping, il nuoto, il golf e la cucina. \nHa uno Shitzu di nome Charo e un criceto, Juntoki. Ha anche quattro cani che si chiamano Choco, Tiramis\u00f9, Aroma e Rosa.\nShizuka Arakawa si \u00e8 sposata il 29 dicembre 2013, nel giorno del suo trentaduesimo compleanno.\nIl 16 aprile 2014 annuncia di essere incinta e il 6 novembre nasce la sua prima figlia.\nCarriera sportiva.\nDopo aver cominciato ad appassionarsi al pattinaggio, all'et\u00e0 di cinque anni, Shizuka Arakawa entr\u00f2 alla Chibikko Skate School; cominci\u00f2 a prendere lezioni di danza a sette anni e inizi\u00f2 a lavorare con l'ex campione olimpico Hiroshi Nagabuko, un pattinatore di coppia che gareggi\u00f2 alle Olimpiadi Invernali di Sapporo (Giappone) nel 1972.\nAll'et\u00e0 di otto anni Shizuka complet\u00f2 in modo perfetto il suo primo triplo salchow. Nel 1994 cominci\u00f2 a partecipare ai concorsi nazionali giapponesi di pattinaggio, ottenendo miglioramenti e risultati in breve tempo. \u00c8 stata la prima pattinatrice giapponese a vincere tre titoli nazionali juniores in poco tempo (1994, 1995, 1996).\nCarriera senior.\nShizuka Arakawa era la pi\u00f9 anziana campionessa giapponese quando fece il suo debutto olimpico, rappresentando il Giappone alle Olimpiadi Invernali di Nagato nel 1998, all'et\u00e0 di sedici anni. Si classific\u00f2 al tredicesimo posto e nel 2002 arriv\u00f2 seconda ai Campionati Nazionali del Giappone, di conseguenza non pot\u00e9 partecipare alle Olimpiadi Invernali del 2002. \nDurante la stagione di pattinaggio 2002 - 2003, vinse i Giochi Invernali Asiatici e le Universiadi Invernali. Guadagn\u00f2 la sua seconda medaglia d'argento consecutiva al Four Continents Championshios, prese il bronzo al Trofeo NHK e arriv\u00f2 quinta alla Coppa di Russia. Si classific\u00f2 per il Grand Prix ISU di finale, dove arriv\u00f2 quarta.\nNel 2004 vinse i Mondiali di Dortmund, in Germania, presentando un programma dal bagaglio tecnico eccelso. Sulle note della Turandot di Puccini esegu\u00ec triplo lutz-triplo toe loop-doppio loop, triplo salcow-triplo toe loop, triplo flip, triplo loop, doppio axel, triplo lutz, sette salti con atterraggio pulito. Fu la terza donna giapponese a vincere questo titolo dopo Midori Ito, che vinse nel 1989, e Yuka Sato, nel 1994.\nShizuka Arakawa pens\u00f2 di abbandonare le competizioni dopo i Campionati del Mondo del 2004, ma la sua vittoria le fece cambiare idea. Ai Campionati del Mondo del 2005 si classific\u00f2 al nono posto, una delusione che poi le diede una motivazione in pi\u00f9 per non abbandonare l'agonismo e migliorarsi, sentendo che non voleva concludere cos\u00ec la sua carriera.\nNel novembre del 2005 cambi\u00f2 allenatore e cominci\u00f2 a lavorare con Nikolai Morozov.\nOlimpiadi Invernali Torino 2006.\nAi Giochi olimpici di Torino si aggiudica con il programma corto il terzo posto parziale. Nel programma lungo scala la classifica fino alla medaglia d'oro, presentando un esercizio che incanta il Palavela: triplo lutz-doppio loop, triplo salcow-doppio toe loop, triplo flip, doppio axel, triplo lutz, doppio loop, triplo salcow-doppio toe loop-doppio loop. \u00c8 stata la vincitrice pi\u00f9 anziana nel singolo donne, con i suoi ventiquattro anni, dopo Magda Julin nel 1920.\nShizuka Arakawa esegue una spirale Kerrigan durante la sua esibizione, \"Memory\", al NHK Thropy 2004. Alle Olimpiadi Invernali del 2006 a Torino presenta il suo programma corto pattinando sulla note Fantaisie-Impromptu di Chopin. Dopo il programma corto si aggiudica il terzo posto, dietro alle pattinatrici Sasha Cohen e Irina Slutskaya, con la differenza di un solo punto. Sulle note della \"Turandot\" di Puccini, Shizuka ottiene il primo posto, eseguendo un Ina Bauer seguita da una combinazione di tre salti. Da quel momento, Ina Bauer \u00e8 diventata, in Giappone, una parola di buon auspicio. Questa mossa \u00e8 diventata il marchio di fabbrica della Arakawa, con la flessione dorsale completa. In realt\u00e0 Shizuka aveva programmato due combinazioni triplo-triplo per il programma libero, ma non li esegue, facendo invece un doppio lutz e un triplo loop e una combinazione doppio toe loop-triplo salchow.\nLa sua medaglia d'oro fu l'unica che vinse il Giappone, durante tutti i Giochi Olimpici del 2006. A 24 anni, Shizuka Arakawa \u00e8 diventata la campionessa olimpica di pattinaggio pi\u00f9 anziana. Dopo la sua vittoria, il primo ministro giapponese Junichiro Koizumi chiam\u00f2 Shizuka Arakawa a Torino per congratularsi con lei. Le sue parole sono state: \"Ho tifato per voi con entusiasmo, mentre guardavo la televisione. Tutti i giapponesi gioiscono per voi. Do un punteggio perfetto ad ogni momento della vostra performance.\"\nCarriera professionale.\nShizuka Arakawa annuncia il suo ritiro dalle competizioni il 6 maggio 2006, pochi mesi dopo la sua vittoria olimpica. Continua a pattinare negli show ed \u00e8 diventata una commentatrice di pattinaggio per la TV giapponese. Compone anche delle coreografie e ha un suo show sul ghiaccio, \"Friends On Ice\".\nNel 2006 \u00e8 apparsa anche in un telefilm drammatico giapponese, \"Shichinin no onna Bengoshi\" (sette avvocati femminili), presentata da Asahi TV. Ha recitato nell'ottavo episodio svolgendo il ruolo di pubblico ministero, Yayoi Shimasaki.\nHa gareggiato in molti show di pattinaggio, tra cui \"Thin Ice\", andato in onda il 19 marzo 2010, dove faceva coppia con il vincitore della medaglia d'argento olimpica maschile, St\u00e9phane Lambiel. Hanno pattinato sulle canzoni \"Get Me Bodied\" di Beyonc\u00e9 e \"Magic\" di Robin Thicke."}
{"id": "328692", "revid": "115964960", "url": "https://it.wikipedia.org/wiki?curid=328692", "title": "William Rowan Hamilton", "text": "Il suo pi\u00f9 grande contributo \u00e8 forse la riformulazione della meccanica newtoniana sotto forma di meccanica hamiltoniana che \u00e8 parte della meccanica razionale. Questo lavoro si \u00e8 dimostrato centrale per lo studio moderno di teorie di campo classiche come l'elettromagnetismo e per lo sviluppo della meccanica quantistica in cui \u00e8 centrale l'operatore hamiltoniano. In matematica \u00e8 meglio noto come l'inventore dei quaternioni. Hamilton mostr\u00f2 il suo immenso talento in et\u00e0 precoce, come not\u00f2 John Breinkley, astronomo e vescovo di Cloyne, nel 1823 quando Hamilton aveva diciotto anni: \u201c\"Questo giovane, non dico sar\u00e0, ma \u00e8, il matematico migliore della sua et\u00e0\".\u201d\nBiografia.\nFiglio del \"solicitor\" Archibald Hamilton, nacque il 4 agosto 1805 a Dublino al 36 di Dominick Street. Bambino prodigio, fu educato dallo zio James Hamilton (curato di Trim), sacerdote anglicano.\nIl genio di Hamilton si fece notare, gi\u00e0 in giovane et\u00e0, nella capacit\u00e0 di apprendere le lingue: a sette anni aveva fatto progressi considerevoli nella conoscenza dell'ebraico, e prima dei tredici anni aveva imparato, sotto l'istruzione dello zio linguista, molte lingue. Fra queste, oltre alle lingue classiche europee e le lingue romanze, il persiano, l'arabo, l'hindi, il sanscrito, il marathi e il malese. Fino alla fine continu\u00f2 a leggere in persiano e in arabo.\nHamilton frequent\u00f2 la piccola ma ottima scuola di matematica associata al Trinity College di Dublino, dove pass\u00f2 la vita. Studi\u00f2 materie classiche e scientifiche, e fu nomitato professore di astronomia nel 1827. Hamilton mor\u00ec per un attacco di gotta e fu sepolto nel Mount Jerome Cemetery di Dublino.\nLe sue scoperte.\nI contributi matematici di William Rowan Hamilton includono lo studio dell'ottica geometrica, adattando metodi della dinamica nei sistemi ottici, usando quaternioni e vettori in problemi di meccanica e geometria, sviluppando la teoria delle coppie di funzioni coniugate algebricamente (in cui i numeri complessi sono costruiti come coppie ordinate di numeri reali), risolvibilit\u00e0 delle equazioni polinomiali e una formula per risolvere polinomi di quinto grado tramite radicali, l'analisi delle funzioni fluttuanti e l'idea dell'analisi di Fourier, operatori lineari sui quaternioni e la dimostrazione di risultati per operatori lineari su spazi di quaternioni (un caso particolare del teorema pi\u00f9 generale oggi chiamato \"Teorema di Cayley-Hamilton\"). Hamilton invent\u00f2 anche il \"calcolo icosiano\", che us\u00f2 per indagare percorsi chiusi su un dodecaedro passanti per ogni vertice solo una volta.\nInoltre \u00e8 autore della teoria della Fisica Classica Hamiltoniana."}
{"id": "328698", "revid": "1718925", "url": "https://it.wikipedia.org/wiki?curid=328698", "title": "Consorzio nazionale interuniversitario per le telecomunicazioni", "text": "Il Consorzio nazionale interuniversitario per le telecomunicazioni, in acronimo CNIT, \u00e8 un ente non-profit fondato nel 1995 e riconosciuto dal Ministero dell\u2019Istruzione, dell\u2019Universit\u00e0 e della Ricerca (MIUR), che svolge attivit\u00e0 di ricerca, innovazione e formazione avanzata nell\u2019ampio settore dell\u2019ICT. Esso consorzia 37 universit\u00e0, a cui si aggiungono 8 unit\u00e0 di ricerca presso il CNR, per un totale di 43 unit\u00e0 di ricerca. Il CNIT dispone anche di 6 propri Laboratori Nazionali: Comunicazioni Multimediali, a Napoli; Radar e Sistemi di Sorveglianza, a Pisa; Reti e Tecnologie Fotoniche, a Pisa; Reti Intelligenti e Sicure, a Genova; Fibre Ottiche Avanzate, a L\u2019Aquila, Comunicazioni Wireless, a Bologna/Cesena/Ferrara. Al CNIT afferiscono oltre 1300 professori e ricercatori appartenenti alle universit\u00e0 consorziate e in esso operano come dipendenti pi\u00f9 di 100 ricercatori e tecnici. Il CNIT ha partecipato a centinaia di progetti di ricerca nazionali ed internazionali. Nel programma europeo H2020 il CNIT ha ottenuto 50 progetti e ne ha coordinato 11. Le entrate del CNIT derivano da programmi di finanziamento competitivi e da commesse di privati. Il CNIT ha anche una vasta esperienza nella organizzazione di eventi scientifici e di conferenze.\nL\u2019attivit\u00e0 di trasferimento dell\u2019innovazione generata dal sistema universitario verso le aziende costituisce una missione prioritaria del CNIT. Il CNIT lavora per facilitare la cooperazione tra le universit\u00e0 consorziate e per promuovere collaborazioni tra le stesse universit\u00e0 ed altri enti di ricerca ed industrie nazionali ed estere, con particolare attenzione alla definizione, alla promozione e alla realizzazione di progetti innovativi e di dimensioni rilevanti.\nIl CNIT \u00e8 attivo in molti aspetti legati al 5G: i) partecipa a e coordina diversi progetti europei H2020 su 5G; quattro di questi progetti si sono classificati al primo posto nelle rispettive graduatorie; ii) \u00e8 stato membro eletto della 5GPPP, una iniziativa che unisce la Commissione Europea e il settore dell\u2019ICT in Europa per finanziare con 1,4 miliardi di \u20ac la nuova generazione di reti e servizi di telecomunicazioni; iii) partecipa alla sperimentazione MISE 5G nell\u2019area metropolitana di Milano; iv) partecipa a progetti EU H2020 sulle applicazioni di 5G, tra cui veicoli autonomi, sistemi intelligenti di trasporto e telemedicina; v) ha promosso la conferenza internazionale 5GItaly, un evento di tre giorni giunto ora alla terza edizione, che ha lo scopo di riunire i principali attori interessati allo sviluppo di questa fondamentale infrastruttura e ai servizi applicativi che si possono costruire su di essa, di esporre le sue funzionalit\u00e0 e potenzialit\u00e0, di presentare lo stato delle sperimentazioni 5G in Italia e di discutere di problematiche aperte e sviluppi futuri; la conferenza include una scuola di dottorato internazionale e produce un libro bianco.\nAttivit\u00e0 di ricerca.\nLe principali attivit\u00e0 di ricerca del consorzio sono negli ambiti delle telecomunicazioni e dell'elettromagnetismo.\nOrganizzazione del consorzio.\nLa struttura del consorzio \u00e8 cos\u00ec articolata:\nAssemblea dei Soci: organo deliberante del Consorzio, composta da un rappresentante di ciascuna delle Universit\u00e0 consorziate.\nDirettore del Consorzio: eletto per un triennio dall\u2019Assemblea dei Soci; ha la rappresentanza legale del Consorzio e svolge le funzioni di indirizzo e promozione del Consorzio; il Direttore \u00e8 attualmente il Prof. Nicola Blefari Melazzi, Universit\u00e0 di Roma Tor Vergata\nPresidente: nominato dall\u2019Assemblea dei Soci ed esercita, di concerto con il Direttore, funzioni di rappresentanza e di promozione del Consorzio; il Presidente \u00e8 attualmente il Prof. Gianni Vernazza, Universit\u00e0 di Genova\nConsiglio di Amministrazione: composto dal Direttore e da quattro membri eletti dall\u2019Assemblea dei Soci; agisce con potere deliberante su delega dell\u2019Assemblea dei Soci entro i limiti stabiliti dall\u2019Assemblea stessa\nConsiglio Scientifico: composto dal Presidente del Consorzio, dal Direttore, dai responsabili delle Unit\u00e0 di ricerca delle Universit\u00e0 Consorziate e dei Laboratori di ricerca del Consorzio. Il Consiglio Scientifico costituisce l\u2019organo di consulenza scientifica del Consorzio\nAmministrazione centrale: ha sede a Parma e cura la gestione amministrativa del consorzio coadiuvata da personale dislocato presso i laboratori e presso alcune UdR\nUnit\u00e0 di Ricerca: sono organismi aventi il fine di coordinare e gestire presso le Universit\u00e0 consorziate o Enti convenzionati lo svolgimento dell\u2019attivit\u00e0 di ricerca propria del Consorzio. \nLaboratori Nazionali: sono strutture del CNIT a disposizione di tutte le Universit\u00e0 consorziate, aventi il fine di svolgere attivit\u00e0 di ricerca particolarmente impegnativa sul piano sperimentale e realizzativo a livello nazionale e internazionale.\nIl CNIT pu\u00f2 contare su 43 unit\u00e0 di ricerca, dislocate presso le 37 universit\u00e0 consorziate e presso gli 8 istituti del CNR che hanno stipulato una convenzione con il CNIT. Esso include quindi la maggior parte dei gruppi di ricerca italiani che operano nel settore dell'Ingegneria delle telecomunicazioni.\nLaboratori nazionali.\nIl CNIT dispone di sei propri laboratori nazionali:"}
{"id": "328699", "revid": "110902747", "url": "https://it.wikipedia.org/wiki?curid=328699", "title": "Riserva naturale Bosco de l'Isola", "text": "La riserva naturale Bosco de l'Isola \u00e8 un'area naturale protetta situata nei comuni di Orzinuovi, Roccafranca, Torre Pallavicina e Soncino tra le provincie di Bergamo, Brescia e Cremona. La riserva \u00e8 stata istituita con decreto della Regione Lombardia n\u00b0 196 del 28 maggio 1991.\nIl luogo.\nLa riserva si estende per circa 2 km lungo l'Oglio ed \u00e8 caratterizzata dalle frequenti onde di piena del fiume che modificano costantemente il territorio circostante, generando e cancellando gli isolotti ghiaiosi sui quali si pu\u00f2 ammirare un'interessante vegetazione.\nLa flora.\nLa fisionomia delle zone boschive \u00e8 assai varia. Le formazioni legnose sono composte dal salice bianco, dal pioppo nero, dall'ontano nero, dalla farnia e dall'olmo campestre.\nNel sottobosco arbustivo sono presenti prevalentemente le seguenti specie: il biancospino, il viburno, la sanguinella, il ligustro ocomune, il sambuco, il nocciolo, lo spino cervino, l'indaco bastardo, il prugnolo selvatico, il ranno spinello, il crespino, la rosa canina.\nNelle zone pi\u00f9 umide troviamo il canneto, il tifeto e il cariceto."}
{"id": "328700", "revid": "1305772", "url": "https://it.wikipedia.org/wiki?curid=328700", "title": "CNIT", "text": ""}
{"id": "328702", "revid": "599013", "url": "https://it.wikipedia.org/wiki?curid=328702", "title": "Branzi (formaggio)", "text": "Il Branzi \u00e8 un formaggio prodotto nelle Alpi Orobie, tra i pi\u00f9 antichi e tipici della zona. Prende il nome dall'omonimo paese dell'Alta Valle Brembana in cui \u00e8 nata la produzione tradizionale e dove tuttora il latte intero di vacca viene lavorato presso i locali della Latteria Sociale di Branzi Casearia..Oggi il formaggio Branzi di produce anche in Valle Imagna e in Val Serina, nei comuni di Selvino e Aviativo. Il Branzi \u00e8 inserito nell'elenco dei prodotti agroalimentari tradizionali della Regione Lombardia e risponde al disciplinare di produzione del marchio della CCIAA \"Bergamo Citt\u00e0 dei Mille Sapori\".\nStoria.\nNel 1953 Giacomo Midali, casaro di Branzi, persegu\u00ec l'obiettivo di produrre tutto l'anno un formaggio di alta qualit\u00e0, garantita dall'impiego delle tecniche tradizionali utilizzate in alpeggio e dal latte prodotto in valle: fond\u00f2 la Latteria Sociale, a cui aderirono molti piccoli produttori, e dalle cui \"coldere\" uscirono le prime forme di un particolare formaggio, che i Soci denominarono Branzi. Negli anni Settanta alcuni produttori di formaggio Branzi provenienti dalla Val Brembana si spostarono nelle valli bergamasche vicine producendo il formaggio Branzi con la stessa tipicit\u00e0 e qualit\u00e0. \u00c8 il caso della Casera Monaci che prima si \u00e8 trasferita a San Giovanni Bianco e successivamente ad Almenno San Salvatore; come indicato nel disciplinare infatti \u00e8 possibile raccogliere il latte da una zona pi\u00f9 ampia estendendo di fatto anche la zona di produzione del formaggio. Il latte della Valle Brembana, della Valle Imagna e della Val Serina (Selvino e Aviatico), che mantiene una tipicit\u00e0 legata alla qualit\u00e0 del foraggio e dei pascoli, viene raccolto quotidianamente e fatto confluire in alcuni punti di conferimento dove viene trasformato dopo meticolosi controlli. I punti di conferimento pi\u00f9 importanti sono la Latteria di Branzi per l'Alta Val Brembana e il Caseificio Casera Monaci per l'alta Valle Imagna che raccoglie il 90% del latte prodotto dai piccoli allevatori locali.\nProcesso di produzione.\nPer produrre questo formaggio \u00e8 necessaria la coagulazione del latte alle temperatura di 35-37 \u00b0C con l'aggiunta di caglio liquido di vitello, per una durata di 30-35 minuti. Il coagulo ottenuto deve poi essere rotto, ottenendo grumi caseosi di piccole dimensioni.\nSuccessivamente la cagliata deve essere fatta scaldare a una temperatura di 45\u00a0\u00b0C. Per ottenere un buon risultato \u00e8 necessario mescolare il prodotto con la rotella o gli agitatori tradizionali.\nUna volta che il coagulo si \u00e8 depositato sul fondo, si passa all'estrazione della cagliata, da depositare successivamente nelle apposite fascere di contenimento.\nPer ultimare la lavorazione si passa alla pressatura e alla salatura del prodotto ultimato\n(procedimento generalmente effettuato per salamoia).\nMetodo di conservazione.\nLa maturazione \u00e8 fondamentale per la qualit\u00e0 del formaggio e avviene in ambienti climatizzati, con temperatura e umidit\u00e0 controllate.\nLe forme vengono rivoltate settimanalmente, pulite con spazzole e raspe e trattate per proteggere la crosta."}
{"id": "328703", "revid": "124558395", "url": "https://it.wikipedia.org/wiki?curid=328703", "title": "Let There Be Rock", "text": "Let There Be Rock \u00e8 il quarto album in studio del gruppo musicale australiano AC/DC, pubblicato in Australia il 21 marzo 1977 dalla Albert Productions, mentre una versione alternativa \u00e8 stata distribuita nel resto del mondo il 25 luglio 1977 dalla Atlantic Records.\nDescrizione.\nSi tratta dell'ultimo album con Mark Evans nel ruolo di bassista, poi sostituito da Cliff Williams.\nAntefatti.\nVerso la fine del 1976 gli AC/DC erano in una fase di crisi. \"Era tutto molto vicino alla fine\", afferm\u00f2 il loro manager Michael Browning. \"Le cose stavano andando molto bene a Londra e in Europa. [...] Avevamo appena concluso il tour di Lock Up Your Daughters nel Regno Unito e il Reading Festival. Stava andando tutto molto bene.\" Ma dopo essere stati a Londra per gli ultimi otto mesi, l'improvvisa assenza del gruppo dalla scena musicale australiana port\u00f2 ad una notevole diminuzione del loro seguito. Quando Browning li riport\u00f2 a Oz per quello che avrebbe dovuto essere un rientro trionfale, furono tutti molto sorpresi nello scoprire che le cose erano cambiate.\nLa folla giovanile, perlopi\u00f9 femminile, che li aveva conosciuti tramite le apparizioni televisive li aveva abbandonati per seguire nuovi idoli locali, come gli Skyhooks. Persino i fan pi\u00f9 sfegatati che li avevano seguiti nei pub e nei club in cui gli AC/DC si erano esibiti avevano cominciato a sviluppare un'attitudine rancorosa verso il gruppo che \"si era venduto oltreoceano\". Anche a Sydney, la loro citt\u00e0 natale, la folla si era ridotta. La prima esibizione dopo il loro rientro all'Hordern Pavilion aveva venduto solo poco meno della met\u00e0 dei biglietti.\n\"\u00c8 stato un tour difficile\", spieg\u00f2 il loro manager. \"Il gruppo non voleva farlo. [...] Ma era una necessit\u00e0 finanziaria. Abbiamo dovuto farlo per recuperare le spese e continuare a fare quello che stavamo facendo in Inghilterra e in Europa. Ma provate a spiegarlo ad un giovane gruppo rock.\" A peggiorare la situazione, l'Atlantic Records aveva respinto il quarto album in studio del gruppo, Dirty Deeds Done Dirt Cheap, sentendo che la produzione non era all'altezza. \"Nel mezzo del tour, ricevo una telefonata in cui mi dicono che l'Atlantic Records in America non ha gradito l'album\", ricorda Browning. \"Mi dicono che l'etichetta sta prendendo in considerazione di ritirare l'accordo con il gruppo. Ed \u00e8 allora che le cose sono andate davvero male.\"\nNon c'era dubbio che gli AC/DC ammorbidissero il loro suono per renderlo pi\u00f9 appetibile al mercato americano. Tuttavia, per essere pi\u00f9 sicuri del successo del loro lavoro, fu deciso che il gruppo sarebbe dovuto tornare in studio a Sydney per registrare un nuovo album prima di tornare nel Regno Unito. Cos\u00ec, nel gennaio 1977, gli AC/DC entrarono negli Alberts Studios, dove erano stati registrati fino a quel momento tutti i loro dischi, e trascorsero due settimane a registrare quello che divenne noto come Let There Be Rock.\nRegistrazione.\nIl secondo album in studio pubblicato dal gruppo in Australia, High Voltage, conteneva elementi glam rock, mentre le loro pubblicazioni successive erano state registrare durante molte sessioni mentre il gruppo andava in tourn\u00e9e e venivano inoltre modificate per la distribuzione in tutto il mondo. Let There Be Rock \u00e8 invece stato registrato in una sola volta ed ha rappresentato una grande evoluzione nel suono del gruppo, con molti critici e fan che lo citano come primo e vero album degli AC/DC. Nel suo libro The Life and Times of AC/DC Legend Bon Scott, l'autore Clinton Walker afferma che \"Let There Be Rock \u00e8 stato il primo album completo degli AC/DC. Il gruppo ha finalmente trovato s\u00e9 stesso\".\nLet There Be Rock \u00e8 stato prodotto da George Young e Harry Vanda, che avevano prodotto anche i precedenti album della band (George era il fratello maggiore di Angus e Malcolm). Secondo il memoriale di Murray Engelheart, AC/DC: Maximum Rock &amp; Roll, l'album \u00e8 stato completato in circa due settimane. Ritmo e basi musicali sono stati registrati nella prima settimana. Bon, a cui erano state date le cassette delle tracce senza voce sulle quali ha poi composto i testi, ha registrato nella seconda settimana, durante la quale Angus ha inciso anche i suoi assoli di chitarra.\nInoltre, la band ebbe anche un nuovo approccio alla registrazione. Malcom not\u00f2 che in alcuni loro concerti, soprattutto in quelli degli stadi americani, si potevano suonare canzoni pi\u00f9 lunghe e con molti pi\u00f9 assoli di chitarra. La strumentazione degli Alberts Studios era perfetta per quello che aveva in mente. Tutti gli amplificatori erano nella stessa stanza della batteria, posizionati agli angoli. Il suono della chitarra si riversava in quelli della voce e della batteria, quindi una registrazione perfetta era difficile, ma faceva parte dell'idea di Malcom.\nIl risultato and\u00f2 ben oltre quello che gli AC/DC avevano fatto fino a quel momento. Il gruppo riusc\u00ec a riprodurre in studio il suono che aveva dal vivo, con risultati letteralmente esplosivi. Come racconta Clifton Walker, durante la sessione di registrazione di \"Whola Lotta Rosie\" l'amplificatore di Angus cominci\u00f2 a fondersi ed a riempire di fumo la stanza. George Young, da dietro il banco, fece gesto di andare avanti, affermando \"Stavamo per interrompere una registrazione da urlo a causa di problemi tecnici, come un amplificatore che esplode\".\nIn una intervista del 1991 a Guitar World, Angus ricorda \"L'album con il maggior numero di chitarre \u00e8 stato probabilmente Let There Be Rock. In tutto l'album ci sono molto assoli di chitarre e molte pause. Alcune canzoni mi piacciono molto. Mi sono divertito moltissimo a suonare tutto l'album. Nell'ultima traccia, mi ricordo che l'amplificatore esplose. [...] Si poteva vedere in tutto lo studio. C'era molto fumo e scintille, e le valvole stavano brillando\".\nComposizione.\nSecondo il libro \"AC/DC:\" \"Maximum Rock &amp; Roll\", il cantante Bon Scott scrisse Let There Be Rock in un ufficio degli Albert Studios con l'aiuto di una Bibbia presa in prestito in una libreria nei dintorni. La canzone fornisce una storia fittizia della storia del rock 'n' roll. Partendo dalla citazione dalla canzone Roll Over Beethoven di Chuck Berry \"Racconta a Ciajkovskij la notizia\", Let There Be Rock rende omaggio all'autore rispondendo \"Ma Ciajkovskij sapeva gi\u00e0 la notizia\" (in altre parole, il cantante vuole far risalire la nascita del Rock'n'Roll a Chuck Berry e al suo brano). Bon continua la storia parlando dei gruppi rock che nacquero successivamente e delle milioni di persone che, cercando la fama, impararono a suonare la chitarra elettrica. Il terzo e ultimo verso parla di un gruppo chiamato \"42-decibel\" (che nella versione dal vivo spesso viene sostituito dal nome \"92-decibel\") che suona buona musica in un locale chiamato \"The Shaking Hand\". La canzone termina con un lungo assolo di chitarra di Angus. Il video musicale di Let There Be Rock \u00e8 stato girato nel luglio 1977 nella chiesa della Kirk Gallery a Surry Hills, nel Galles del Sud, con Bon Scott, Angus Young, Malcolm Young, Phil Rudd, e Cliff Williams, che ha sostituito Mark Evans come bassista della band poco dopo la pubblicazione dell'album. Questo ha segnato una delle prime apparizioni pubbliche di Williams con gli AC/DC. Scott \u00e8 vestito da prete e il resto della banda da chierichetti, con Angus Young che porta un elmetto in testa. Verso la fine il video mostra Angus e il resto della band che suonano, mentre in un finale alternativo i colori vengono alterati e la fotocamera si chiude riprendendo una vetrata della chiesa.\nWhole Lotta Rosie parla di una donna obesa della Tasmania di nome Rosie, con la quale il cantante Scott ha trascorso una notte al Freeway Gardens Motel a Melbourne. Oltre a sottolineare le dimensioni della donna, il cantante la descruve come una delle amanti pi\u00f9 talentuose che abbia mai incontrato. La prima strofa della canzone rivela sostanzialmente le specifiche fisiche di Rosie (42\" - 39\" - 56\") e il fatto che pesa diciannove pietre (circa 120 chilogrammi). Il riff principale della canzone \u00e8 stato presentato anche in una precedente registrazione con testi diversi, intitolato \"Dirty Eyes\", che ha visto l'uscita ufficiale su Volts, parte della raccolta Bonfire. \"Dirty Eyes\" presenta una diversa progressione di accordi nel ritornello. Nel libro \"AC/DC: Maximum Rock &amp; Roll\", Malcolm Young afferma: \"Siamo sempre stati grandi fan del rock and roll, come Elvis e Heartbreak Hotel. [...] Semmai, per Whole Lotta Rosie stavamo cercando una sensazione simile a quelle evocate da Little Richard\".\n\"Overdose\", che presenta un'introduzione estesa che risalta gli scambi di chitarra tra i fratelli Young, \u00e8 stato ispirato da una donna di nome Judy King. Il testo \u00e8 la metafora di un uomo che \u00e8 legato alla sua donna come un drogato \u00e8 legato alle proprie droghe, come sottolinea Scott cantando \"Sei un'abitudine che non voglio perdere\". Il fatto che la canzone abbia o meno un significato al di l\u00e0 della metafora \u00e8 soggetto a speculazioni; a detta di tutti, Scott era un grande bevitore e faceva uso di droghe. Nel 2013, il tastierista John Bisset dei Fraternity (la band di Scott prima degli AC/DC) disse a Peter Watts di Uncut: \"Eravamo dei bevitori. Ci siamo imbattuti in marijuana, mescalina e funghi, ma l'alcol era la componente principale. [...] Ha bevuto un sacco. Ha bevuto fino a riuscire a malapena a stare in piedi. Ma rimase sempre la stessa persona\". Secondo il libro di Jesse Fink intitolato \"The Youngs: The Brothers Who Build AC/DC\", l'ex bassista Mark Evans rivela che Scott aveva esagerato con l'eroina nel 1975 ed era stato quasi licenziato dalla band. Evans afferma che \"C'erano alcuni dubbi su Bon a quel punto. [...] Bon prese una decisione sbagliata. Era solo una decisione sbagliata\".\n\"Dog Eat Dog\", una canzone sulla natura spietata dell'umanit\u00e0, \u00e8 stato pubblicato come singolo in Australia e includeva il brano non presente nell'album \"Carry Me Home\", che \u00e8 stato successivamente pubblicato nella raccolta Backtracks. La band eseguiva spesso il singolo in concerto, cos\u00ec come i brani dell'album \"Hell Ain't a Bad Place to Be\" e \"Bad Boy Boogie;\" quest'ultimo accompagnava la famigerata routine di spogliarello di Angus Young.\nLa versione originale in vinile dell'album, rilasciata per il mercato internazionale, conteneva la stessa lista di brani della versione australiana originale, ma Atlantic Records rimosse la canzone \"Crabsody in Blue\" dalle successive stampe della versione internazionale. Alla fine venne sostituita dalla versione abbreviata di \"Problem Child\", che nell'edizione australiana era inserita nell'album Dirty Deeds Done Dirt Cheap. \"Crabsody In Blue\" \u00e8 stata successivamente inserita nella raccolta Backtracks.\nTutte le versioni internazionali in formato CD contengono l'elenco dei brani modificato rispetto alle stampe in vinile della versione internazionale.\nCopertina.\nLa copertina australiana raffigura le dita del chitarrista Chris Turner, della band australiana Buffalo. \"C'era un tipo chiamato Colin Stead\", dice Turner. \"Era anche il fotografo di Playboy. Mi ha telefonato e mi ha detto che stava lavorando alla copertina dell'album Let There Be Rock, ma gli AC/DC erano fuori citt\u00e0\". Il gruppo era in tourn\u00e9e in Inghilterra e doveva esibirsi al Hemel Hempstead Pavilion, nel Regno Unito, sebbene la data sarebbe stata successivamente cancellata. Quando Angus vide la copertina, il suo primo commento fu: \"Ha le dita grasse, no?\"\nLa copertina della versione internazionale, pubblicata il 25 luglio 1977, segn\u00f2 la prima apparizione dell'ormai iconico logo della band, disegnato da Gerard Huerta. La fotografia utilizzata per la copertina \u00e8 stata scattata in un concerto del 19 marzo 1977 presso la Kursaal Ballroom, nel Regno Unito, dal fotografo Keith Morris."}
{"id": "328709", "revid": "466539", "url": "https://it.wikipedia.org/wiki?curid=328709", "title": "Kateb Yacine", "text": "Biografia.\nKateb Yacine (grafia francesizzata del nome \"K\u0101tib Y\u0101s\u012bn\", di cui \"Y\u0101s\u012bn\" era, in realt\u00e0, il nome proprio e \"K\u0101tib\" il cognome) nacque a Zighoud Youcef, nella provincia di Costantina (nell'allora Algeria francese), da una famiglia marabuttica di etnia chaoui originaria di Hammam N'bails (oggi Kbeltiya ou Keblout), un piccolo villaggio della provincia di Guelma (nella regione dell'Aur\u00e8s), figlio di Mohamed, di professione avvocato, e Yasmina Kateb. La sua famiglia vantava una lunga tradizione di studiosi e letterati (il loro stesso cognome, \"K\u0101tib\", significa infatti \"scrittore\"), con suo nonno materno che fu \"bach adel\", ovvero il vice di un giudice coranico, presso la stessa Zighoud Youcef. \nIl giovane Yacine, a causa degli spostamenti lavorativi del padre, compie i propri studi dapprima presso una scuola coranica di Sedrata nel 1934, poi presso una scuola pubblica coloniale di Lafayette (oggi Bougaa) nel 1935 e, infine, presso un istituto privato di S\u00e9tif, il \"Lyc\u00e9e Albertini\" (ridenominato poi \"Mohamed Kerouani\" a seguito dell'indipendenza), nel 1941, dove per\u00f2 fu poi costretto ad interrompere la sua carriera scolastica al terzo anno, quando venne tratto in arresto durante una manifestazione nazionalista pro-indipendenza, culminata con la brutale repressione dei manifestanti algerini da parte delle forze di polizia ed esercito francesi, l'8 maggio del 1945. Sosteneva di avere scoperto in quell'occasione, quando venne arrestato senza aver fatto nulla, i suoi due grandi amori: la rivoluzione e la poesia. Rimase in carcere due mesi e, quando ne usc\u00ec era diventato un fervente sostenitore della causa nazionale algerina. Tempo dopo, grazie ai buoni uffici paterni, riusc\u00ec a conseguire il diploma presso il liceo di B\u00f4ne (oggi Annaba).\nIl suo primo libro apparve nel 1946, quando aveva solo 17 anni. Nel 1947 visit\u00f2 per la prima volta la Francia, la \u00abtana del leone\u00bb come ebbe a definirla, dove in seguito si trasfer\u00ec.\nNegli anni tra il 1948 e il 1951 lavor\u00f2 come giornalista presso il quotidiano locale di ispirazione marxista \"Alger R\u00e9publicain\", e dopo il 1952 lavor\u00f2 anche come portuale, lavoro che ben presto abbandon\u00f2 per dedicarsi interamente alla scrittura. Viaggi\u00f2 molto, in Francia, Europa e Asia, facendo ritorno in Algeria solo all'inizio degli anni '70. In Algeria fond\u00f2 una compagnia teatrale (A.C.T. \"Activit\u00e9 Culturelle des Travailleurs\"), che venne per\u00f2 sciolta nel 1979 mentre lui venne inviato a dirigere (fino al 1981), il piccolo teatro periferico di Sidi Bel Abb\u00e8s. A questo periodo risale la maggior parte dei suoi lavori in arabo dialettale. Ammalato di leucemia, rientr\u00f2 in Francia nel 1988 e mor\u00ec l'anno successivo, a Grenoble. Nel 1986 gli era stato conferito dal Ministero della Cultura francese il Grand Prix national des lettres.\nProbabilmente la sua opera pi\u00f9 conosciuta \u00e8 il romanzo \"Nedjma\" (1956, tradotta in molte lingue), che descrive una donna amata e contesa da quattro uomini (un'immagine trasparente della sua patria, l'Algeria). Tra gli altri suoi lavori si segnalano il romanzo \"Le Polygone \u00e9toil\u00e9\" (\"Il poligono stellato\", 1966), la raccolta di poesie \"Soliloques\" (\"Soliloqui\", 1946) e le antologie di pezzi teatrali \"Le cercle des repr\u00e9sailles\" (\"Il cerchio delle rappresaglie\", 1959) e \"L'homme aux sandales de caoutchouc\" (\"L'uomo dai sandali di gomma\", 1970).\nPer Kateb Yacine la questione linguistica era cruciale. Fervente sostenitore della causa del popolo, amava scrivere i suoi pezzi teatrali in arabo dialettale, comprensibile da tutti, rifiutando la lingua classica, artificiosa e ristretta alle \u00e9lite colte. D'altra parte, la lingua che gli diede la fama fu il francese, e in francese compose la maggior parte delle sue opere. Istruito nella lingua del colonizzatore, considerava la lingua francese \"bottino di guerra\" degli Algerini. Inoltre, bench\u00e9 la sua famiglia non parlasse pi\u00f9 berbero, si sforz\u00f2 di studiarlo e cur\u00f2 personalmente la trasposizione in questa lingua di diversi suoi lavori.\nLa sua opera rispecchia la ricerca di identit\u00e0 da parte di un paese dalle molte culture e le aspirazioni di un popolo.\nLa sua posizione politica decisamente orientata in senso marxista, e il suo atteggiamento estremamente laico lo resero poco amato dai gruppi religiosi del suo paese, al punto che quando mor\u00ec ci fu chi propose (l'egiziano Mohamed El Ghazali) di precludergli una sepoltura nel suo paese, in un cimitero musulmano. Invece il funerale ebbe luogo, il 1\u00ba novembre (festa nazionale), in un'atmosfera molto poco tradizionale, in un bagno di folla, al cimitero degli eroi a El-Alia (Algeri), con la presenza di molte donne, militanti comunisti e berberi ed artisti.\nUn figlio di Kateb Yacine, Amazigh Kateb (lett. \"scrittore berbero\"), \u00e8 impegnato, come cantante, nel gruppo Gnawa Diffusion."}
{"id": "328712", "revid": "125470449", "url": "https://it.wikipedia.org/wiki?curid=328712", "title": "Helena Bonham Carter", "text": "\u00c8 stata candidata all'Oscar alla miglior attrice per \"Le ali dell'amore\" (1997) e all'Oscar alla miglior attrice non protagonista per \"Il discorso del re\" (2010). \u00c8 stata anche candidata a otto Golden Globe, cinque Emmy Award e ha vinto un Premio BAFTA, un Critics' Choice Award e due Screen Actors Guild Awards.\nHa recitato in molte pellicole dell'ex compagno Tim Burton, quali \"Planet of the Apes - Il pianeta delle scimmie\" (2001), \"Big Fish\" (2003), \"La fabbrica di cioccolato\" (2005), \"La sposa cadavere\" (2005), \"Sweeney Todd\" (2007), \"Alice in Wonderland\" (2010) e \"Dark Shadows\" (2012) e ha recitato anche nella celebre saga di \"Harry Potter\" nel ruolo di Bellatrix Lestrange, fedele seguace di Lord Voldemort (2007-2011). Nel 2010 ha interpretato la Regina Madre Elizabeth Bowes-Lyon nel film \"Il discorso del re\", e nel 2012 ha interpretato Madame Th\u00e9rnardier in \"Les Mis\u00e9rables\", in entrambi i casi diretta da Tom Hooper e ottenendo il plauso della critica. Nel 2021 recita in Enola Holmes.\nBiografia.\n\u00c8 nata a Golders Green, un quartiere di Londra, il 26 maggio del 1966 da Raymond Bonham Carter (banchiere inglese, figlio del politico liberale Sir Maurice Bonham Carter e della scrittrice Violet Bonham Carter a sua volta figlia del primo ministro Herbert Henry Asquith) e da Elena Propper de Callej\u00f3n; quest'ultima \u00e8 una psicoterapeuta inglese, figlia della pittrice H\u00e9l\u00e8ne Fould-Springer' (ebrea di origini austriache e francesi) e del diplomatico spagnolo Eduardo Propper de Callej\u00f3n (figlio a sua volta di un ebreo boemo e di una spagnola di religione cattolica), che durante la seconda guerra mondiale si mobilit\u00f2 per salvare la vita di migliaia di ebrei dalle persecuzioni naziste, atto per cui \u00e8 stato riconosciuto Giusto tra le nazioni.\n\u00c8 pronipote del regista Anthony Asquith.\nBonham Carter ha avuto un'infanzia estremamente travagliata: quando aveva 5 anni sua madre soffr\u00ec di un esaurimento nervoso (da cui si riprese molto in l\u00e0 con gli anni), ed a 13 suo padre rimase paralizzato a causa di complicazioni in un intervento al cervello per neurinoma acustico. Con suo padre in ospedale vinse un concorso di poesia, ed us\u00f2 i soldi per mettere la sua foto in un catalogo di casting. Dopo poco assunse un agente, che l'aiut\u00f2 a muovere i primi passi nel mondo dello spettacolo.\n\u00c8 stata legata dal 1994 al 1999 all'attore Kenneth Branagh e nel 2001 ha iniziato una relazione con il regista Tim Burton, da cui ha avuto due figli: Billy Ray, nato nel 2003 e Nell, nata nel 2007. All'inizio del 2014 i due si separano, restando in amichevoli rapporti per via dei figli, ma rendono pubblica la notizia solamente alla fine dell'anno.\nCarriera.\nIl primo lavoro risale al 1982, all'et\u00e0 di 16 anni, quando si esib\u00ec nella parte di Giulietta alla scuola di Westminster. Il suo primo successo fu comunque \"Un giardino di rose\", uno sceneggiato tratto dal romanzo omonimo di K.M. Peyton.\nIl primo film cinematografico \u00e8 anche il suo primo ruolo da protagonista, \"Lady Jane\" (1986) di Trevor Nunn. Il film \"Camera con vista\" (1985) (dal libro di Edward Morgan Forster) di James Ivory, girato dopo \"Lady Jane\" ma distribuito prima, segna il vero e proprio esordio cinematografico di Helena Bonham Carter, che interpreta la parte di Lucy Honeychurch. Sul set si confronta con attrici del calibro di Judi Dench e Maggie Smith e, all'uscita del film nelle sale, raggiunge un subitaneo successo di critica e pubblico.\nDopo essersi affermata nel panorama cinematografico inglese come attrice particolarmente dotata per ruoli drammatici, Helena parte per gli Stati Uniti, dove interpreter\u00e0 due episodi della serie televisiva \"Miami Vice\". Tornata in patria interpret\u00f2 diversi film, per il cinema e la TV, tutti da protagonista. Fra di essi ricordiamo \"Amleto\" (1990), con Mel Gibson e Glenn Close ed i due adattamenti da romanzi di Forster \"Monteriano - Dove gli angeli non osano metter piede\" (1991) e soprattutto \"Casa Howard\" (1992).\nNegli anni novanta Helena inizia a recitare in grossi film hollywoodiani: \"Frankenstein di Mary Shelley\" (1994) di Kenneth Branagh, al fianco di Robert De Niro, con Kenneth Branagh ha una relazione dal 1994 al 1999, \"La dea dell'amore\" (1995) di Woody Allen, \"La dodicesima notte\" (1996) di Trevor Nunn e \"Le ali dell'amore\" (1997) di Iain Softley, film per cui l'attrice ottiene la nomination all'Oscar. Notevole la sua interpretazione di Marla Singer in \"Fight Club\" (1999) di David Fincher, al fianco di Brad Pitt e Edward Norton.\nNel 2001 recita in \"Novocaine\" di David Atkins e \"Planet of the Apes - Il pianeta delle scimmie\" di Tim Burton. Burton, al quale \u00e8 stata legata sentimentalmente, la vuole nel doppio ruolo della strega e di Jenny, la ragazza innamorata del protagonista Edward Bloom (Ewan McGregor), in \"Big Fish - Le storie di una vita incredibile\" (2003). Sempre con Burton i seguenti lavori, come attrice non protagonista in \"La fabbrica di cioccolato\" (2004) e \"Sweeney Todd - Il diabolico barbiere di Fleet Street\" (2007) e come doppiatrice in \"La sposa cadavere\" (2005), sempre accanto a Johnny Depp. Come doppiatrice, sempre nel 2005, ha lavorato anche in \"Wallace &amp; Gromit - La maledizione del coniglio mannaro\" di Nick Park e Steve Box.\nIl ruolo che le procura maggiore successo e un posto tra le grandi star di Hollywood \u00e8 quello di Bellatrix Lestrange nel film \"Harry Potter e l'Ordine della Fenice\" (2007) e \"Harry Potter e il principe mezzosangue\" (2009), ed ha partecipato anche ai due film conclusivi della saga, \"Harry Potter e i Doni della Morte - Parte 1\" (2010) e \"Harry Potter e i Doni della Morte - Parte 2\" (2011).\nNel 2009 la rivista The Times inserisce la Bonham Carter al primo posto tra le pi\u00f9 grandi attrici britanniche di tutti i tempi, seguita da Julie Andrews, Helen Mirren, Maggie Smith, Judi Dench, Elizabeth Taylor e Audrey Hepburn.\nSempre pi\u00f9 famosa ed acclamata da pubblico e critica per la sua grande capacit\u00e0 recitativa, nel 2010 Helena indossa i panni della Regina Rossa (Regina di Cuori) in \"Alice in Wonderland\" diretto dall'allora compagno Tim Burton e a fianco dell'amico Johnny Depp, di Anne Hathaway e di Mia Wasikowska. Successivamente veste i panni della consorte di Re Giorgio VI Elizabeth Bowes-Lyon nel film di Tom Hooper \"Il discorso del re\". Quest'ultima interpretazione le ha valso numerose critiche positive, il premio BAFTA alla migliore attrice non protagonista e la nomination all'Oscar alla migliore attrice non protagonista. Sempre con Tom Hooper sar\u00e0 nel cast del musical \"Les Mis\u00e9rables\", e viene nuovamente diretta da Tim Burton nella commedia gotica \"Dark Shadows\", nel ruolo della psichiatra Julia Hoffman.\nNel 2013 prende parte al film The Lone Ranger, al fianco di Johnny Depp. Nel 2015 interpreta la Fata Madrina nel film \"Cenerentola\", diretto da Kenneth Branagh con Lily James e Cate Blanchett. Sempre nel 2015 prende parte al film storico Suffragette, al fianco di Meryl Streep e Carey Mulligan.\nNel 2016 torna ad interpretare la Regina Rossa nel sequel di \"Alice in Wonderland\" del 2010, \"Alice attraverso lo specchio\" diretto da James Bobin. Nella seconda met\u00e0 del 2016 comincia le riprese di \"Ocean's 8\" con un cast stellare comprendente Sandra Bullock, Cate Blanchett, Rihanna, Anne Hathaway e Sarah Paulson e diretto da Gary Ross. Il film \u00e8 uscito a giugno 2018. Sempre nel 2018, entra nel cast della serie \"The Crown\" nel ruolo della principessa Margaret dove recita per la terza e la quarta stagione.\nNel 2020 prende parte al film prodotto da Netflix, \"Enola Holmes\", nei panni di Eudoria Holmes, madre della protagonista.\nPer il canale Channel 4, nello stesso anno, prende parte come narratrice al cortometraggio animato \"Quentin Blake\u2019s Clown\".\nImmagine pubblica.\nHelena Bonham Carter \u00e8 nota anche per il suo stile non convenzionale ed eccentrico. \"Vanity Fair\" l'ha citata nella sua lista delle persone vestite meglio del 2010 ed \u00e8 stata selezionata da Marc Jacobs come volto della sua campagna pubblicitaria autunno/inverno 2011. Ha menzionato Vivienne Westwood e Maria Antonietta come le sue principali influenze di moda.\nDoppiatrici italiane.\nNelle versioni in italiano delle sue opere, Helena Bonham Carter \u00e8 stata doppiata da:\nDa doppiatrice \u00e8 sostituita da:"}
{"id": "328715", "revid": "2026735", "url": "https://it.wikipedia.org/wiki?curid=328715", "title": "Los Angeles Kings", "text": "I Los Angeles Kings sono una squadra professionistica di hockey su ghiaccio della NHL con sede a Los Angeles, California. Nel campionato NHL sono collocati nella Western Conference; pi\u00f9 precisamente nella Pacific Division, insieme ai Vegas Golden Knights, San Jose Sharks, Arizona Coyotes, Calgary Flames, Edmonton Oilers, Vancouver Canucks e agli Anaheim Ducks, i principali rivali dei Kings, situati a Anaheim, a soli 56\u00a0km di distanza.\nStoria.\nI Los Angeles Kings furono fondati il 9 febbraio 1966, quando Jack Kent Cooke ebbe la licenza da parte della NHL di creare una franchigia nella citt\u00e0 di Los Angeles. Cooke dopo l'iniziale rifiuto da parte dei gestori del Los Angeles Memorial Sports Arena (in cui giocavano anche i Los Angeles Lakers), decise di costruire in un sobborgo della citt\u00e0 (Inglewood) un'arena apposita per ospitare i Kings: il Great Western Forum. Mentre la nuova arena era in costruzione, i neonati Kings esordirono nel campionato NHL giocando nella Long Beach Arena, in un sobborgo di Long Beach, nella loro prima partita, il 14 ottobre del 1967 i Los Angeles Kings batterono i Philadelphia Flyers per 4-2. L'esordio al Great Western Forum avvenne invece il 30 dicembre 1967, con la sconfitta per mano dei Philadelphia Flyers per 2-0. La squadra riusc\u00ec a raggiungere la sua prima finale di Stanley Cup nella stagione 1992-1993, venendo per\u00f2 battuta dai Montreal Canadiens per 4-1 in serie.\nAl termine della stagione 2011-2012, pur essendo arrivati solo ottavi nella stagione regolare, i Kings superarono nei playoff, rispettivamente i Vancouver Canucks (4-1 nella serie), i St. Louis Blues (4-0) e i Phoenix Coyotes (4-1); infine nella finale della Stanley Cup superarono per 4-2 i New Jersey Devils.\nNella stagione 2012-2013 a causa inizialmente dello sciopero dei giocatori, i Kings giocarono solamente 48 partite. Passarono ai playoff grazie al 2\u00b0 nella Pacific Division con il record di 27 vittorie, 16 sconfitte e 5 partite all'overtime. Nei playoff superarono al 1\u00ba turno i St. Louis Blues per 4-2, nel secondo superarono per 4-3 i San Jose Sharks, ma vennero eliminati per 4-1 dai Chicago Blackhawks.\nLogo.\nDal 2011 la corona argentata bordata in nero e viola venne sostituita da una versione senza il colore viola, sparito quest'ultimo anche dalle divise ufficiali di gioco.\nRoster Los Angeles Kings.\n\"N.B.: aggiornato al 4 agosto 2013\""}
{"id": "328716", "revid": "123894651", "url": "https://it.wikipedia.org/wiki?curid=328716", "title": "Gries-San Quirino", "text": "Gries-San Quirino (\"Gries-Quirein\" in tedesco) \u00e8 una delle cinque circoscrizioni di Bolzano. Con oltre 30.000 abitanti \u00e8 la pi\u00f9 popolata della citt\u00e0. Ha una superficie di 13,46\u00a0km\u00b2 ed \u00e8 quindi la seconda per estensione geografica. Fu un comune mercato dal 1901 al 1925.\nNome.\nIl nome deriva da due toponimi storici:\nIl nome pi\u00f9 antico di Gries era invece \"Keller\", nome germanico attestato fino nel tardo Medioevo e legato alla cantina vinicola della chiesa vescovile di Frisinga (in Baviera) che era situata nell'ex maso \"Lofferer\" vicino all'antica chiesa parrocchiale di Gries. Si hanno le attestazioni di \"Chelre\" e \"Cheller\" del 1293 e di \"Kelre\" e \"Keller\" del 1318.\nGries venne unito al comune capoluogo alla fine del 1925 durante il Fascismo. L'ultimo borgomastro democraticamente eletto, e destituito dal regime assieme al consiglio comunale, fu Josef Mumelter-M\u00f6ckl. Un largo viale scenografico, la \"Via del Littorio\", \"del 9 Maggio\" o \"dell'Impero\" (dal 1945 \"Corso della Libert\u00e0\"), venne realizzato nel 1936/37 al posto della strada sterrata che allora univa i due centri abitati passando attraverso le campagne. Come in pochissimi altri casi, il toponimo tedesco (pronunciato \"Gr\u00eces\") \u00e8 stato preservato anche in italiano.\nOggi Gries, con il vecchio centro, il monastero benedettino di Muri-Gries e la chiesa di Sant'Agostino, conserva la sua caratterizzazione di \"paese\" nella citt\u00e0, anche se i confini si confondono sempre pi\u00f9 con gli altri quartieri. Rimangono a tutt'oggi importanti masi d'origine medievale, in genere dediti alla viticoltura, quali \"M\u00f6ckl\", \"Schmid-Oberrautner\", \"Egger-Ramer\", \"Kofler auf Zeslar (Rundenstein)\" o \"Fuchs im Loch\". Di particolare pregio \u00e8 il maso, sotto tutela architettonica, del \"Mauracher\", vicino alla strada per la Val Sarentino.\nGeografia fisica.\nLa circoscrizione odierna \u00e8 prevalentemente pianeggiante, protetta a nord dai contrafforti del Guncina (\"Guntschna\" o \"Guntschnaberg\") che le donano in clima mite e comprende Gries e le localit\u00e0 Fago/Fagen, San Maurizio/Moritzing, Guncina, San Giorgio/St. Georgen, Sand/Sabbia, San Quirino/Quirein e parte del Bivio/Kaiserau.\nCircoscrizioni e comuni limitrofi:\nSan Maurizio.\nSan Maurizio (\"Moritzing\") \u00e8 un territorio agricolo ai margini della citt\u00e0, ricco di imprese vinicole. Prende il nome dalla chiesetta romanica di San Maurizio, fortemente rimaneggiata in epoca gotica e barocca: l'unica struttura romanica ancora esistente \u00e8 l'abside parzialmente affrescata.\nNelle vicinanze della chiesetta \u00e8 posto uno dei masi pi\u00f9 antichi e imponenti della zona di Gries, l\"Anreiterhof\", ex-fattoria del vescovo di Bressanone.\nQui si trovano anche l'antico \"Schwefelbad\" (\"Bagni di zolfo\"), l'ospedale generale regionale \"Lorenz B\u00f6hler\" e la centrale operativa del soccorso sanitario (112, Croce Bianca, Croce Rossa Italiana, Elisoccorso provinciale).\nNel 1981 qui si scopr\u00ec un sito di sepoltura risalente della tarda et\u00e0 del ferro (tra il V e il III secolo a.C.), con 32 urne funerarie e un ricco corredo di oggetti di uso comune e vestiti.\nIl toponimo originario della zona \u00e8 invece \"Russan\", un nome prediale tardoantico, attestato nel 1164-1173 come tale, che fu soppiantato solo dal XV secolo con il nome di \"Moritzing\", attestato attorno al 1400 come \"S. Moritzing\" e nel 1596 come \"St. Mauritzius zu Moritzing\". La forma italiana \u00e8 stata creata dal fascismo solo nel 1940, mentre manca nell'elenco dei nomi italianizzati approntato da Ettore Tolomei.\nStoria.\nGries ha una storia parallela a Bolzano. Si svilupp\u00f2 come centro agricolo intorno a una fortificazione eretta in epoca altomedievale da una dinastia oggi estinta, i conti di \"Morit-Greifenstein\". Gries acquist\u00f2 importanza nei confronti di Bolzano quando il conte tirolese Mainardo II e i suoi figli puntarono su Gries come borgo concorrenziale alla citt\u00e0 vescovile. Il duca austriaco Federico IV aggreg\u00f2 nel primo Quattrocento il monastero agostiniano di S. Maria in Augia (in tedesco \"St. Maria in der Au\"; fondato dal conte Arnold III di Morit-Greifenstein e dalla sua consorte bavarese Mathilde di Valley negli anni Sessanta del dodicesimo secolo) al \"castello di Gries\", l'attuale abbazia di Muri-Gries.\nNel XIX secolo Gries si svilupp\u00f2 molto come luogo di cura e stazione climatica (\"Kurort Gries\"), ospitando molte personalit\u00e0 dell'Austria-Ungheria e della Germania bismarckiana; a questi si devono la costruzione della chiesa luterano-evangelica (\"Christuskirche\") nel 1908. A quest'epoca risalgono il sanatorio \"Grieserhof\", le passeggiate del Guncina (\"Guntschnapromenade\"), inaugurate il 30 ottobre 1892 e dedicate originariamente all'arciduca austriaco Heinrich (\"Erzherzog-Heinrich-Promenade\"), figlio di Ranieri Giuseppe d'Asburgo-Lorena deceduto nel 1891.\nNel 1901 l'imperatore Francesco Giuseppe I elev\u00f2 Gries a comune mercato. Nel 1913 l'architetto Richard M\u00fcller di Dresda redasse un nuovo piano regolatore che per\u00f2 non fu messo in atto causa lo scoppio della Prima guerra mondiale.\nNegli anni venti e trenta il quartiere venne urbanizzato, dopo l'aggregamento dell'ex-\"comune mercato\" di Gries alla citt\u00e0 di Bolzano nel 1925, con la costruzione della \"Grande Bolzano\", prevedente strade e palazzi in stile razionalista/monumentale italiano (quale l'odierno Corso della Libert\u00e0) dove ospitare le infrastrutture governative, come il Monumento alla Vittoria di Marcello Piacentini (del 1926-28), il Tribunale, l'ex Casa del Fascio (oggi Palazzo degli Uffici finanziari), col grande altorilievo di Hans Piffrader, e il Commissariato del Governo (che sostitu\u00ec la \"Villa Wendlandt\" di cui rimane il parco). Oltre a questi palazzi vennero costruite dal 1928 case in stile neo-veneziano (lungo la direttrice via Venezia) destinate a ospitare i funzionari dei palazzi sopraccitati.\nA Gries, oltre al monastero dei Benedettini e alla Vecchia Parrocchiale, dove si conserva uno dei capolavori della produzione artistica di Michael Pacher, il Fl\u00fcgelaltar dedicato all'incoronazione di Maria, troviamo oggi diverse scuole, il teatro Comunale, il tribunale, l'ospedale regionale e il comando delle truppe alpine.\nUn polo culturale \u00e8 rappresentato dalla vicinanza della Biblioteca provinciale \"Dr. Friedrich Tessmann\", gli archivi provinciali e statali e la soprintendenza ai beni culturali, situati nel e attorno al seicentesco palazzo \"Rottenbuch\".\nContinua la produzione vinicola, soprattutto di Lagrein, Santa Maddalena e Merlot dell'Alto Adige, sia grazie ai produttori della Cantina Sociale di Bolzano sia alle cantine del Convento di Muri-Gries.\nBorgomastri.\nDal 1850, con l'entrata in vigore della nuova legge comunale austriaca, fino alla soppressione del Comune autonomo da parte delle autorit\u00e0 fasciste nel 1925 e il suo inglobamento in Bolzano, vi furono sei borgomastri (\"B\u00fcrgermeister\") eletti a Gries:\nL'amministrazione comunale di Gries si trovava nel palazzo \"Altmann\", l'ex municipio, costruito nel secondo Ottocento dall'architetto civico di Bolzano, Sebastian Altmann. Oggi l'edificio \u00e8 sede della circoscrizione e offre spazi a diverse associazioni."}
{"id": "328723", "revid": "767487", "url": "https://it.wikipedia.org/wiki?curid=328723", "title": "Chester Carlson", "text": "\u00c8 stato l'inventore della tecnica \"elettrofotografica\", meglio conosciuta come xerografia, su cui si basano le moderne fotocopiatrici nonch\u00e9 le stampanti laser. Con notevole caparbiet\u00e0 \u00e8 riuscito a superare le difficolt\u00e0 tecniche e l'indifferenza delle aziende che avrebbero potuto commercializzare la sua invenzione, riuscendo infine a portarla sul mercato, rivoluzionando il concetto di diritto d'autore e accumulando una notevole fortuna."}
{"id": "328727", "revid": "29727", "url": "https://it.wikipedia.org/wiki?curid=328727", "title": "Scazzone", "text": ""}
{"id": "328733", "revid": "345405", "url": "https://it.wikipedia.org/wiki?curid=328733", "title": "Eraclea (Magna Grecia)", "text": "Eraclea (in greco \u1f29\u03c1\u03ac\u03ba\u03bb\u03b5\u03b9\u03b1, \"Herakleia\"; in latino \"Heraclea\" o \"Heracleia\") fu un'antica citt\u00e0 della Magna Grecia lucana, situata nei pressi dell'attuale Policoro, provincia di Matera.\nStoria.\nFu fondata dai coloni Tarantini e Thurioti intorno al 434 a.C., dopo una guerra che le aveva viste nemiche. La citt\u00e0 \u00e8 situata su un'altura tra i fiumi Agri e Sinni sui resti della citt\u00e0 di Siris, e nel 374 a.C. fu scelta come capitale della Lega Italiota al posto di Thurii che era caduta in mano ai Lucani. \nSuccessivamente verr\u00e0 creato un agglomerato urbano sulla costa con il nome di Siris, che per\u00f2 con l'antica Siris ha solo continuit\u00e0 onomastica ma non topografica.\nNel 280 a.C. la citt\u00e0 fu teatro della battaglia di Eraclea tra Taranto e Roma. Sempre intorno al 280 a.C. i Romani proposero alla citt\u00e0 di Eraclea uno speciale trattato di alleanza, riuscendo a sottrarla all'influenza di Taranto e facendola diventare citt\u00e0 confederata di Roma.\nA questo periodo risalgono anche le tavole di Eraclea, attualmente conservate al Museo Archeologico Nazionale di Napoli, che sono tavole di bronzo con testi in greco riguardanti l'ordinamento pubblico e costituzionale della citt\u00e0. Sul retro di queste \u00e8 trascritta, in latino, la lex Iulia Municipalis.\nAlla fine della guerra tra Romani e Tarantini, Eraclea, come tutta la Lucania e la Puglia, cadde sotto il dominio romano.\nNel 212 a.C. la citt\u00e0 fu assediata e conquistata da Annibale. Successivamente divent\u00f2 nuovamente una citt\u00e0 fiorente, e i suoi abitanti furono descritti come \"Nobiles Homines\" da Cicerone nel Pro Archia, l'apologia del poeta Aulo Licinio Archia, cittadino di Eraclea.\nNell'89 a.C. fu data agli Eraclidi la cittadinanza romana con la lex Plautia Papiria. Durante tutta l'et\u00e0 repubblicana, Eraclea viene turbata da tumulti sociali, giunti al culmine nel 72 a.C. con il passaggio di Spartaco. La popolazione allora si rifugi\u00f2 nella parte alta della citt\u00e0. Durante l'et\u00e0 imperiale cominci\u00f2 invece la sua decadenza. Vi hanno risieduto il poeta Archia e il grande pittore Zeusi, forse originario della citt\u00e0.\nLe rovine sono attualmente visitabili insieme al Museo Nazionale della Siritide di Policoro che custodisce la maggior parte dei reperti l\u00ec trovati. Dell'antica citt\u00e0 nella parte bassa si possono notare il Tempio di Atena, di cui restano le fondamenta, e il Tempio di Demetra. Sull'acropoli invece i resti della citt\u00e0 si sono meglio conservati ed \u00e8 visibile l'impianto urbano costituito da assi viari ortogonali. A ovest \u00e8 situato il quartiere dei ceramista con le case con fornaci annesse. A sud e a ovest sono situate le necropoli."}
{"id": "328736", "revid": "2056951", "url": "https://it.wikipedia.org/wiki?curid=328736", "title": "Blastophaga psenes", "text": "Blastophaga psenes () \u00e8 un imenottero della famiglia Agaonidae.\n\u00c8 probabilmente la specie pi\u00f9 conosciuta delle Agaonidi, e deve la sua notoriet\u00e0 al fatto di essere l'imenottero impollinatore del fico comune (\"Ficus carica\").\nGli studi approfonditi di morfologia e biologia di questo insetto iniziarono nell'Istituto di Entomologia dell'Universit\u00e0 di Napoli Portici fin dalla met\u00e0 degli anni '20 ad opera dell'entomologo Guido Grandi, il quale continu\u00f2 i suoi studi presso l'Universit\u00e0 di Bologna. Qui fond\u00f2 l'Istituto di Entomologia e nel 1928 inizi\u00f2 la pubblicazione del Bollettino dell'Istituto di Entomologia dell'Universit\u00e0 di Bologna (oggi \"Bulletin of Insectology\"). Per questo motivo, \"Blastophaga psenes\" \u00e8 sulla copertina dei fascicoli del \"Bulletin of Insectology\".\nDescrizione.\nAnalogamente alle altre Agaonidi \"B.\u00a0psenes\" \u00e8 caratterizzata da un marcato dimorfismo sessuale; la femmina \u00e8 dotata di ali mentre il maschio ne \u00e8 sprovvisto. Il maschio \u00e8 dotato di un robusto apparato boccale di tipo masticatorio ed ha zampe anteriori e posteriori molto pi\u00f9 sviluppate di quelle medie. Gli ultimi segmenti dell'addome sono in grado di introflettersi ed estroflettersi a mo' di cannocchiale.\nBiologia.\n\u00c8 una specie poliginica: il numero dei maschi in ogni generazione \u00e8 molto inferiore a quello delle femmine (generalmente 10-15 maschi per 100 femmine).\nGli insetti in forma adulta sono di piccole dimensioni, con lunghezza di circa due millimetri, la femmina \u00e8 di colore bruno molto scuro, il maschio, che rimane all'interno del siconio, \u00e8 di colore giallo ambra.\nI maschi maturano poco prima delle femmine. Usciti dalle galle contenute nel siconio (frutto di fico) del caprifico scavando un'apertura con le robuste mandibole, vanno in cerca, nell'interno del siconio, delle altre galle contenenti le femmine; vi praticano un foro irregolare entro il quale fanno penetrare il loro addome fecondando la femmina. Fecondato un certo numero di femmine il maschio muore senza aver mai conosciuto la luce del sole.\nLa femmina una volta fecondata fuoriesce dal sicono attraverso l'ostiolo e, volando, raggiunge le infiorescenze (siconi) della fioritura successiva del caprifico per la deposizione delle sue uova. La penetrazione nell'ostiolo dei siconi \u00e8 estremamente difficoltosa e spesso la femmina si produce la mutilazione delle ali per riuscire a penetrare. Giunta all'interno depone uova, dotate di un lungo filamento ad una estremit\u00e0. Un uovo in ogni canale stilare di ogni ovario, che ad effetto di ci\u00f2 si trasforma in galla nutrice. Dall'uovo fuoriesce la larva, translucente e suddivisa in tredici segmenti. La larva vive esclusivamente nelle galle, ha forma accentuatamente curva, e i segmenti meso- e metatoracico mostrano un paio di protuberanze ventro-laterali rotondeggianti.\nSi ritiene che la \"Blastophaga\" possa produrre fino a tre generazioni all'anno. L'intero ciclo, da uovo ad insetto adulto, dura circa due-tre mesi per le due prime generazioni e circa sette mesi per la terza, nella quale lo svernamento avviene allo stato di larva.\nLa fecondazione del fico.\nLa fecondazione del fico avviene per il fatto che il ciclo vitale della vespa non si conclude all'interno del sistema dei frutti degli alberi nutrice della vespa (la forma \"caprifico\" di \"Ficus carica\", detto anche \"Fico selvatico\", o \"Fico capro (maschio\", perch\u00e9 producente polline), ma interessa anche la forma dell'albero di fico noto come \"fico vero\" o \"fico a frutti commestibili\", anche detto \"fico femmina\" dato che produce i semi delle due forme di fico: le femmine della \"Blastophaga\" sciamate dai siconi del caprifico che contengono presso l'ostiolo i fiori maschili portanti il polline, portano sul proprio corpo il polline del fico, e se penetrano in un siconio di fico commestibile ne fecondano i fiori femminili, dove maturano i semi; per conformazione strutturale del frutto stesso (lunghezza degli stili) non possono qui invece deporre le loro uova.\nUna parte delle femmine opera per deporre le uova e perpetuare la propria specie nei fichi maschi, un'altra parte non opera per questo, ma realizza la condizione necessaria per la produzione dei semi del fico nei fichi femmina. I semi del fico, che produrranno altri alberi, sono comunque funzionali alla vespa, dato che senza gli alberi di fico semplicemente la vespa non pu\u00f2 vivere.\nIl sistema \"Blastophaga-Ficus carica\" \u00e8 strettamente specie-specifico, cio\u00e8 il solo insetto adatto a fecondare il fico e permettergli la produzione di semi \u00e8 la \"Blastophaga\", ed il solo albero adatto ad essere nutrice e permettere la vita dell'insetto \u00e8 il fico.\nOgni Specie di fico ha il proprio insetto fecondatore specie-specifico; per avere un funzionale sistema di riproduzione sessuale (attraverso i semi) della pianta di fico occorre che siano esaudite le esigenze vitali sia del fico che dell'insetto.\nNel caso della Blastophaga le esigenze dell'insetto sono limitanti rispetto a quelle del fico: mentre il fico (Ficus carica) resiste da circa +47\u00a0\u00b0C a -20\u00a0\u00b0C, l'insetto resiste da circa +45\u00a0\u00b0C a -9\u00a0\u00b0C\nQuesto significa che molte Moracee ed il fico stesso, coltivate a scopo alimentare od ornamentale, sono diffuse agevolmente per moltiplicazione vegetativa (talea, propaggine) piuttosto che per seme: infatti la realizzazione sicura del sistema vitale stabile dell'insetto impollinatore in fase col fico, al di fuori dell'ambiente naturale, \u00e8 comunque alquanto complessa.\nNell'ambiente dove \u00e8 invece naturalmente stabilito il sistema vitale insetto-fico, questo ha una efficienza molto elevata, e la sua diffusione \u00e8 ampia, confidando in pi\u00f9 in un terzo elemento necessario per la diffusione dei semi della specie Ficus, gli uccelli. Per sua parte l'insetto (femmina) si pu\u00f2 spostare solo di alcuni chilometri ogni generazione (ammesso che trovi fichi maschi in cui installarsi), in fase di deposizione delle uova e del polline, ma pu\u00f2 essere spinto pi\u00f9 lontano dal vento. \u00c8 necessario precisare che la diffusione del polline del fico per mezzo della Blastophaga \u00e8 una delle pi\u00f9 efficienti possibili, infatti essa non vaga \"di fiore in fiore\" come pu\u00f2 fare un bombo o un'ape, ma uscita dal frutto, carica di polline, si dirige, richiamata dalla fioritura di altri fichi che emettono sostanze chimiche apposite, immediatamente e direttamente verso di loro, se possibile in linea retta e nel minor tempo possibile, in competizione con le altre femmine.\nLa introduzione artificiale realizzata con successo della Blastophaga in regioni del mondo (California, Australia, Sud Africa), dove erano state introdotte coltivazioni di Ficus carica a scopo alimentare (il ficus carica \u00e8 originario del Mediterraneo e del Medio Oriente), ha prodotto, in concomitanza di favorevoli condizioni ambientali, una vera invasione del binomio insetto-ficus nell'ambiente naturale, producendo allarmate misure di protezione, dato che boschi di fichi, specialmente in luoghi caldi e secchi, lungo i fiumi, sostituiscono la flora originaria."}
{"id": "328737", "revid": "830939", "url": "https://it.wikipedia.org/wiki?curid=328737", "title": "Isola Christmas", "text": ""}
{"id": "328738", "revid": "599013", "url": "https://it.wikipedia.org/wiki?curid=328738", "title": "Gto", "text": ""}
{"id": "328743", "revid": "21079", "url": "https://it.wikipedia.org/wiki?curid=328743", "title": "Perros Guirec", "text": ""}
{"id": "328745", "revid": "287204", "url": "https://it.wikipedia.org/wiki?curid=328745", "title": "Fecamp", "text": ""}
{"id": "328747", "revid": "270833", "url": "https://it.wikipedia.org/wiki?curid=328747", "title": "Tour de France 1995", "text": "Il Tour de France 1995 fu l'82\u00aa edizione della famosa competizione a tappe francese. Si tenne dal 1\u00ba al 23 luglio 1995 su 20 tappe pi\u00f9 un prologo per un totale di . La partenza fu a Saint-Brieuc, in Bretagna, e l'arrivo come di consueto a Parigi.\nFu vinto dal passista-cronoman spagnolo Miguel Indurain, al quinto ed ultimo successo della carriera, peraltro consecutivo, alla Grande Boucle. Fu inoltre l'ottava affermazione spagnola nella \"Grande Boucle\". In tale occasione Indurain eguagli\u00f2 il numero di vittorie complessive di Jacques Anquetil, Eddy Merckx e Bernard Hinault, diventando per\u00f2 il primo corridore a trionfare al Tour cinque volte consecutivamente.\nIl fuoriclasse navarro termin\u00f2 le sue fatiche sugli asfalti di Francia con il tempo di 92h44'59\". In seconda posizione della classifica generale si piazz\u00f2 il passista-cronoman svizzero Alex Z\u00fclle (per l'elvetico fu il primo podio della carriera nella Grande Boucle). Nella terza posizione della classifica generale giunse il passista-scalatore danese Bjarne Riis (anche per lui si tratt\u00f2 del primo podio ai Campi Elisi).\nResoconto degli eventi.\nAl Tour de France 1995 parteciparono 189 corridori, dei quali 115 giunsero a Parigi. Le squadre partecipanti erano 10 italiane (fra cui la Mercatone Uno-Saeco-Magniflex, affiliata a San Marino), 3 francesi, 3 spagnole, 2 olandesi, 1 statunitense, 1 belga, 1 tedesca, 1 affiliata ad Andorra (la Festina-Lotus). Le squadre erano composte, come al solito, da 9 corridori ciascuna: nel caso della Deutsche Telekom e della Zg Mobili-Selle Italia venne per\u00f2 organizzata una squadra mista, composta da 6 corridori della Telekom e da 3 della Selle Italia. I corridori partecipanti erano 62 italiani, 33 francesi, 18 spagnoli, 16 belgi, 10 olandesi, 7 colombiani, 6 tedeschi, 6 svizzeri, 5 russi, 4 danesi, 3 britannici, 3 ucraini, 2 statunitensi, 2 lettoni, 2 australiani, 1 polacco, 1 austriaco, 1 ceco, 1 venezuelano, 1 messicano, 1 lituano, 1 estone, 1 uzbeko, 1 canadese, 1 neozelandese.\nLa corsa part\u00ec da Saint-Brieuc e termin\u00f2 sugli Champs-\u00c9lys\u00e9es.\nLa quindicesima tappa tra Saint-Girons e Cauterets fu vinta da Richard Virenque in fuga, ignaro della tragedia che si consum\u00f2 nelle retrovie: alle 11:50, mentre il gruppo dei corridori stava scendendo a una velocit\u00e0 di circa 80\u00a0km/h dal Colle di Portet-d'Aspet verso Boutx, Dante Rezze and\u00f2 largo in una curva, cadde nella scarpata esterna e si ruppe un femore (i soccorritori dovettero estrarlo dalla boscaglia con delle funi). Tale incidente innesc\u00f2 una caduta collettiva che coinvolse anche Dirk Baldinger (il quale sub\u00ec la rottura del bacino), Giancarlo Perini, Johan Museeuw, Erik Breukink (che riuscirono a ripartire) e Fabio Casartelli. Quest'ultimo ebbe la peggio: perse il controllo della bicicletta, cadde e batt\u00e9 violentemente la testa contro uno dei paracarri squadrati che delimitavano il bordo della strada, rimanendo a terra esanime. Fu soccorso dopo pochi istanti dal dottor G\u00e9rard Porte, medico di gara, e trasportato in elicottero all'ospedale di Tarbes: nel vano tentativo di rianimarlo gli fu praticato un lungo massaggio cardiaco e gli furono somministrate 20 fiale di adrenalina. Il trauma facciale sub\u00ecto dall'italiano era tuttavia troppo grave: la dichiarazione di morte venne emessa alle ore 14:00.\nIl giorno successivo, dopo un minuto di silenzio, part\u00ec la sedicesima tappa che fu neutralizzata: in un mesto trasferimento, il gruppo rimase compatto e a bassa andatura; al traguardo passarono tenendosi per mano tutti i ciclisti della Motorola, squadra di Casartelli. Il traguardo, per la cronaca, fu attraversato per primo da Andrea Peron.\nDue giorni dopo, all'arrivo della diciottesima tappa, Lance Armstrong (campione del mondo 1993 e futuro vincitore di 7 edizioni del Tour, vittorie poi revocate su decisione dell'UCI nel 2012) tagliando per primo il traguardo alz\u00f2 un dito al cielo dedicando la vittoria di tappa allo sfortunato compagno di squadra.\nMiguel Indurain conquist\u00f2 la maglia gialla con la prima cronometro e la tenne fino all'arrivo finale, vincendo anche la seconda cronometro. In totale, fu maglia gialla alla fine delle ultime tredici frazioni sulle ventuno totali (considerando come unit\u00e0 il cronoprologo).\nFurono quattro i corridori a vincere due tappe in questa edizione: Miguel Indurain, Marco Pantani e i due velocisti Erik Zabel e Mario Cipollini."}
{"id": "328748", "revid": "287204", "url": "https://it.wikipedia.org/wiki?curid=328748", "title": "T. H. White", "text": "Biografia.\nSi laure\u00f2 al Queens' College di Cambridge e per qualche tempo insegn\u00f2 a Stowe (Buckinghamshire), per poi diventare scrittore a tempo pieno. Amava la caccia e la pesca, era un falconiere e un naturalista.\nLa sua opera pi\u00f9 nota, \"Re in eterno\", \u00e8 una raccolta di romanzi che reinterpretano la leggenda di Re Art\u00f9, principalmente sulla base di \"Le Morte d'Arthur\" di Thomas Malory. Ai romanzi di White si devono alcuni degli elementi della leggenda di Art\u00f9 cos\u00ec com'essa \u00e8 nota al grande pubblico odierno; dal primo romanzo della serie, in particolare, deriva l'episodio della spada conficcata nella roccia che solo Art\u00f9 riesce a estrarre. Il romanzo si intitola \"La spada nella roccia\" (\"The Sword in the Stone\") e ne fu tratto un omonimo film Disney. Dal ciclo nel suo insieme fu tratto un musical di Broadway, dal titolo \"Camelot\".\nWhite scrisse numerosi altri libri. \"Mistress Masham's Repose\" \u00e8 un libro per bambini in cui una ragazzina incontra un gruppo di lillipuziani (i personaggi immaginari inventati da Jonathan Swift ne \"I viaggi di Gulliver\"). Altre opere includono \"The Master\", \"The Goshawk\", \"The Godstone and the Blackymor\", \"England Have My Bones\", \"The Age of Scandal\" e \"The Scandalmonger\".\nMor\u00ec in viaggio, a bordo di una nave ancorata al Pireo di Atene. Il corpo venne sepolto presso il Primo cimitero di Atene."}
{"id": "328749", "revid": "840552", "url": "https://it.wikipedia.org/wiki?curid=328749", "title": "Powerage", "text": "Powerage \u00e8 il quinto album in studio degli AC/DC, pubblicato nel 1978.\nIl disco.\nLa sostanziale novit\u00e0 di questo album \u00e8 l'ingresso nella formazione di Cliff Williams, che sostituisce al basso Mark Evans, anche se alcuni sostengono che, a causa dei problemi di Williams ad ottenere il visto per l'Australia, le parti di basso di quest'album sarebbero state registrate da George Young.\nConfronti con altre versioni.\nNel 1978 in UK (\"Atlantic \u2013 K 50483\"), in Francia (\"Atlantic \u2013 50 483\") ed in Germania Ovest (\"Atlantic \u2013 ATL 50 483\") \u00e8 stata distribuita un'altra versione, caratterizzata da sostanziali differenze rispetto a quella australiana: il primo brano in scaletta \u00e8 \"Gimme A Bullet\" al posto di \"Rock 'N' Roll Damnation\", che viene omessa, la terza traccia \u00e8 \"Gone Shootin' \", mentre la sesta \u00e8 \"Up To My Neck In You\" invece di \"What's Next To The Moon\", collocata invece come settima sostituendo cos\u00ec \"Gone Shootin\"'; infine \"Cold Hearted Man\" (esclusa dalla versione australiana) prende il posto di \"Up To My Neck In You\". In \"Cold Hearted Man\" il basso viene suonato da Mark Evans. \nLe edizioni pubblicate al tempo in USA (\"Atlantic \u2013 SD 19180\"), Italia (\"Atlantic \u2013 W 50483\") e Giappone (\"Atlantic \u2013 P-10533A\"), conservano la scaletta di quella australiana.\nVa aggiunto inoltre che tra le due versioni esistono anche differenze di missaggio per i brani \"Down Payment Blues\", \"Gimme A Bullet\", \"Riff Raff\", \"What's Next To The Moon\", \"Gone Shootin' \", \"Up To My Neck In You\" e \"Kicked In The Teeth\".\nL'edizione olandese (Atlantic \u2013 ATL 50 483) merita una menzione a parte, perch\u00e9 pu\u00f2 essere considerata la versione completa di \"Powerage\": infatti ha dieci tracce, e pur iniziando con \"Rock 'N' Roll Damnation\", segue poi completamente la versione UK, compresa \"Cold Hearted Man\".\nQuest'ultimo brano venne in seguito inserito nella nuova edizione dell'album distribuita in Australia; fa inoltre parte della colonna sonora di \"Iron Man 2\" (2010)."}
{"id": "328750", "revid": "198277", "url": "https://it.wikipedia.org/wiki?curid=328750", "title": "Alessio Tacchinardi", "text": "Caratteristiche tecniche.\nGiocatore.\nDopo gli inizi da tornante nel settore giovanile dell', Cesare Prandelli, suo tecnico nella formazione Primavera dei bergamaschi, lo sposta a regista di centrocampo per meglio sfruttarne personalit\u00e0, senso della posizione e lancio in avanti; ci\u00f2 anche per via della buona tecnica di base nonch\u00e9 visione di gioco, tutte qualit\u00e0 che gli permettono inoltre di impostare velocemente l'azione. Con l'approdo alla , nel primo biennio a Torino Marcello Lippi lo arretra inizialmente con successo a difensore centrale, in uno schieramento a zona. Dopo la positiva stagione 1994-1995 in questo ruolo, tuttavia, una successiva crisi tecnica lo porta ad abbandonare il reparto arretrato per ritornare stabilmente, dal 1997, a centrocampo, posizione in cui sporadicamente trova anche la rete grazie a potenti conclusioni dalla distanza.\nCarriera.\nGiocatore.\nClub.\nAtalanta.\nInizia a dare i primi calci nella nat\u00eca Crema, nella Pier Giorgio Frassati, squadra dell'oratorio del quartiere San Bernardino. Prosegue quindi nel settore giovanile della principale societ\u00e0 cittadina, il , prima di entrare ancora bambino nel vivaio dell'.\nCon gli orobici compie tutta la trafila delle squadre giovanili, cresciuto da tecnici quali Eugenio Perico, Cesare Prandelli e Fermo Favini; a Bergamo diviene presto capitano e \"leader\" di un gruppo che annovera altri promettenti elementi quali Domenico Morfeo, Tomas Locatelli, Paolo Foglio e Gianluca Savoldi, vincendo nei primi anni 1990 prima il Campionato Allievi Nazionali e poi il Campionato Primavera. In quest'ultima stagione, 1992-1993, comincia inoltre ad allenarsi stabilmente con la prima squadra atalantina, fino ad esordire da professionista il 24 gennaio 1993 durante la sfida interna vinta 2-1 sull'.\nJuventus.\nNell'estate 1994 viene acquistato dalla per 4 miliardi di lire. Nella stagione d'esordio con i bianconeri, nonostante la giovane et\u00e0, l'allenatore Marcello Lippi gli concede 24 presenze in campionato, contribuendo attivamente alla conquista del ventitreesimo scudetto della storia bianconera; nella stessa annata solleva anche la Coppa Italia. L'anno successivo la Juventus vince la Champions League, anche se non scende in campo nella finale di Roma contro gli olandesi dell'.\nCon i bianconeri vince negli anni successivi altri quattro campionati, due dei quali, 2001-2002 e 2002-2003, lo vedono protagonista del centrocampo bianconero in coppia con Edgar Davids. Grazie alle sue prestazioni nella Juventus e al suo attaccamento alla maglia, nel 2011 \u00e8 stato omaggiato dai tifosi bianconeri di una stella celebrativa nella \"walk of fame\" dello Juventus Stadium.\nVillarreal e Brescia.\nNell'estate 2005 viene ceduto in prestito biennale agli spagnoli del , con cui raggiunge la semifinale della Champions League 2005-2006. Terminata l'esperienza in Spagna, il 20 luglio 2007 rescinde il contratto, dopo tredici stagioni, con la societ\u00e0 bianconera, accasandosi in Serie B al di Serse Cosmi. Con le rondinelle disputa una buona stagione soprattutto sul versante realizzativo, con 9 reti in 36 presenze che contribuiscono al raggiungimento della semifinale play-off. Il 5 luglio 2008, tuttavia, rescinde consensualmente il contratto con i lombardi.\nNella prima parte della stagione 2008-2009 si allena con la squadra Amatori della polisportiva di Capergnanica, nel campionato CSI, ma alla fine prende la decisione di ritirarsi dal calcio professionistico per mancanza di ulteriori stimoli.\nNazionale.\nDurante gli anni all'Atalanta colleziona 9 presenze e 1 gol nell'. Il passaggio alla Juventus, nel 1994, coincide con l'esordio in Under-21. Titolare stabile della formazione guidata da Cesare Maldini, partecipa con gli \"azzurrini\" alle qualificazioni per il campionato europeo di categoria del 1996, e fa parte della rosa che successivamente vince la competizione.\nIl 6 settembre 1995 esordisce nel frattempo con la nazionale maggiore, convocato da Arrigo Sacchi, nella partita valevole per le qualificazioni al campionato europeo di calcio 1996 e vinta 1-0 contro la ; per il successivo lustro, rimane tuttavia questa la sua unica presenza in maglia azzurra. Torna in nazionale nel 2000, richiamato da Dino Zoff. Stavolta ha modo di vestire l'azzurro in maniera pi\u00f9 continuativa, e pur senza far parte della rosa fissa degli \"azzurri\" n\u00e9 partecipare a fasi finali di Mondiali o Europei, sotto le gestioni tecniche di Zoff e Giovanni Trapattoni scende in campo per altre 12 volte fino al 2003.\nAllenatore.\nCome per quella di calciatore, anche la carriera di allenatore inizia nella nat\u00eca Crema, quando nel 2009 diviene tecnico della formazione Allievi del . Il 29 giugno 2012 assume la guida degli Allievi Nazionali del .\nIl 30 maggio 2013 assume l'incarico di allenatore della prima squadra della , nel campionato di Seconda Divisione. Non riesce a superare il proprio girone nella Coppa Italia Lega Pro. Il 25 settembre si dimette per motivi personali. Il 4 luglio 2015, a distanza di due anni torna sulla panchina dei giallobl\u00f9, stavolta in Serie D. Viene eliminato nei sedicesimi di finale della Coppa Italia Serie D dall'. Il 15 maggio 2016 lascia nuovamente i cremaschi dopo aver concluso il campionato al quattordicesimo posto.\nIl 28 gennaio 2018 subentra ad Alessio Delpiano sulla panchina del , in Serie D. Al termine della stagione, chiusa al settimo posto della classifica, lascia la squadra lombarda rifiutando il rinnovo del contratto, adducendo motivi personali. Dopo una stagione d'inattivit\u00e0, il 25 giugno 2019 va a sedersi sulla panchina del , in Serie D,\ntuttavia anche quest'esperienza ha breve durata, dimettendosi 12 novembre dello stesso anno.\nIl 22 marzo 2021 viene scelto come nuovo tecnico del , terzultimo in Serie C, in sostituzione del dimissionario Flavio Destro; a fine campionato non riesce a evitare la retrocessione dei marchigiani, dopo avere perso i play-out con l'.\nDopo il ritiro.\nDalla stagione 2014-2015 \u00e8 opinionista sportivo per i canali Mediaset.\nStatistiche.\nStatistiche da allenatore.\n\"Statistiche aggiornate al 29 maggio 2021.\""}
{"id": "328752", "revid": "43346", "url": "https://it.wikipedia.org/wiki?curid=328752", "title": "LAN Party", "text": ""}
{"id": "328753", "revid": "1226", "url": "https://it.wikipedia.org/wiki?curid=328753", "title": "T.H. White", "text": ""}
{"id": "328755", "revid": "124844764", "url": "https://it.wikipedia.org/wiki?curid=328755", "title": "Gildas", "text": "\u00c8 ben conosciuto per il suo aspro sermone polemico \"De Excidio et Conquestu Britanniae\", che racconta la storia dei Britanni prima e durante la venuta dei Sassoni. \nil sermone di Gildas racconta anche le vicende del condottiero romano-britannico Ambrosio Aureliano (il leggendario zio paterno di re Art\u00f9, se non sua possibile base storica) contro gli invasori sassoni, e ci\u00f2 rende la sua opera la prima fonte di ispirazione per gli scrittori arturiani.\nGildas \u00e8 una delle figure meglio documentate della chiesa cristiana nelle isole britanniche durante il periodo post-romano, ed era rinomato per la sua conoscenza biblica e il suo stile letterario. Nella sua vita successiva, emigr\u00f2 in Bretagna dove fond\u00f2 un monastero noto come Saint-Gildas de Rhuys.\nBiografia.\nNacque forse a Strathclyde, nello stesso anno della battaglia del monte Badon, come lui stesso ci informa, da una famiglia principesca, fu affidato alle cure dell'abate Iltud. Comp\u00ec i suoi studi fra il Galles e l'Irlanda.\nEgli intraprese un viaggio verso Roma e, durante il viaggio, in Bretagna nella localit\u00e0 di Rhuys, sull'omonima penisola, di fronte all'isola di Houat, fond\u00f2 il monastero di Rhuys. A questo monastero, del quale fu probabilmente abate, fu dato poi il suo nome. Percorse poi la Cornovaglia, dove predic\u00f2 e fond\u00f2 monasteri. A 44 anni cominci\u00f2 a scrivere il \"De excidio et conquestu Britanniae.\" Nel 561 comp\u00ec un viaggio in Irlanda del quale per\u00f2 non abbiamo notizie precise.\nGildas mor\u00ec, secondo gli \"Annales Cambriae\", nel 570 a Houat, ma fu sepolto nel monastero di Rhuys."}
{"id": "328758", "revid": "78273", "url": "https://it.wikipedia.org/wiki?curid=328758", "title": "Guerra Dacica", "text": ""}
{"id": "328760", "revid": "729019", "url": "https://it.wikipedia.org/wiki?curid=328760", "title": "Alessandro Moscardi", "text": "Biografia.\nCresciuto nel Rovigo, con tale club esord\u00ec in campionato e vinse un titolo nazionale; rimase nel club rodigino fino al 1996, quando si trasfer\u00ec al Benetton Treviso.\nNell'aprile 1993 esord\u00ec in Nazionale a Coimbra contro il in un incontro valido per la Coppa FIRA 1992-94; fu la prima di 45 partite, delle quali 20 da capitano.\nPrese parte anche alla in Galles e fu capitano al Sei Nazioni 2002, nel corso del quale chiuse la sua carriera azzurra (a Roma) contro l'.\nCon il Benetton Treviso vinse cinque titoli di campione d'Italia e una Coppa Italia, prima di passare all'Amatori Conegliano nel 2003 e l\u00ec chiudere la carriera al termine della stagione.\nCollabora saltuariamente con Sky Sport come commentatore televisivo degli incontri di rugby trasmessi da tale rete.\nDi professione architetto, nel 2003, anno in cui termin\u00f2 la sua carriera professionistica per passare dilettante al Conegliano, fu tesserato come dirigente dal Benetton Treviso, che lo candid\u00f2 a consigliere federale presso la Federazione Italiana Rugby; dal 2009 fa parte della struttura dirigenziale del Rugby Mogliano."}
{"id": "328763", "revid": "1924342", "url": "https://it.wikipedia.org/wiki?curid=328763", "title": "If You Want Blood You've Got It", "text": "If You Want Blood You've Got It \u00e8 il primo album dal vivo degli AC/DC, pubblicato nel 1978.\nIl titolo dell'album sar\u00e0 anche quello di una canzone dello storico album di inediti successivo della band, \"Highway to Hell\"()."}
{"id": "328767", "revid": "729019", "url": "https://it.wikipedia.org/wiki?curid=328767", "title": "Andrea Scanavacca", "text": "Da dopo il ritiro \u00e8 direttore sportivo sia nel rugby, sua disciplina originaria, che nella pallavolo\nBiografia.\nNato a Rovigo, Andrea Scanavacca \u00e8 originario di Arqu\u00e0 Polesine, paese della provincia dove la famiglia gestisce un ristorante.\nNon molto alto (), evidenzi\u00f2 fin dall'infanzia, quando entr\u00f2 nelle giovanili del , l'attitudine alla corsa e al calcio; esord\u00ec in prima squadra il 2 febbraio 1992 a Treviso in un incontro di serie A1 contro il (vittoria 36-16) raccogliendo, nel ruolo di apertura, l'eredit\u00e0 del sudafricano Naas Botha.\nFino al 2000 fu titolare fisso del Rovigo, e nel 1999 esord\u00ec anche in Nazionale (contro l'), sotto la gestione tecnica di Massimo Mascioletti, nella serie di \"test\" in preparazione della , alla quale comunque non prese parte.\nNel 2000 si trasfer\u00ec al fresca campione d'Italia, per tornare a Rovigo nella stagione successiva.\nUtilizzato saltuariamente in Nazionale anche sotto la successiva gestione Johnstone e, a seguire, Kirwan (quattro \"test match\" tra il 2001 e il 2004, uno dei quali a Twickenham contro l' nel Sei Nazioni 2001), il francese Pierre Berbizier inser\u00ec pi\u00f9 stabilmente in squadra il trentatreenne Scanavacca dal 2006; il momento migliore in Nazionale fu durante il Sei Nazioni 2007, quando l' vinse il suo primo incontro esterno, a Murrayfield contro la (37-17), e Scanavacca realizz\u00f2 una meta, quattro trasformazioni su quattro e tre calci piazzati su tre, per un totale di 22 punti.\nNonostante ci\u00f2, quella fu la penultima partita in azzurro di Scanavacca: il giocatore, che nel frattempo aveva lasciato Rovigo una seconda volta e stava militando nel , disput\u00f2 solo un altro incontro internazionale, l'ultimo turno del Sei Nazioni al Flaminio di Roma contro l' e, in giugno, fu escluso dal C.T. Berbizier dalla rosa dei pre-convocati ai \"test\" estivi in preparazione della , cosa che provoc\u00f2 delusione a Scanavacca e gli fece annunciare il ritiro dall'attivit\u00e0.\nSolo tre mesi prima Scanavacca era divenuto il miglior realizzatore del campionato italiano: con la maglia del Calvisano aveva realizzato 23 punti contro il e aveva raggiunto quota , 6 in pi\u00f9 del precedente \"recordman\" Stefano Bettarello.\nNonostante i propositi di ritiro, Scanavacca decise di tornare una terza volta a Rovigo, per una sola stagione, al termine della quale si ritir\u00f2 dopo avere realizzato ulteriori 89 punti che portano il suo totale realizzativo a .\nDopo il ritiro Scanavacca entr\u00f2 nello staff dirigenziale del , del quale fu direttore sportivo fino al 2010.\nPassato alla pallavolo femminile fu tra i fondatori della , societ\u00e0 nata il 1\u00ba luglio 2010 e della quale fu direttore sportivo fino al 2015, quando assunse analogo ruolo nel LeAli di Padova, anch'essa di pallavolo femminile."}
{"id": "328768", "revid": "1747171", "url": "https://it.wikipedia.org/wiki?curid=328768", "title": "Chilone", "text": "Diogene Laerzio scrive nella \"Vita di Chilone\" che questi nacque a Sparta da Damageto (\"Damagetas\"), e che era gi\u00e0 vecchio durante la 52\u00aa Olimpiade (572-69 a.C.), tanto che mor\u00ec nella citt\u00e0 greca di Pisa dopo aver abbracciato il figlio (Chilone di Patrasso) vincitore nella gara di pugilato a Olimpia. Erodoto ne parla come un contemporaneo di Ippocrate di Atene, padre di Pisistrato: ancora Diogene Laerzio scrive che fu eletto Eforo di Sparta durante la 56\u00aa Olimpiade (556-55 a.C.).\nAlcidamante riporta che fu giudice e che fece parte dell'assemblea di Sparta.\nSulla sua tomba sarebbe stato inciso l'epigramma:\nPensiero.\nGli si attribuisce il merito di aver contribuito a rovesciare la tirannia nella citt\u00e0 di Sicione, che divent\u00f2 in seguito alleata di Sparta. La sua influenza fu anche decisiva per la svolta nella politica isolazionista di Sparta che port\u00f2 alla formazione della lega del Peloponneso nel VI secolo a.C. Contribu\u00ec a isolare Argo politicamente e militarmente, preparando cos\u00ec le future vittorie contro di essa.\nUomo di poche parole, sosteneva di non mai aver commesso nulla di illegale nella sua vita, ma di avere dei dubbi riguardo a un episodio: quando era giudice, nel segreto della sua coscienza, applicando correttamente la legge giudic\u00f2 colpevole di pena capitale un amico imputato di gravissimo delitto, ma convinse gli altri due giudici ad assolvere l'imputato, in modo che fossero salvi tanto il dovere del giudice quanto quello dell'amico. L'episodio viene citato da Aulo Gellio che racconta di averlo letto in una biografia su Chilone.\nSi dice anche che, parlando dell'isola di Citera, desiderasse che quell'isola non fosse mai esistita, o che il mare l'avesse sommersa, prevedendo che sarebbe stata la rovina degli Spartani.\nIn effetti in seguito l'ex re di Sparta Damarato, esiliato dopo la destituzione e rifugiatosi in Persia, consigli\u00f2 al re persiano Serse, durante la seconda guerra persiana, di fare dell'isola una base navale da cui attaccare la Grecia.\nMolti anni dopo, durante la guerra del Peloponneso, gli ateniesi, guidati da Nicia, conquistarono Citera, che usarono come caposaldo per rivolgere ulteriori attacchi agli Spartani.\nMassime.\nDello spartano Chilone si tramandano alcuni detti:"}
{"id": "328769", "revid": "767487", "url": "https://it.wikipedia.org/wiki?curid=328769", "title": "Smif-N-Wessun", "text": "Gli Smif-N-Wessun, conosciuti anche con il nome di Cocoa Brovaz sono un gruppo hip hop statunitense di New York, composto da Tek e Steele. Gli Smif-n-Wessun fanno parte del collettivo di Brooklyn Boot Camp Clik, insieme a Buckshot, Heltah Skeltah e O.G.C.\nBiografia.\nIl duo debutta nel 1993, apparendo sulla traccia \"Black Smif-n-Wessun\", dall'album Enta da Stage dei Black Moon, nonch\u00e9 su \"U da Man\", dallo stesso album. Il loro primo singolo, \"Bucktown\" b/w \"Let's Git It On\" esce a fine 1994. \"Bucktown\" diventa in fretta una hit underground e crea una certa attesa intorno all'uscita del primo album del gruppo, intitolato \"Dah Shinin, che esce a gennaio 1995. L'album debutta nella top 5 della Top R&amp;B/Hip-Hop Albums e vender\u00e0 pi\u00f9 di 300.000 copie nei soli Stati Uniti. Oltre a \"Bucktown\", dall'album vengono estratti \"Wrekonize\" b/w \"Sound Bwoy Bureill\" e \"Wontime\" b/w \"Stand Strong\". \"Dah Shinin diventa un album uno dei pi\u00f9 influenti album dell'hardcore newyorchese di met\u00e0 anni 90 ed \u00e8 tuttora considerato un classico dell'hip hop. Poco dopo l'uscita del loro album di debutto, gli Smif-N-Wessun sono costretti a cambiare nome, a causa di una disputa giudiziaria con la casa di armi da fuoco Smith &amp; Wesson. Scelgono di appianare la lite cambiando il loro nome in Cocoa Brovaz, a partire dal 1996.\nNel 1997, i Cocoa Brovaz si uniscono alla BootCamp Clik per il loro primo album collettivo, dal titolo \"For the People\". L'album fu accolto come una delusione e port\u00f2 ad un declino nella popolarit\u00e0 del Camp. A fine 1998 esce il secondo album dei Cocoa Brovaz, \"The Rude Awakening\". Le vendite dell'album furono modeste e le recensioni altalenanti. L'album traino dell'album, \"Black Trump\", con Raekwon, non raggiunse neppure le classifiche di Billboard. \nNel 1999 il Boot Camp Click lascia la Priority Records, lasciando il temporaneamente senza un'etichetta discografica. Poco tempo dopo, i Cocoa Brovaz rilasciano il singolo \"Super Brooklyn\", costruito a partire da un campione da Super Mario Bros. A causa dell'utilizzo illegale del campione il duo non pot\u00e9 commercializzare ufficialmente il pezzo, ma il singolo port\u00f2 alla firma del contratto con la Rawkus Records.\nNonostante numerose comparse in compilation come \"Soundbombing II\", \"Lyricist Lounge 2\", \"Game Over\" e \"Soundbombing III\" i due non realizzarono mai un disco ufficiale per la Rawkus, nonostante circolasse un bootleg a loro nome. Gli Smif-n-Wessun si riunirono alla Duck Down Records per l'uscita del secondo album collettivo del Boot Camp, \"The Chosen Few\". A settembre 2005 tornarono sulle scene con \"\". L'album ricevette buone recensione e vendette tra le 35,000 e le 40,000 copie negli Stati Uniti. Nel 2006, il Boot Camp Clik fece uscire il terzo album, \"The Last Stand\", che contribu\u00ec a riconsolidare la loro fama e gli Smif-n-Wessun collaborarono ad un'edizione speciale di \"Ich\", secondo album del rapper tedesco Sido.\nIl quarto album degli Smif-n-Wessun, \"\", usc\u00ec il 23 ottobre del 2007. Le produzioni dell'album furono affidate a Ken Ring, Tommy Tee e ad altri produttore e vide la collaborazione con Rock degli Heltah Skeltah, Joell Ortiz e con il gruppo norvegese the Loudmouf Choir.\nNel 2008 comparvero su \"Interview\", album del gruppo ceco PIO SQUAD. E su \"Black Snow\" del gruppo tedesco Snowgoons."}
{"id": "328775", "revid": "124123", "url": "https://it.wikipedia.org/wiki?curid=328775", "title": "Hiroshi Mori", "text": "Il suo nome pu\u00f2 anche essere letto \"Hiromu\", ma nella sua home page usa \"Hiroshi\". \u00c8 un prolifico scopritore di asteroidi, ha anche coscoperto due comete: la C/1975 T1 Mori-Sato-Fujikawa e la C/1975 T2 Suzuki-Saigusa-Mori, le due comete sono state scoperte a distanza di circa un'ora.\nGli \u00e8 stato dedicato un asteroide, 19190 Morihiroshi.\nAsteroidi scoperti.\nMori ha coscoperto 45 asteroidi ."}
{"id": "328776", "revid": "80598", "url": "https://it.wikipedia.org/wiki?curid=328776", "title": "West Coast (rock)", "text": "Il West Coast \u00e8 un genere musicale riconducibile alla musica rock statunitense anni settanta, le cui origini vanno attribuite soprattutto a The Beach Boys. Tra i maggiori esponenti di questo genere troviamo band come Allman Brothers, America, Eagles, Doobie Brothers e Neil Young con varie formazioni e/o in jam session con David Crosby, Stephen Stills e Graham Nash; tra i singoli artisti, altri esponenti furono Joni Mitchell, James Taylor, Jackson Browne e Carly Simon.\nIl genere musicale si caratterizza per le armonie vocali e gli arrangiamenti a met\u00e0 strada tra il classico stile \"country/folk\" dell'ovest americano e il pi\u00f9 duro rock. Nasce in California attorno ai primi anni settanta, pi\u00f9 precisamente si pu\u00f2 individuarne le origini nella citt\u00e0 di San Francisco all'inizio come musica di protesta sulla scia degli eventi legati alla Guerra del Vietnam per poi via via rilassare i toni verso uno stile nettamente pi\u00f9 \"country\" o \"folk\".\nSi contrappone allo strapotere musicale inglese dei Beatles e riscuote un notevole successo specialmente fra i giovani.\nStoria.\nIl rock californiano, con l'apparizione dei Doors e la cantante texana, ma californiana d'elezione, Janis Joplin che si rivolgevano ambedue al \"rock blues\" si svilupp\u00f2 pi\u00f9 che altro nell'area di Los Angeles, dove prosegu\u00ec un suo cammino particolare con il gruppo dei Santana che approfitt\u00f2 della vicinanza con il Messico per introdurre nel rock una fusione con la musica latina.\nTra la fine degli anni sessanta e l'inizio dei settanta la musica \"West Coast\" si concentr\u00f2 soprattutto nell'area di San Francisco dove sub\u00ec, invece, l'influenza del \"folk\" e il \"country\" preesistenti in tutta la regione dell'Ovest fino alle coste del Pacifico. Questa commistione fra i generi dette vita ad un rock chiamato semplicemente West Coast.\nFra i gruppi \"west coast\" pi\u00f9 rappresentativi ci furono i Jefferson Airplane, i Grateful Dead, i Byrds, i Buffalo Springfield ed i Quicksilver Messenger Service. Fra i primi quattro gruppi ci fu molta collaborazione: spesso facevano \"jam session\" e collaborarono anche in molti album.\nQuesti gruppi si erano anche spartiti le influenze musicali; i Jefferson Airplane erano il gruppo pi\u00f9 \"psichedelico\" e vicino alla cultura hippie californiana. I Grateful Dead si rivolgevano, invece, ad una musica pi\u00f9 \"acida\", anche se ambedue i gruppi avevano lo stesso ceppo culturale che andava dalla cultura hippie alla rivolta dell'Universit\u00e0 di Berkeley. I Quicksilver Messenger Service, con due chitarre soliste che si avvicendavano continuamente, una via di mezzo fra i due gruppi sopraelencati. I Buffalo Springfield e i Byrds si erano invece rivolti alla fusione tra country e rock.\nL'inizio degli anni sessanta vede la nascita, in California, del supergruppo Crosby, Stills, Nash &amp; Young. (David Crosby aveva gi\u00e0 militato nei Byrds, Stephen Stills, invece proveniva dai Buffalo Springfield come Neil Young mentre l'inglese Graham Nash era un ex componente degli Hollies). Inizialmente formato da Crosby, Stills &amp; Nash, durante il Festival di Woodstock il trio diventa un quartetto con la presentazione sul palco del \"Festival\" del nuovo membro della formazione Neil Young.\nCrosby era l'anima musicale, il suo disco da solista \"If I Could Only Remember My Name\" rivela le sue grandi capacit\u00e0 tecniche, ed \u00e8 un esempio di partecipazione allargata: sono ospiti Graham Nash, i Jefferson Airplane, Joni Mitchell (anche lei canadese approdata in California come Young) e molti altri protagonisti della \"west coast\". Stephen Stills rappresentava, insieme a Neil Young, il rock pi\u00f9 \"duro\", arrabbiato e spesso politicizzato (ne sono un esempio brani come \"Ohio\" di Young sugli studenti morti negli scontri all'universit\u00e0 dello stato dell'Ohio, o anche \"Chicago\" di Nash sugli scontri tra i pacifisti e la polizia durante il Congresso del Partito Democratico), che fanno parte di una lista molto pi\u00f9 lunga di altri pezzi di denuncia sociale come \"Southern Man\" o \"Alabama\", sempre di Neil Young. Graham Nash, al contrario, da buon inglese, era il poeta sognante del disimpegno, le sue canzoni leziose furono molto apprezzate da Crosby insieme al quale incider\u00e0 un disco intitolato semplicemente \"Crosby &amp; Nash\". Neil Young, considerato il menestrello delle pianure canadesi, con la sua grande personalit\u00e0 sar\u00e0 l'unico del gruppo a continuare in una discreta carriera da solista, con nuovi album come \"Harvest\", dopo lo scioglimento di Crosby, Stills, Nash &amp; Young.\nUn buon esempio delle diverse anime del gruppo \u00e8 l'album doppio \"Four Way Street\", un \"live\" diviso in due parti distinte una elettrica l'altra acustica.\nIl gruppo californiano pi\u00f9 longevo che ha attraversato tutti gli anni settanta quasi integro \u00e8 stato quello dei Jefferson Airplane.\nI Jefferson Airplane erano un gruppo aperto ai pi\u00f9 svariati contributi, nei loro dischi ci sono ospiti come Crosby, Stills o Jerry Garcia, il chitarrista dei Grateful Dead. Fecero proprie versioni di brani come \"Wooden Ships\" e \"Triad\" di Crosby. La formazione base rimase pressoch\u00e9 invariata, Grace Slick la cui voce calda rimase sempre una delle caratteristiche dei Jefferson Airplane (anche quando si trasformarono in Jefferson Starship), il chitarrista-cantante Paul Kantner nonch\u00e9 marito di Grace Slick, che compose la maggior parte dei brani suonati dal gruppo, Jorma Kaukonen alla chitarra solista e Jack Casady al basso.\nI componenti del gruppo avevano la libert\u00e0 di intraprendere anche strade proprie, infatti il chitarrista Jorma Kaukonen svela nell'album solista \"Quah\" tutte le sue doti di virtuoso della chitarra. In seguito lo stesso Kaukonen, insieme al bassista Jack Casady, formarono un gruppo parallelo ai Jefferson, gli Hot Tuna, che cercava di portare avanti la fusione tra \"west coast\" e \"country blues\".\nCol trascorrere degli anni settanta la musica trasognata, ma legata profondamente al rock, come quella di Jefferson Airplane e Grateful Dead e Quicksilver Messenger Service, lasci\u00f2 spazio a nuovi gruppi pi\u00f9 legati al \"country\"; le atmosfere si rilassarono, e l'impegno politico e sociale scomparve."}
{"id": "328778", "revid": "729019", "url": "https://it.wikipedia.org/wiki?curid=328778", "title": "Camelot", "text": "Camelot (: ) era la fortezza del leggendario Re Art\u00f9: fu citata per la prima volta da Chr\u00e9tien de Troyes nel suo poema \"Lancillotto o il cavaliere della carretta\" e acquis\u00ec un'importanza via via crescente nelle opere che, nel corso dei secoli, svilupparono la mitologia del ciclo arturiano.\nUbicazione.\nLa collocazione geografica di Camelot non viene mai chiarita n\u00e9 da de Troyes n\u00e9 dagli autori successivi, a parte che da Malory, il quale colloca Camelot nella citt\u00e0 di Winchester. Le ipotesi avanzate nel tempo includono:\nSi \u00e8 anche ipotizzato che il nome \"Camelot\" sia una deformazione di Camulodunum, la fortezza di Colchester, sebbene la collocazione di quest'ultima, nell'Anglia orientale (Essex), la collochi nel regno \"sbagliato\"."}
{"id": "328780", "revid": "2110845", "url": "https://it.wikipedia.org/wiki?curid=328780", "title": "Sacha Sosno", "text": "Biografia e opere rilevanti.\nNato a Marsiglia nel 1937 (il padre era estone, la madre di Nizza), Sosno ha trascorso l'infanzia a Riga. Il suo primo contatto con il mondo dell'arte \u00e8 l'incontro a Nizza, appena undicenne, con Henri Matisse. Nel 1956 fa la conoscenza di altri due artisti che avranno grande influenza su di lui, Arman e Yves Klein; impressionato dalle \"monocromie\" di quest'ultimo, Sosno distrugge le sue prime tele \"astratte\".\nDopo gli studi universitari parigini collabora alla nascita della rivista \"Sud-Communications\" in cui pubblica, nel giugno 1961, la prima teoria dell'\"Ecole de Nice\" di cui \u00e8 stato membro attivo e importante.\nIn seguito ad un'importante parentesi fotografica come reporter di guerra in Irlanda, Bangladesh e Biafra tra il 1967 e il 1969, Sosno torna ad occuparsi di pittura con le prime fotografie \"obliterate\". Il significato di obliterazione \u00e8 riassunto nelle parole di Sosno \"cacher pour mieux voir\", nascondere (allo sguardo) per vedere meglio, per ottenere una visione diversa e forse pi\u00f9 profonda delle cose; questo concetto sar\u00e0 sviluppato anche nelle opere successive di scultura e architettura.\nA Montparnasse nel 1969 infatti prende parte ai fermenti dell'art vid\u00e9o e al movimento d'art sociologique; a questa fase risalgono i suoi lavori con acrilico e su tela emulsionata dove sono riprodotte le sue foto. All'inizio degli anni 1970 espone le sue prime mostre in citt\u00e0 europee come Bologna, Ginevra, Oporto, Principato di Monaco, Nizza e Parigi.\nIl lavoro di Sosno si basa su figure archetipiche e sulla nozione di memoria collettiva, sempre utilizzando il suo peculiare \"linguaggio\" dell'obliterazione.\nNel 1978 realizza le prime sculture a Nizza, \"Oblit\u00e9rations de voiture\"; l'anno successivo installa dei bronzi al Centro \"Lalit Kala Akademi\" (Nuova Delhi) e dieci anni dopo, sviluppando dei progetti che mettono in relazione scultura e architettura, realizza con l'architetto Georges Marguerita l'\"H\u00f4tel Elis\u00e9e Palace\" (28\u00a0m di altezza, 19\u00a0m altezza del bronzo, 420\u00a0t di granito).\nI materiali pi\u00f9 utilizzati da Sosno sono il bronzo, la pietra e l'acciaio. Egli vuole ripensare e reinventare gli aspetti classici delle forme e degli spazi rifacendosi alla tendenza surrealista delle \"immagini paradossali\". Il suo interesse per l'architettura lo porta a studiare un connubio tra questa e la scultura e a cercare l'integrazione tra le sue opere ed il tessuto urbano: sono le strade e le piazze delle citt\u00e0 e non i musei i luoghi pi\u00f9 adatti, secondo l'artista, ad ospitare le sue creazioni.\nNel 2001 Sosno ha iniziato un nuovo ciclo, di \"appropriazione/obliterazione\" di scenari teatrali, dal titolo \"Op\u00e9ras\".\nNel 2002 \u00e8 stata inaugurata a Nizza la \"T\u00eate au carr\u00e9e\", forse la sua opera pi\u00f9 importante, una scultura monumentale (26m) sede della Biblioteca Centrale della citt\u00e0, i cui lavori erano iniziati due anni prima. Si tratta della prima scultura abitata del mondo, la prima costruzione interamente realizzata in alluminio, il primo edificio realizzato con tecniche navali.\nNel 2005 ha ricevuto l'invito dalla citt\u00e0 di Pechino e dal presidente dell'Accademia Nazionale di Belle Arti cinese per edificare una scultura monumentale al centro della citt\u00e0 e studiare dei progetti di arti plastiche che si riferiscano agli sport olimpici.\n\u00c8 stato nominato Chevalier des Arts et Lettres nel 2001 in Francia e Commandeur du M\u00e9rite Culturel nel Principato di Monaco nel 2005.\nSosno \u00e8 attivo soprattutto a Nizza, nel Principato di Monaco ed in Francia, ma tra mostre (personali e collettive) ed installazioni di scultura e architettura le sue opere sono state e/o sono presenti anche in molti stati europei (Italia, Spagna, Portogallo, Paesi Bassi, Belgio, Germania, Svezia, Svizzera, Liechtenstein, Polonia, Russia), in America (Stati Uniti, Canada, Venezuela, Argentina), in Asia (Corea del Nord, Giappone, Cina, India) ed in Africa (Senegal).\nSosno \u00e8 stato inoltre autore di programmi e reportage per la televisione (compreso il libretto per un balletto), ha collaborato ad attivit\u00e0 archeologiche con la scoperta del pi\u00f9 grande sito francese di tombe gallo-romane (1962) ed indagini sottomarine su un antico porto greco-romano (2000), \u00e8 stato \"consigliere\" artistico per alcune case di moda realizzando disegni di tessuti ed infine \u00e8 autore di alcuni testi sulla percezione (1996) e dei seguenti libri:"}
{"id": "328781", "revid": "767487", "url": "https://it.wikipedia.org/wiki?curid=328781", "title": "Company Flow", "text": "La Company Flow \u00e8 un gruppo hip hop statunitense di New York che durante gli anni 1990 ha fatto la storia dell'underground hip hop ed inaugurato l'epoca di quello sperimentale.\nBiografia.\nIl gruppo viene fondato nel 1992 dal beatmaker e rapper El-P (a.k.a. El-Producto, all'anagrafe Jaime Meline), che era stato in adolescenza espulso pi\u00f9 volte da scuola per la sua indole ribelle, e poi aveva ottenuto un contratto discografico che gli aveva permesso di allenarsi in intense sessioni di registrazione. Al compimento dei diciotto anni, dopo essersi occupato anche di ingegneria del suono, incontra DJ Mr. Len, fondando con lui la Company Flow.\nNel 1993, per l'etichetta Libra, il duo registra il singolo \"Juvenile Techniques\" molto apprezzato da Bigg Jus, un impiegato dell'etichetta discografica che dapprima instaura con loro un'amicizia, poi diventa terzo membro del gruppo. Dopo aver fondato la casa di produzione Official Recordings, il fresco trio produce il singolo \"8 Steps To Perfection\", che miete un certo successo dell'underground locale. Nel 1995 \u00e8 la volta del loro primo LP, \"Funcrusher\", che vende oltre 3000 copie pur essendo stato finanziato semplicemente con lavori part-time dei membri. Molte case discografiche cercano di metterli sotto contratto, ma l'unica etichetta che accetta i ferrei patti proposti dalla Company \u00e8 la Rawkus Records, etichetta indipendente con cui il gruppo, con una certa street-credibility ed un buon bagaglio culturale, realizza alcune tracce bonus che arricchiscono il precedente \"Funcrusher\" determinando l'uscita di \"Funcrusher Plus\", che precede il tour e la promozione dell'album.\nDopo l'abbandono di Bigg Jus, Mr. Len ed El-P realizzano \"Little Johnny From the Hospitul: Breaks and Instrumentals, Vol. 1\", interamente strumentale, che genera pareri discordanti da parte della critica e del mercato, e che viene seguito da una partecipazione all'interno della compilation Rawkus \"Soundbombing II\".\nNel 2000 il gruppo si scioglie, non pi\u00f9 sostenuto come prima dalla Rawkus. Mr. Len si dirige verso progetti solisti, El-P fonda l'etichetta Def Jux che nel 2001 produce \"The Cold Vein\" del gruppo Cannibal Ox, ed esordisce nel 2002 con l'LP solista \"Fantastic Damage\".\nLa Company Flow \u00e8 senza dubbio un gruppo che ha dato un massiccio contributo allo sviluppo dell'hip hop underground non curandosi dei giudizi negativi del rap \"tradizionalista\", con uno stile diretto verso l'avanguardia del genere. Suoni sintetizzati e distorti, beat irregolari e fuori tempo, metriche stravaganti e spesso indigesti all'ascoltatore sono stati per anni il punto di forza del gruppo."}
{"id": "328783", "revid": "1926649", "url": "https://it.wikipedia.org/wiki?curid=328783", "title": "Stefano Morrone", "text": "Carriera.\nGiocatore.\nClub.\nInizi.\nComincia la sua carriera calcistica nella squadra della sua citt\u00e0, il , che lo fa debuttare in Serie B nella stagione 1996-1997. Con i calabresi disputa, nella stagione successiva, un campionato di Serie C1 terminato con il ritorno in Serie B. Rimasto in rosa anche l'anno dopo, ad ottobre viene ingaggiato dall'Empoli (in compartecipazione con la ) ed esordisce in Serie A il 1\u00ba novembre 1998 in Empoli-Perugia (2-0). Con la maglia toscana disputa 24 partite nella stagione conclusa con la retrocessione in Serie B, e al termine del campionato viene riscattato dalla Lazio, che lo gira al nell'affare che porta Simone Inzaghi ai biancocelesti. In Emilia viene impiegato come alternativa a Paolo Cristallini e Alessandro Mazzola, e il campionato si conclude con una nuova retrocessione tra i cadetti. Rimane al Piacenza fino al gennaio 2001, quando viene ceduto al in cambio di Salvatore Miceli, e con i lagunari ottiene la promozione in Serie A. In seguito fa ritorno per una stagione al dove conquista, sotto la guida del tecnico Luigi De Rosa, la permanenza in Serie B.\nPalermo, ChievoVerona e Livorno.\nNella stagione 2002-2003 gioca nella serie cadetta con il Palermo, dove colleziona 35 presenze e 5 reti.\nNon rimane in Sicilia nell'annata successiva che porta alla promozione in Serie A, poich\u00e9 si trasferisce in prestito per un anno al ChievoVerona, nell'ambito della trattativa che porta Eugenio Corini in Sicilia. Con i veronesi disputa 20 partite in Serie A.\nNella stagione 2004-2005 ritorna al Palermo, giocando 23 partite nella massima serie conclusa al sesto posto con la prima qualificazione in Coppa UEFA della storia della squadra; in quasi tutte le partite viene sostituito o subentra a gara in corso.\nIn vista della stagione 2005-2006 viene ingaggiato dal Livorno in Serie A, di cui fa parte dell'undici titolare sia con Roberto Donadoni che con Carlo Mazzone. Resta in amaranto per due stagioni, nella seconda delle quali esordisce nelle coppe europee.\nParma, Latina e Pisa.\nIl 12 luglio 2007 viene acquistato dal del presidente Tommaso Ghirardi. Durante la stagione realizza 3 gol, di cui uno con un tiro al volo di destro dal limite dell'area nella partita contro il terminata 4-4, e ha anche siglato un'autorete contro la , deviando di testa un traversone di Tiago. La stagione in giallobl\u00f9 termina con la retrocessione in Serie B. Per il Parma \u00e8 il ritorno tra i cadetti dopo diciotto campionati consecutivi disputati nella massima serie, e Morrone resta anche in Serie B. La squadra ottiene poi un'immediata promozione ed \u00e8 capitanata proprio da Morrone che eredita la fascia da Cristiano Lucarelli.\nAl termine della stagione 2012-2013, trascorsa quasi sempre in panchina, il 19 agosto 2013 si trasferisce con la formula del prestito al , neopromosso in Serie B. Esordisce il 24 agosto 2013 segnando il gol della bandiera nella partita persa in trasferta contro l' per 3-1.\nIl 14 luglio 2014 si trasferisce al . Il 23 marzo 2015 chiede la rescissione del contratto., chiudendo la carriera agonistica con all'attivo 301 presenze e 13 reti in Serie A e 149 presenze e 13 reti in Serie B.\nNazionale.\nConta nove presenze in Under-21, dove esordisce il 9 febbraio 1999 nella gara Italia-Turchia (1-1).\nNel 2000 venne inserito nella lista delle riserve ai Giochi olimpici del 2000 di Sydney, ma non fu mai chiamato a sostituire alcuno per cui non prese parte alla competizione.\nIl 16 agosto 2006 fa parte della rosa della Nazionale maggiore in occasione dell'amichevole contro la Croazia persa 2-0, senza scendere in campo.\nAllenatore.\nA seguito della risoluzione anticipata del contratto con il , decide di frequentare il Corso di Coverciano e consegue il patentino da allenatore (Uefa B).\nIl 30 luglio 2015 diviene allenatore degli Allievi del nuovo di Nevio Scala che riparte dalla Serie D dopo il fallimento. L'anno dopo passa alla guida della formazione Berretti. Nel novembre 2016 diventa allenatore ad interim della prima squadra dopo l'esonero di Luigi Apolloni, guidandola per due giornate ottenendo una sconfitta contro l' e un pareggio contro il Bassano Virtus.\nNell'estate 2017 lascia i ducali e si trasferisce al , sempre come allenatore della squadra Berretti. Il 2 agosto viene ammesso al corso da \u201cAllenatore Professionista di 1\u00aa categoria - UEFA PRO\u201d che si svolge a Coverciano da settembre e il 3 ottobre 2018 ottiene l'abilitazione. Nel frattempo \u00e8 passato ad allenare la Primavera.\nDal 2019 \u00e8 il vice di Fabio Grosso.\nStatistiche.\nPresenze e reti nei club.\n\"Statistiche aggiornate al 9 marzo 2015.\"\nStatistiche da allenatore.\n\"Statistiche aggiornate al 16 febbraio 2020.\""}
{"id": "328797", "revid": "12582", "url": "https://it.wikipedia.org/wiki?curid=328797", "title": "Nazional bolscevico", "text": ""}
{"id": "328800", "revid": "12582", "url": "https://it.wikipedia.org/wiki?curid=328800", "title": "Nazionalbolscevico", "text": ""}
{"id": "328804", "revid": "32741", "url": "https://it.wikipedia.org/wiki?curid=328804", "title": "Alexandre Joseph Sosnowsky", "text": ""}
{"id": "328808", "revid": "32741", "url": "https://it.wikipedia.org/wiki?curid=328808", "title": "Sosno", "text": ""}
{"id": "328810", "revid": "131145", "url": "https://it.wikipedia.org/wiki?curid=328810", "title": "Camelot (disambigua)", "text": "Il termine Camelot si riferisce principalmente alla leggendaria roccaforte di Re Art\u00f9. I significati derivati includono:"}
{"id": "328811", "revid": "287204", "url": "https://it.wikipedia.org/wiki?curid=328811", "title": "Castelromano", "text": "Castelromano \u00e8 una frazione del comune italiano di Isernia, nell'omonima provincia, in Molise.\nPur ricadendo nella municipalit\u00e0 di Isernia, Castelromano si differenzia sensibilmente dal capoluogo per storia, tradizione e costumi.\nGeografia fisica.\nSorge in un pianoro ai piedi del monte La Romana (900 m s.l.m. circa) ad un'altitudine di 720m s.l.m., distante circa 5\u00a0km ad ovest della citt\u00e0.\nStoria.\nL'origine del luogo \u00e8 molto antica.\nTuttora si conservano resti di tre imponenti cinte murarie poste a difesa di un insediamento fortificato (oppida) ed un ingresso largo circa 4 metri dov'\u00e8 ancora visibile la pavimentazione stradale, risalente ai secoli III secolo a.C. e IV a.C., abitato dai Sanniti della trib\u00f9 Pentra e identificato, da pi\u00f9 fonti, con il nome di \"Cominium\", roccaforte espugnata dall'esercito romano nell'ultima delle Guerre sannitiche come riportato nell'opera dello storico latino Tito Livio \"Ab Urbe Condita\".\nL'abitato, che occupava l'area pianeggiante alle pendici del monte, era difeso da mura in opera poligonale, ben individuabili sul lato est, mentre il lato occidentale era protetto da uno strapiombo naturale. Di questa prima struttura si individua, in prossimit\u00e0 della porta, un raddoppiamento delle mura su livelli diversi.\nA sud dell'abitato, in localit\u00e0 Croce, una seconda cinta muraria proteggeva il sepolcreto con decine di tombe, attualmente indagate solo in parte.\nUna terza fortificazione alla sommit\u00e0 del monte delimitava un'area ricca di materiale archeologico affiorante.\nLe mura sono realizzate con grossi massi sbozzati e pi\u00f9 o meno squadrati, sovrapposti con una certa regolarit\u00e0, con scaglie irregolari negli interstizi. La cortina est \u00e8 rinforzata con blocchetti di pietra arrotondati nella parte addossata al terrapieno. Sono evidenti i segni di un evento bellico che ha interessato la sommit\u00e0 del monte \"La Romana\", affiorano infatti alla superficie numerosi pezzi di vasellame, mattoni e tegole e per la vastit\u00e0 della zona che interessano ci danno un'idea dell'occupazione del territorio da parte della trib\u00f9 sannita Pentra. Alcune teorie formulate da attendibili studiosi del capoluogo pentro affermano che l'intera trib\u00f9, che popolava il territorio che si estende dalla valle del Matese fino alla catena montuosa delle Mainarde, si rifugi\u00f2 all'interno delle mura fortificate sotto l'incombente minaccia dell'esercito di Roma.\nNella parte pi\u00f9 alta del monte sono ancora visibili i ruderi di una struttura in pietra probabilmente utilizzata come torre di avvistamento, ben visibile da una simile struttura situata a circa 1\u00a0km di distanza in localit\u00e0 \"Terra Vecchia\" ricadente nel comune di Macchia D'Isernia.\nL'attuale abitato, posto a circa 500 m a sud delle rovine sannitiche, trae origine da un insediamento militare di origine longobarda chiamato Armagnum inizialmente popolato da pochi coloni.\nIl toponimo \u201cArmagnum\u201d deriva dal termine longobardo \u201cHarimann\u201d ovvero uomo dell'esercito da Heer-, esercito e -Mann, uomo.\nGli arimanni erano gruppi di uomini liberi con pieni diritti civili, non soggetti in schiavit\u00f9, che si ponevano al servizio dei re o dei duca per sopperire alle esigenze di difesa del regno longobardo, maggiormente richieste nelle zone soggette alle invasioni degli Slavi e degli Avari.\nAd essi venivano assegnate terre, nelle adiacenze delle citt\u00e0 o in localit\u00e0 strategiche, col compito di coltivarle e difenderle.\nGli arimanni erano organizzati in brigate, le Arimannie, che normalmente gravitavano attorno ad un centro fortificato pi\u00f9 rilevante, il castrum, che costituiva il fulcro di tutto il sistema difensivo.\nNel corso del tempo il nome mut\u00f2 quindi in \"Castro Armannum\", poi \"Castro Armani\", \"La rimanna\" ed infine seguito \"La Romana\" dalla contrazione del termine \"armani\". Solo nel secolo scorso (1936), l'abitato ha assunto l'attuale denominazione che pertanto non ha nulla a che vedere con sopravvivenze di origini romane.\nLa notizia pi\u00f9 remota storicamente documentata, risale a le tempo della dominazione normanna.\nArmagnum viene citato per la prima volta nel Catalogus Baronum (1150), con il quale si assegnava il feudo a Roberto\nde Rocca, feudatario del conte normanno Ugo II di Molhouse (o de Molinis o Molisio), Signore di Molise.\nUna seconda conferma dell'esistenza del luogo, in epoca normanna, \u00e8 data da un rendiconto redatto durante il pontificato di papa Lucio III, sullo stato e i possedimenti della diocesi (1192), nel quale si legge che presso il popolo di Armana si venera la Santa Croce.\nUlteriore citazione si ha in una autorevolissima fonte letteraria a proposito delle decime pagate per l'anno 1309 nella Diocesi di Isernia ove \u00e8 riportato una citazione in cui l'Arciprete di Castro Armani si impegna a versare la propria parte.\nConsiderato come fondo rustico, l'abitato ed il territorio di Castelromano furono pi\u00f9 volte ceduti come latifondo fino al 1418 quando Giacomo, Barone della Famiglia dei Montaquila di Gaeta, nominato vescovo, essendo venuto in possesso del feudo, lo cedette in dono alla Mensa vescovile della Curia di Isernia a cui \u00e8 appartenuto fino alla scomparsa della feudalit\u00e0 (1811) ma che per parte ha conservato fino agli inizi del XXI quando gli attuali abitanti hanno riscattato la restante parte del feudo.\nIl vescovo era quindi, per diritto, Barone de La Romana e si fregiava del titolo araldico di \"Dominum Feudi Romanae\".\nA seguito delle molteplici epidemie di peste che falcidiarono la popolazione, nel '600 l'insediamento fu ripopolato da coloni provenienti dai vicini territori di Miranda, Forl\u00ec del Sannio e Roccasicura.\nTestimonianza di tale evento, in special modo relativamente a Miranda, si riscontra ancora oggi nella comunanza tra i cognomi storici, i medesimi culti religiosi, usi e consuetudini del tutto estranei al tessuto sociale della vicina Isernia.\nNel 1702 fu costruita la Chiesa parrocchiale ad opera di mons. Biagio Terzi.\nCastelromano \u00e8 ancora oggi sede parrocchiale; il patrono \u00e8 il Santissimo Salvatore festeggiato il 6 agosto.\nRelativo al patrono si racconta un simpatico aneddoto. Intorno alla met\u00e0 del 1800, uno degli abitanti, di ritorno da una localit\u00e0 limitrofa, trov\u00f2 la statua lignea del Santissimo in un torrente in secca, abbandonata in quella sede dagli abitanti di quel paese in quanto rea di non proteggere le colture dalla grandine e decise di portarla a dorso di un mulo nella scarna chiesa madre appena ristrutturata (1848) che fu in seguito appunto dedicata al Santissimo (1857).\nNel 1984, a causa degli eventi sismici, la chiesa ha subito diverse lesioni che ne hanno procurato una discutibile demolizione qualche anno dopo.\nL'attuale chiesa, di fattezze moderne, riprende la forma delle antiche \"pagliere\" ed \u00e8 affiancata da un campanile stilizzato che conserva le vecchie campane di cui una (la pi\u00f9 piccola, risalente al 1620) era in origine in uso ad una piccola cappella situata all'entrata del paese resa inagibile dalla famosa nevicata del 1956.\nMonumenti e luoghi d'interesse.\nDate le modeste origini del borgo, non si evidenziano opere architettoniche di particolare rilievo.\nI diffusi e massicci interventi di ristrutturazione e recupero edilizio, operati a seguito degli eventi sismici del 1984 hanno inoltre contribuito a modificare radicalmente l'estetica degli edifici pi\u00f9 antichi mascherando i pochi dettagli architettonici allora ancora visibili.\nSi conserva comunque, pi\u00f9 volte restaurata nel corso dei secoli (1802, 1924), la Fonte, fontana a muro con 4 vasche di raccolta alimentata da sorgenti sotterranee.\nSociet\u00e0.\nTradizioni e folclore.\nDa ricordare la tradizione del Fuoco della 'Vilia' (Vigilia), fal\u00f2 acceso sulla piazza antistante la chiesa parrocchiale nella notte tra il 24 e il 25 dicembre per illuminare e riscaldare simbolicamente la Nativit\u00e0."}
{"id": "328813", "revid": "709565", "url": "https://it.wikipedia.org/wiki?curid=328813", "title": "Agostino di Canterbury", "text": " Venerato come santo da cattolici e anglicani, \u00e8 conosciuto anche come l\"'Apostolo d'Inghilterra\".\nFu infatti inviato presso il re (Bretwalda) Ethelbert del Kent, in Inghilterra, da papa Gregorio I nel 597. Fu accompagnato da san Lorenzo, secondo arcivescovo di Canterbury.\nBiografia.\nDopo l'invasione dei Sassoni (V-VI secolo), in Britannia si era diffuso il paganesimo e l'idolatria, in precedenza soppiantati dal cristianesimo portato da personalit\u00e0 come San Patrizio e Columba di Iona. La situazione vide un'inversione di tendenza quando il re del Kent Etelberto, spos\u00f2 Berta, figlia del cristiano Cariberto, re di Parigi. Ella, portando con s\u00e9 il cappellano Liudhard, eresse una chiesa a Canterbury (forse ne restaur\u00f2 una gi\u00e0 esistente), dedicandola a san Martino di Tours, patrono della sua famiglia (i Merovingi). Etelberto era pagano, ma si dimostr\u00f2 molto tollerante e permise alla moglie di adorare il proprio Dio. Berta pot\u00e9 cos\u00ec organizzare una piccola comunit\u00e0 con tanto di sacerdoti.\nEtelberto, interessato al nuovo culto, chiese a papa Gregorio I di inviare dei missionari. Gregorio affid\u00f2 il compito a un gruppo di 40 monaci del monastero romano di Sant'Andrea sul Celio, di cui Agostino era priore. Partito nel 597, Agostino raggiunse la Provenza ma, spaventato dai racconti che facevano i Sassoni un popolo crudele e intollerante, torn\u00f2 a Roma, rinunciando all'incarico. Il pontefice riusc\u00ec per\u00f2 a rincuorarlo e alla fine Agostino raggiunse l'isola di Thanet, accolto dal re in persona. Egli lo accompagn\u00f2 a Canterbury e qui il monaco fu messo a capo della comunit\u00e0. In breve tempo, lo stesso sovrano e migliaia di sudditi (secondo la tradizione, circa 10.000) chiesero il battesimo. Agostino rimaneva nel frattempo in contatto con il papa, elencando i successi conseguiti e chiedendo consigli.\nNel 601 Mellito, Giusto e altri portarono, assieme alle risposte del papa, dei libri, alcune reliquie ma soprattutto il \"pallium\" simbolo del potere arcivescovile. Da questo momento Agostino divenne primate d'Inghilterra. Gregorio I indic\u00f2 al nuovo arcivescovo di ordinare quanto prima dodici nuovi vescovi ausiliari e di inviare un vescovo a York. Nel 604 Agostino consacr\u00f2 Mellito vescovo di Londra e Giusto vescovo di Rochester.\nSeguendo le disposizioni del papa in materia di luoghi di culto, Agostino riconsacr\u00f2 e ricostru\u00ec una vecchia chiesa a Canterbury che divenne cattedrale e fond\u00f2 un monastero. La Scuola reale di Canterbury attribuisce ad Agostino la propria fondazione, il che ne farebbe la scuola pi\u00f9 antica del mondo, anche se le prime fonti documentarie risalgono al XVI secolo.\nAgostino cerc\u00f2, ma invano, di riunire le comunit\u00e0 evangelizzate dai monaci irlandesi alle nuove, direttamente dipendenti da Roma, ma solo dopo il sinodo di Whitby del 664 la Chiesa celtica rinuncer\u00e0 alle sue tradizioni. L'opera risult\u00f2 in effetti molto difficoltosa e vide numerosi insuccessi. L'attivit\u00e0 del santo fu tuttavia importante perch\u00e9 alla base dell'evangelizzazione della Gran Bretagna.\nMor\u00ec il 26 maggio del 604 e fu sepolto a Canterbury, nella chiesa dell'abbazia dedicata ai santi Pietro e Paolo (oggi abbazia di Sant'Agostino). Viene festeggiato il 27 maggio.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "328814", "revid": "339392", "url": "https://it.wikipedia.org/wiki?curid=328814", "title": "Kuwait City", "text": ""}
{"id": "328815", "revid": "2225", "url": "https://it.wikipedia.org/wiki?curid=328815", "title": "Let there be rock", "text": ""}
{"id": "328854", "revid": "2108263", "url": "https://it.wikipedia.org/wiki?curid=328854", "title": "Cutberto di Lindisfarne", "text": "Biografia.\nOriginario della Northumbria, Cutberto nacque attorno al 634 a Wrangham (oggi New Smailholm). Di umili origini, dopo aver combattuto nell'esercito di re Oswiu, nel 651 entr\u00f2 in monastero.\nDivenuto priore dell'abbazia di Lindisfarne nel 664, undici anni dopo si ritir\u00f2 a vita eremitica, ma nel 684 il concilio di Twyford lo elesse vescovo di Lindisfarne. Fu consacrato il giorno di Pasqua del 685. Dopo un'intensa attivit\u00e0 evangelizzatrice, si ritir\u00f2 di nuovo in eremitaggio e mor\u00ec sull'isola di Farne il 20 marzo del 687.\nCulto.\nFu canonizzato nel 698.\nLa storia della sua vita fu scritta per la prima volta da un monaco di Lindisfarne intorno al 700 e successivamente, nel 721 circa, Beda il Venerabile compose un'opera in versi e prosa intitolata \"Vita e miracoli di san Cutberto, vescovo di Lindisfarne\".\nDurante il Medioevo la figura di San Cutberto assunse un particolare valore politico per le popolazioni semi-autonome che vivevano nella regione del Palatinato di Durham. In questa zona il Vescovo di Durham possedeva un potere notevole, paragonabile a quello dello stesso sovrano inglese. Gli abitanti del Palatinato vennero denominati \"haliwerfolc\", un termine che pu\u00f2 essere tradotto sommariamente come \"il popolo del santo\". In breve si diffuse la credenza che il santo fungesse da protettore per il popolo di Durham, soprattutto riguardo alle difese della sua autonomia. Riguardo a questa leggenda c'\u00e8 un suo riferimento durante la battaglia di Durham del 1346."}
{"id": "328861", "revid": "297745", "url": "https://it.wikipedia.org/wiki?curid=328861", "title": "Raboso Piave", "text": ""}
{"id": "328862", "revid": "7336", "url": "https://it.wikipedia.org/wiki?curid=328862", "title": "Raboso Veronese", "text": ""}
{"id": "328864", "revid": "7336", "url": "https://it.wikipedia.org/wiki?curid=328864", "title": "Friularo", "text": ""}
{"id": "328866", "revid": "30610", "url": "https://it.wikipedia.org/wiki?curid=328866", "title": "Tour de France 1904", "text": "Il Tour de France 1904, seconda edizione della Grande Boucle, si svolse in sei tappe tra il 2 luglio e il 24 luglio 1904, affrontando lo stesso percorso dell'edizione precedente per un totale di 2 428\u00a0km.\nFu vinto per la prima e unica volta dal francese Henri Cornet con il tempo di 96h05'55\", davanti al connazionale Jean-Baptiste Dortignacq (al primo podio al Tour in qualit\u00e0 di secondo classificato) e al belga Alo\u00efs Catteau (per la prima e unica volta sul podio come terzo classificato).\nCornet, esordiente in quanto non aveva partecipato alla prima edizione, divent\u00f2 il secondo francese a vincere la Grande Boucle, ma questo rimarr\u00e0 il suo unico podio al Tour.\nSi tratt\u00f2 della seconda vittoria di un corridore francese su due Tour organizzati, ma per la prima volta un corridore non francese (il belga Catteau) sal\u00ec sul podio.\nResoconto degli eventi.\nNel corso della competizione i tifosi crearono dei disordini nel corso delle tappe, mentre molti ciclisti si fecero dare di nascosto dei passaggi da macchine o presero treni, venendo squalificati dalla giuria una volta scoperti. Solo ventisette corridori terminarono la corsa. Per questi motivi l'organizzatore Henri Desgrange ebbe la tentazione di non organizzare pi\u00f9 alcuna edizione della \"Grande Boucle\".\nInizialmente ad aggiudicarsi la vittoria fu, come l'anno precedente, Maurice Garin davanti a Lucien Pothier, C\u00e9sar Garin e Hippolyte Aucouturier. Garin rimase in testa alla classifica generale per tutte e sei le tappe, mentre Aucouturier se ne aggiudic\u00f2 quattro. Anch'essi per\u00f2 si erano fatti dare dei passaggi e come loro altri ciclisti tra quelli che avevano concluso la corsa. Desgrange avvi\u00f2 un'inchiesta per stabilire quali corridori avessero usufruito di aiuti esterni. Al termine dell'inchiesta dodici ciclisti furono squalificati: dieci per un anno, Garin per due e Pothier fu radiato.\nLa classifica finale definitiva, che vedeva classificati solo quindici atleti, si ebbe soltanto il 2 dicembre. Henri Cornet, quinto classificato nella generale prima delle squalifiche, fu riconosciuto vincitore della corsa. Cornet aveva meno di venti anni e risulta, tuttora, il pi\u00f9 giovane vincitore nella storia del Tour. Il belga Alo\u00efs Catteau fu il primo corridore di nazionalit\u00e0 non francese a salire sul podio di Parigi.\nAl Tour de France 1904 parteciparono 88 ciclisti ma, tra ritiri e squalifiche, solo 15 terminarono la prova. Il corridore che vinse il maggior numero di tappe, sul totale di sei previste, fu Jean-Baptiste Dortignacq, che tagli\u00f2 per primo il traguardo delle ultime due frazioni della corsa a tappe. Considerando le squalifiche di vari corridori, il vincitore Cornet fu leader della corsa alla fine di tre tappe sulle sei totali."}
{"id": "328870", "revid": "121396139", "url": "https://it.wikipedia.org/wiki?curid=328870", "title": "BMW R1150 GS", "text": "La BMW R1150 GS, prodotta dalla casa motociclistica BMW, \u00e8 una grossa bicilindrica dotata di motore boxer che ha rappresentato il modello di punta del settore enduro della casa bavarese dal 1999 al 2004.\nContesto.\nQuesto modello che andava a sostituire il precedente \"R 1100 GS\" venne presentato nel giugno del 1999 e rappresentava la nuova versione dello storico enduro BMW. La serie \"GS\" (\"GS\" sta per Gel\u00e4nde/Strasse - fuoristrada/strada) che ha rappresentato la presenza della casa bavarese nel settore delle moto ambivalenti, utilizzabili sia su strada che fuoristrada, era stata iniziata nel 1980 dalla \"R 80 G/S\", due ruote che inaugur\u00f2 una nuova tendenza nel settore con il suo classico motore a cilindri contrapposti: fino a quel momento le enduro erano pressoch\u00e9 tutte monocilindriche con cubatura massima di 500 cm\u00b3.\nDa quella prima versione, uscita di produzione nel 1987 dopo essere stata costruita in oltre 20.000 esemplari, si \u00e8 sviluppata tutta una serie di modelli con la denominazione \"GS\" preceduta da un numero rappresentante la cubatura del motore, le \"R 80 GS\" e \"R 100 GS\" vendute sino al 1995.\nIn quell'anno anche la barriera psicologica dei 1.000\u00a0cm\u00b3 venne infranta con la messa in produzione della \"R 1100 GS\", ovviamente da 1.100\u00a0cm\u00b3, la cui cilindrata \u00e8 stata ulteriormente aumentata nella R 1150 GS giungendo ai 1.130\u00a0cm\u00b3.\nLa versione ancora successiva, la \"R1200 GS\" ha poi continuato nella stessa tendenza.\nEvoluzioni.\nI cambiamenti pi\u00f9 importanti introdotti rispetto al modello precedente si riscontrano soprattutto nel frontale. Il parafango anteriore \u00e8 modificato e, nella parte superiore, funge da condotto per il raffreddamento del radiatore dell'olio oltre che come paraspruzzi addizionale. Sopra di esso risalta un doppio proiettore asimmetrico che ha sostituito quello rettangolare presente sulla R 1100 GS, inserito in un cupolino che, come da tradizione BMW \u00e8 regolabile su varie altezze in base alla statura del guidatore.\nLa possibilit\u00e0 di regolazioni personalizzate \u00e8 applicata anche alle leve di comando del manubrio e alla sella, anch'essa regolabile in altezza. L'autonomia della moto \u00e8 apprezzabile grazie al serbatoio che vanta una capacit\u00e0 di ben 22 litri.\nIl motore \u00e8 stato ulteriormente potenziato rispetto a quello adottato sulla R 1100 GS. Il bicilindrico eroga infatti una potenza di 85 CV a 6.750 giri/min e una coppia di 98 Nm.\nInoltre il cambio reso pi\u00f9 fluido \u00e8 stato dotato di sesta marcia.\nVengono dichiarati una velocit\u00e0 massima di 195 km/h e consumi variabili, in dipendenza dell'impiego tra i 4,5 e i 5,7 lt/100 km.\nNel 2002 alla versione normale \u00e8 stata affiancata quella denominata \"R1150 GS Adventure\" che si differenziava per gli equipaggiamenti pi\u00f9 improntati ai rally desertici come la Rally Dakar; il serbatoio aveva una capacit\u00e0 aumentata a 30 litri, le sospensioni avevano una escursione maggiore, era presente un paramani pi\u00f9 esteso, era stato aggiunto un set di motovaligie opzionali in alluminio (ma conservava la compatibilit\u00e0 con le valigie in plastica del modello R1150 GS standard, oltre a modifiche meccaniche per quanto riguarda il cambio e le regolazioni dell'iniezione. Nel 2003 il motore 1150 della BMW assume la doppia accensione e anche la R1150GS sia Standard che Adventure vengono prodotte con questa modifica che comporta anche una variazione estetica dei coprivalvole. "}
{"id": "328871", "revid": "767487", "url": "https://it.wikipedia.org/wiki?curid=328871", "title": "Benedetto Biscop", "text": "Biografia.\nDopo essere stato ufficiale di re Oswiu, all'et\u00e0 di 25 anni decise di prendere i voti seguendo la Regola di San Benedetto. Nel 674 fond\u00f2 il monastero di San Pietro a Wearmouth (oggi parte di Sunderland), in un territorio concesso da Ecgfrith di Northumbria (figlio di Oswiu) e vi costru\u00ec una biblioteca. Nel 682, invece, fond\u00f2 il monastero di San Paolo a Jarrow.\nFu il maestro di Beda il Venerabile, che gli fu affidato dai genitori quando aveva sette anni affinch\u00e9 ne curasse la formazione.\nNel corso della sua vita comp\u00ec sei pellegrinaggi a Roma, durante i quali si preoccup\u00f2 anche di studiare la vita e le istituzioni monastiche degli altri paesi, al fine di costruire un modello monastico per l'Inghilterra. E proprio a questo fine raccolse libri, documenti iconografici, reliquie di santi, paramenti sacri e altri oggetti, che potessero favorire un culto in perfetta sintonia con la Chiesa romana. Tornando dal suo sesto pellegrinaggio, trov\u00f2 le istituzioni da lui create semidistrutte da un'epidemia.\nMor\u00ec nel 690 all'et\u00e0 di 62 anni e fu sepolto nella chiesa dell'abbazia di Thorney."}
{"id": "328873", "revid": "486946", "url": "https://it.wikipedia.org/wiki?curid=328873", "title": "Tocai Friulano", "text": ""}
{"id": "328874", "revid": "1226", "url": "https://it.wikipedia.org/wiki?curid=328874", "title": "Tocai", "text": ""}
{"id": "328885", "revid": "767487", "url": "https://it.wikipedia.org/wiki?curid=328885", "title": "Cormega", "text": "Cormega \u00e8 considerato essere tra i migliori MC di New York . Nei suoi testi, Cormega tende a trattare temi impegnati, volti a mettere in luce la difficile vita dei ghetti urbani . Cormega \u00e8 anche noto per i suoi controversi rapporti con il rapper Nas, che li hanno visti dapprima amici e collaboratori, poi avversari in una lunga \"faida\", per finire con una improvvisa riconciliazione.\nBiografia.\nCormega \u00e8 cresciuto nel quartiere di edilizia popolare di Queensbridge, a New York (Long Island), conoscendo fin da ragazzo Nas, Havoc e Prodigy (i Mobb Deep), Nature e Capone-N-Noreaga. All'et\u00e0 di 4 anni assist\u00e9 all'omicidio della madre, in seguito al quale and\u00f2 a vivere con il padre.\nVerso la fine degli anni ottanta, Cormega inizi\u00f2 a farsi notare come rapper, collaborando anche con Blaq Poet.\nNel 1991 fu condannato per rapina a mano armata a una pena di 5 anni. Mentre scontava la pena, Nas gli dedic\u00f2 una citazione nel pezzo \"One love\", contenuto nell'album di debutto \"Illmatic\" del 1994, aumentando cos\u00ec la fama di Cormega.\nNel 1995 usc\u00ec di prigione, dopo quasi 4 anni, e Nas gli propose di far parte del \"supergruppo\" The Firm, insieme a Foxy Brown ed a AZ. Il gruppo fece il suo debutto con il brano \"Affirmative Action\", contenuto nel secondo album da solista di Nas, It Was Written del 1996.\nCormega avrebbe dovuto partecipare anche all'album del gruppo The Firm, tuttavia, a causa di alcuni attriti con il manager del gruppo Steve Stout , egli lasci\u00f2 i The Firm e venne sostituito da Nature. Questo port\u00f2 Cormega alla rottura con Nas.\nNel frattempo, Cormega aveva firmato un contratto con la Def Jam, ma, a causa di divergenze di natura artistica con il manager della casa discografica, il suo primo album \"The Testament\" non fu mai pubblicato dalla Def Jam e usc\u00ec soltanto 9 anni dopo.\nCormega decise quindi di fondare una propria etichetta indipendente, la Legal Hustle, stipulando un contratto di distribuzione con la Landspeed Records. Finalmente, nel 2001 usc\u00ec il primo album di Cormega, \"The Realness\", accolto molto favorevolmente dai critici . Molti dei pezzi dell'album trattano il tradimento, con dei velati riferimenti a Nas .\nSempre nel 2001 usc\u00ec \"Stillmatic\" di Nas, con cui il rapper tornava a tematiche pi\u00f9 dure, ed in particolare nel brano \"Destroy &amp; Rebuild\" vengono attaccati pesantemente alcuni rapper, tra cui Cormega. Cormega rispose alle provocazioni di Nas con alcuni mix .\nNel 2002 fu pubblicato \"The True Meaning\", secondo album di Cormega, che ottenne un gran successo . Per le produzioni, Cormega si affid\u00f2 a noti produttori come Large Professor e The Alchemist. Tra i brani emerge \"Love In Love Out\", dedicata agli amici che diventano nemici e esplicitamente rivolta a Nas.\nNella primavera del 2004 esce \"Legal Hustle\", album che contiene molte collaborazioni sia con artisti dell'etichetta omonima di propriet\u00e0 di Cormega stesso, sia con nomi famosi della scena hip hop americana, come gli M.O.P., Kurupt, Ghostface Killah, Large Professor ed altri ancora.\nNel 2005, attraverso la propria etichetta, Cormega finalmente riusc\u00ec a pubblicare \"The Testament\", che avrebbe dovuto essere il suo album di esordio.\nNel settembre del 2005, Cormega pubblic\u00f2 sul suo sito un documento che annuncia la fine definitiva della \"faida\" tra lui e Nas, avanzando anche l'ipotesi di possibili future collaborazioni . Nel dicembre del 2006, al Nokia Theatre di Times Square a New York, Cormega appare al concerto di Nas esibendosi con lui in una performance.\nNell'agosto del 2006 usc\u00ec un album in collaborazione con il rapper Lakey The Kid dal titolo \"My Brother's Keeper\".\nNel 2007 \u00e8 uscito un DVD, accompagnato dalla relativa colonna sonora, intitolato \"Who Am I?\", che racconta la vita e la carriera di Cormega.\nCormega ritorna sulla scena nel 2009, con l'album \"Born and Raised\", che tra gli altri vede la partecipazione di DJ Premier, Pete Rock e Havoc, e che ha riscosso i pareri positivi della critica ."}
{"id": "328890", "revid": "30610", "url": "https://it.wikipedia.org/wiki?curid=328890", "title": "Ceolfrid", "text": "Biografia.\nSecondo san Beda il Venerabile, che fu suo allievo a Wearmouth-Jarrow, Ceolfrid avrebbe accompagnato San Benedetto Biscop almeno in uno dei suoi viaggi a Roma. Condividendo con Benedetto la passione per i libri, continu\u00f2 ad accrescere la biblioteca di Wearmouth, la pi\u00f9 ampia dell'Inghilterra anglosassone con i suoi 300 volumi. Divenne guida della comunit\u00e0 monastica nel 686.\nIl suo pi\u00f9 grande progetto fu quello di compilare 3 edizioni della Bibbia, di cui rimane solo un esemplare, conosciuta come \"Codex Amiatinus\". Sebbene anziano, decise di portare di persona una copia del testo al Papa, a Roma. Dopo un lungo viaggio via mare, approd\u00f2 in Germania. La guerra, per\u00f2, lo costrinse a restare nel monastero francese di Langres (nella Borgogna), dove mor\u00ec."}
{"id": "328894", "revid": "111915395", "url": "https://it.wikipedia.org/wiki?curid=328894", "title": "Sinfonia n. 39 (Mozart)", "text": "La Sinfonia n. 39 in Mi bemolle maggiore K 543 \u00e8 una composizione di Wolfgang Amadeus Mozart, ultimata a Vienna il 26 giugno 1788. Essa \u00e8 la prima di tre sinfonie (le altre sono la \"n. 40\" e la \"n. 41 \"Jupiter\"\") composte in rapida successione durante l'estate del 1788.\nStoria.\nL'estate del 1788 fu una stagione particolarmente prolifica per Mozart. La \"Sinfonia n. 39\" fu completata il 26 giugno, seguita dalla celebre \"n. 40\", ultimata il 25 luglio, e dalla \"n. 41\", terminata invece il 10 agosto.. Nello stesso periodo Mozart era impegnato a comporre i \"Trii per pianoforte\" in Mi maggiore e Do maggiore (K. 542 e K. 548), la Sonata per pianoforte n. 16, K. 545, e la Sonata per violino K. 547. Il musicologo e studioso mozartiano Alfred Einstein ritiene che, nel comporre la sinfonia, Mozart abbia preso come modello la \"Sinfonia n. 26\" di Michael Haydn, scritta nella stessa tonalit\u00e0.\nStruttura.\nLa strumentazione prevede parti per flauto, due clarinetti, due fagotti, due corni, due trombe, timpani e archi. La presenza dei clarinetti non era comune nelle orchestre del tempo: in questa sinfonia sono utilizzati in luogo degli oboi ottenendo come risultato un timbro pi\u00f9 morbido.\nMovimenti.\nSono presenti quattro movimenti, coerentemente con i canoni della sinfonia del Classicismo:\nAdagio - Allegro.\nIl primo movimento si apre con una maestosa introduzione con fanfare eseguite dagli ottoni. L'introduzione \u00e8 seguita da un \"Allegro\" in forma-sonata, anche se molte delle sue caratteristiche \u2013 per esempio la forte esplosione che segue l'inizio molto tranquillo \u2013 rimanda allo stile galante caratteristico delle sinfonie giovanili di Mozart. Nell'\"Allegro\" sono presenti due temi, il primo cantabile ed il secondo molto pi\u00f9 incisivo (l'esatto contrario di quanto prescritto in quel periodo a dimostrazione che in Mozart prima di ogni altra cosa contava l'invenzione).\nAndante con moto.\nNell'\"Andante con moto\" si trovano i momenti pi\u00f9 espressivi. La struttura del secondo movimento \u00e8 in forma-sonata abbreviata, ovvero priva dello \"sviluppo\": il movimento inizia dolcemente con i soli archi, per poi espandere il suono al resto dell'orchestra. Il materiale melodico principale \u00e8 tranquillo, mentre agitate sono alcune transizioni all'interno del movimento.\nMinuetto e Trio.\nSegue un \"minuetto\" molto aggraziato e di carattere rude che viene per\u00f2 arricchito dal trio, dove flauto e clarinetto conducono un gioco semplice e di assoluta eleganza. Il trio, invece, \u00e8 una danza popolare austriaca chiamata \"l\u00e4ndler\" ed \u00e8 caratterizzata da una sezione solista per clarinetto.\nFinale: Allegro.\nIl \"finale\" che chiude l'opera \u00e8 un \"allegro\" basato su due temi prima contrapposti poi sempre pi\u00f9 somiglianti tra loro sino a che non si fondono in un finale che termina in modo spiritoso e determinato. Anch'esso \u00e8 in forma-sonata e, in somiglianza al finale del \"Quartetto per archi n. 5\", presenta scale in maggiore ascendenti e discendenti. Lo sviluppo ha un tono drammatico; non esiste alcuna coda, ma sia l'esposizione che lo sviluppo, fino alla fine della ripresa, sono spesso ripetute.\nPrima esecuzione.\nSembra che sia impossibile determinare la data esatta della \"premi\u00e8re\" della \"Sinfonia n. 39\" sulla base delle sole fonti attualmente disponibili; non \u00e8 nemmeno possibile stabilire se la sinfonia sia mai stata eseguita prima della morte del compositore. Secondo Deutsch, nel periodo di composizione di quest'opera, Mozart si stava preparando ad eseguire i cosiddetti \"Concerti nel Casino\", in occasione dell'inaugurazione di un nuovo casino nella Spiegelgasse a Vienna, il cui proprietario era Philipp Otto. Mozart aveva anche mandato alcuni inviti per questa serie di concerti al suo amico Michael von Puchberg. \u00c8 per\u00f2 impossibile stabilire se i concerti si siano effettivamente tenuti, o se siano stati cancellati per mancanza di interesse.\nIn aggiunta, nell'ultimo periodo della sua vita, Mozart partecip\u00f2 a numerosi altri concerti il cui programma prevedeva una sinfonia non identificata: potrebbe essere stato in una di queste occasioni che la Sinfonia sia stata eseguita in pubblico per la prima volta."}
{"id": "328898", "revid": "474175", "url": "https://it.wikipedia.org/wiki?curid=328898", "title": "Sunderland", "text": "Sunderland \u00e8 il centro storico dell\u2019omonima citt\u00e0, che include anche i sobborghi di Washington, Hetton-le-Hole e Houghton-le-Spring, nell'Inghilterra nord-orientale, all\u2019interno della contea metropolitana di Tyne and Wear. La popolazione nel 2001 era di 177.739 abitanti. Dista da Londra.\nGeografia fisica.\nGran parte della citt\u00e0 si estende lungo una bassa catena collinare che scorre parallela alla costa. Si trova, in media, ad un'altezza di 80 metri sul livello del mare. Sunderland \u00e8 divisa dal fiume Wear, che qui sfocia nel Mare del Nord e che passa attraverso il centro della citt\u00e0 in una valle dai versanti particolarmente ripidi, di cui una parte \u00e8 conosciuta come Hylton Gorge. I soli due ponti stradali che connettono la parte nord a quella sud sono il Queen Alexandra Bridge presso Pallion e il Wearmouth Bridge appena a nord del centro cittadino. Lungo l'A19 c'\u00e8 un terzo ponte che permette di passare per l'ovest della citt\u00e0.\nMolti sobborghi di Sunderland si trovano verso la zona ovest del centro della citt\u00e0 con il 70% della sua popolazione che vive a sud del fiume e il 30% a nord. La citt\u00e0 si estende in direzione del lungomare di Hendon e Ryhope a sud e di Seaburn a nord.\nL'area fa parte della diocesi anglicana di Durham. Si trova nella diocesi cattolica di Hexham da quando la gerarchia cattolica \u00e8 stata riformata nel 1850.\nSport.\nLa squadra di calcio locale \u00e8 il Sunderland Association Football Club, che milita in Football League One (terza divisione inglese).\nAmministrazione.\nGemellaggi.\nSunderland \u00e8 gemellata con "}
{"id": "328899", "revid": "287204", "url": "https://it.wikipedia.org/wiki?curid=328899", "title": "Orest Zborowski", "text": "Cresciuto nel Connecticut, ottenne due lauree in ingegneria elettrica e computer science alla Duke University nella Carolina del Nord. Terminati gli studi inizi\u00f2 a lavorare presso la Kodak e in seguito per la Microsoft.\nAll'inizio degli anni novanta inizi\u00f2 a lavorare con Minix ma non lo ritenne un sistema veramente usabile e in grado di eseguire X. Pass\u00f2 quindi all'utilizzo di Linux cercando di implementare nel kernel tutte le chiamate di sistema dell'Unix System V necessarie a X per poter girare. Il lavoro fu veramente esteso ma piuttosto grezzo e Linus si vide costretto ad accettarlo pi\u00f9 per necessit\u00e0, che per la bont\u00e0 del lavoro stesso.\nLinus Torvalds ha affermato che il lavoro di Zborowski fu comunque un grande passo avanti per Linux, e che infuse in lui tanto ottimismo da convincerlo a passare dalla versione 0.12 direttamente alla versione 0.95. Per questo fu in seguito costretto a utilizzare numeri di versione piuttosto fantasiosi prima di arrivare alla versione 1.0."}
{"id": "328901", "revid": "1874129", "url": "https://it.wikipedia.org/wiki?curid=328901", "title": "Jarrow", "text": "Jarrow \u00e8 una citt\u00e0 di abitanti della contea del Tyne and Wear, in Inghilterra.\nFa parte del distretto di South Tyneside, nella contea metropolitana di Tyne and Wear.\nNel I secolo fu sede di una fortezza romana e fu occupata dagli Anglo-Sassoni nel V secolo.\nIl nome della citt\u00e0 deriva dal nome anglosassone \"Gyrwe\" che significa palude."}
{"id": "328910", "revid": "729019", "url": "https://it.wikipedia.org/wiki?curid=328910", "title": "Silao Leaega", "text": "Biografia.\nSilao nasce nelle Samoa Occidentali, esordendo con la Nazionale delle Samoa nel 1997 e disputando la Coppa del Mondo nel 1999; nella 4\u00aa edizione iridata mise a segno complessivamente 62 punti: 2 mete, 10 calci piazzati e 11 trasformazioni. Con la Nazionale samoana ha totalizzato complessivamente 19 \"caps\" e 160 punti, frutto di 3 mete, 31 calci piazzati e 26 trasformazioni.\nDal 1997 al 1999 gioca in Nuova Zelanda nei club provinciali di e .\nDopo la Coppa del Mondo \u00e8 arrivato in Italia ingaggiato dal con cui ha conquistato la promozione in prima divisione; \u00e8 poi passato al e successivamente si \u00e8 trasferito al in Super 10. Dal 2004 al 2006 ha vestito la maglia rosso-blu del , mentre successivamente, sino al 2009, ha giocato con il .\nSuccessivamente alla parentesi padovana, passa una stagione nelle file del , per poi ritornare a nella stagione 2010-11, durante la quale la squadra conquista il diritto a giocare i \"play-off\" per la promozione in Eccellenza contro .\nHa svolto il doppio ruolo di giocatore-allenatore nei per 5 stagioni, squadra di rugby della citt\u00e0 di Correggio militante nel campionato regionale di Serie C, per poi ritornare al in veste di allenatore."}
{"id": "328912", "revid": "767487", "url": "https://it.wikipedia.org/wiki?curid=328912", "title": "Black Moon (gruppo musicale)", "text": "I Black Moon sono un gruppo hip hop statunitense di Brooklyn, formato dai rappers Buckshot e 5ft Accelerator e dal DJ e beatmaker Evil Dee.\nIl nome Black Moon \u00e8 un acrostico che sta per Brothers who Lyrically Act and Combine Kickin Music Out On Nations ovvero: Fratelli che agiscono e combinano liricamente calciando la musica sulle nazioni.\nStoria.\nIl gruppo debutta nel 1992 con il singolo \"Who Got Da Props\", che riscuote consensi molto positivi e pone le basi per la pubblicazione dell'album d'esordio, dell'anno seguente. L'LP \u00e8 prodotto dai Da Beatminerz, con i quali Evil Dee collaborer\u00e0 successivamente. \"Enta Da Stage\" rivoluziona l'hip hop sotterraneo e pone i Black Moon come nuove rivelazioni musicali. I brani di successo sono \"How Many MC's\" e \"I Got Cha Opin\". Al disco partecipano anche gli Smif-N-Wessun, altro quotatissimo gruppo dell'hardcore hip hop di New York.\nIn seguito a dei problemi con la produzione ed a tensioni interne, i Black Moon si sciolgono. Nel 1996 viene commercializzata una compilation di remix e di tracce inedite. Nel 1999 il gruppo torna a riunirsi realizzando \"War Zone\" che non riesce a raggiungere il successo toccato con \"Enta Da Stage\". Dopo 4 anni di silenzio e di riflessione stilistica, i Black Moon pubblicano \"Total Eclipse\" che riscuote un grande successo nel mondo underground. \u00c8 l'album della maturit\u00e0, presentando tracce complete sotto il profilo della produzione musicale e del flow massiccio e cadenzato degli MC's. Le collaborazioni sono di tutto rispetto, annoverando personalit\u00e0 dell'underground come Sean Price, Starang Wondah, Smokey L, e i Cocoa Brovaz.\nIl ritorno dei Black Moon ha come loro obiettivo quello di cambiare il volto dell'hip hop e stornarlo dalla musica suonata all'interno dei club, che a loro parere non ha un'anima: visione estrema del genere di riferimento che nasce e si sviluppa dal contesto in cui il gruppo vive. Buckshot, che ha portato avanti anche progetti solisti, \u00e8 il titolare della Duck Down Records, etichetta discografica che oltre ai Black Moon produce anche alcuni dei rappers che hanno collaborato ai dischi della band."}
{"id": "328915", "revid": "712828", "url": "https://it.wikipedia.org/wiki?curid=328915", "title": "Algabranchia", "text": ""}
{"id": "328918", "revid": "1005847", "url": "https://it.wikipedia.org/wiki?curid=328918", "title": "Giorgio Kyrtsos", "text": "\u00c8 stato direttore del quotidiano Eleftheros Typos.\nHa fondato insieme a Nikos Mpenopoulos il City Press, un giornale gratuito che ha fatto la sua prima apparizione nelle stazioni della metropolitana di Atene il 4 giugno 2003.\nHa pubblicato il libro \"La guerra segreta dei centri di potere\"."}
{"id": "328939", "revid": "16066", "url": "https://it.wikipedia.org/wiki?curid=328939", "title": "San Gavino Martire", "text": ""}
{"id": "328944", "revid": "599013", "url": "https://it.wikipedia.org/wiki?curid=328944", "title": "Juan Manuel Queirolo", "text": "Biografia.\nCresciuto nell' di Rosario, sua citt\u00e0 natale, fu nella sua prima squadra dal 1993 al 1999, anno in cui espatri\u00f2 in Europa per trasferirsi in Italia a .\nIn quanto oriundo, pot\u00e9 optare per rappresentare l' per cui esord\u00ec ad Apia contro nel corso del \"tour\" del 2000 nel Pacifico.\nLa sua carriera internazionale dur\u00f2 tre anni e otto incontri, l'ultimo dei quali nel 2003 ad Asti contro la nel corso del \"tour\" dei caucasici in Francia e Italia.\nFu professionista in varie squadre francesi e italiane, nell'ordine: , , (Brescia), e . Cessata l'attivit\u00e0 professionistica si stabil\u00ec nel 2008 in Sardegna nel doppio ruolo di giocatore-allenatore e, successivamente solo allenatore, dell', portandolo alla promozione in serie A2 al termine della stagione 2009-10.\nNel 2015 decise di tornare in Argentina all', il suo club d'origine, con l'incarico di direttore tecnico e allenatore della prima squadra, lo stesso che teneva al Capoterra."}
{"id": "328945", "revid": "339392", "url": "https://it.wikipedia.org/wiki?curid=328945", "title": "Georges-Louis Leclerc di Buffon", "text": ""}
{"id": "328946", "revid": "205250", "url": "https://it.wikipedia.org/wiki?curid=328946", "title": "Amedeo Obici", "text": "Biografia.\nAmedeo Voltejo Obici nasce a Oderzo, in Contrada del Cristo 7, nel 1878, figlio di Pietro e Luigia Carolina Sartor, appartenenti a un ramo decaduto degli Obizzi, antica e nobile famiglia opitergina. Nato poverissimo, riuscir\u00e0 a diventare uno degli imprenditori di maggior successo negli Stati Uniti.\nNel 1885 muore il padre, e la gi\u00e0 difficile situazione economica della famiglia peggiora: Amedeo deve quindi mollare la scuola e diventare apprendista idraulico, arrotondando i pochi dollari che gli arrivano dall'America dallo zio Vittorio Sartor. Nel 1889 arriva anche il biglietto per la traversata oceanica, e quindi da solo Amedeo prende il treno per Le Havre, poi la nave per New York e infine il treno per Scranton, in Pennsylvania, dove dimora lo zio. Ci arriver\u00e0 in piena notte, non trovando nessuno: lo zio aveva sbagliato ora. Amedeo, che non sa una parola di inglese, piange sconsolato e un poliziotto gli si avvicina per consolarlo, offrendogli delle noccioline americane. \u00abOh, \"bagigi\"!\u00bb esclama il ragazzo. \u00c8 un segno del destino: saranno proprio le arachidi la sua fortuna.\nNei sei anni successivi Amedeo studier\u00e0 inglese e italiano e far\u00e0 di tutto, dal cameriere al sigaraio al fruttivendolo, lavorando anche sedici ore al giorno. Grazie ai risparmi raccolti con quest'ultima attivit\u00e0 riuscir\u00e0 ad acquistare i biglietti per la nave alla madre e ai tre fratelli.\n\u00c8 il 1895: il periodo in cui Amedeo si mette in proprio, cominciando a vendere le stesse noccioline che aveva ricevuto da quel poliziotto al suo arrivo. L'idea geniale \u00e8 quella di venderle sbucciate, tostate e leggermente salate in sacchetti a 5 centesimi.\nSi mette in societ\u00e0 con un altro emigrante trevigiano, Mario Peruzzi, e capisce subito che per avere successo deve puntare alla qualit\u00e0 ma soprattutto al marketing, inventandosi tecniche promozionali che verranno adottate in Italia solo in tempo di boom economico: la prima \u00e8 regalare un sacchetto a coloro che riescono a comporre la parola \"Obici\" con le lettere incluse in ogni pacco. Il successo del suo prodotto sar\u00e0 strepitoso. Fonda una societ\u00e0 per azioni che nel 1906 diventer\u00e0 la \"Planters Nut and Chocolate Company\" e si trasferisce a Suffolk, in Virginia, dove la coltivazione di arachidi \u00e8 florida.\nQui, essendo straniero e proveniente dal nord, deve guadagnarsi la simpatia dei suoi nuovi concittadini, e ci riesce anche con un concorso riservato agli studenti per il logo della ditta. Nasce cos\u00ec \"Mr. Peanut\", un'arachide con occhi, arti, bombetta e bastone che verr\u00e0 riprodotto in tutte le salse su cartelloni pubblicitari e gadget da vincere con la raccolta punti: coltellini, ciotole, bicchieri, album a fumetti che oggi sono pezzi da collezione reperibili nei mercatini di antiquariato degli Stati Uniti, ma anche a volte della Marca Trevigiana e del Veneto. Il personaggio \"Mr Peanut\", logo e mascotte della Planters, fu creato nel 1916 da un tredicenne italiano, figlio di immigrati in Virginia, tale Antonio Gentile, che per l'occasione vinse con il proprio disegno la somma di cinque dollari. Ancora oggi, pochi ricordano di menzionare il nome del giovane artista italiano.\nNascono nuovi prodotti come le noccioline al cioccolato, le barrette o l'olio di noccioline, quest'ultimo in versioni speciali destinate ad americani, emigranti italiani ed ebrei con rispetto delle loro regole alimentari.\nNegli anni trenta la Planters arriva a seimila dipendenti. Obici \u00e8 uno dei pi\u00f9 grandi imprenditori americani, e nonostante un grandissimo guardaroba si veste come un semplice operaio. \u00c8 un omino grassottello che non ama la celebrit\u00e0, che aiuta la Chiesa e i bisognosi e che paga di nascosto le spese mediche ai suoi operai. Fa istituire la cattedra di italiano al college di Williamsburg e regala a Suffolk un ospedale che dedica alla memoria della moglie, deceduta nel 1938. L'anno prima a Oderzo a sue spese avevano costruito un nuovo padiglione dell'ospedale in memoria di sua madre. Non rompe mai il legame con l'Italia dove torner\u00e0 pi\u00f9 volte.\nNel 1947 \"The Peanuts King\", questo il suo soprannome, se ne va, lasciando un'azienda con settanta negozi presenti anche in Canada; Una fondazione gestir\u00e0 a fini caritatevoli parte del suo patrimonio.\nA partire dal 2000, dopo essere stato quasi dimenticato dai suoi conterranei, la sua fama cresce anche nella sua terra d'origine, con il gemellaggio tra Oderzo e Suffolk. Nel 2004 gli \u00e8 stato intitolato l'Istituto Statale di Istruzione Superiore \"A. V. Obici\" in Oderzo. L'inaugurazione si \u00e8 tenuta il 24 maggio 2004 con la posa del monumento raffigurante Mr. Peanut posto nel giardino della scuola."}
{"id": "328948", "revid": "109799392", "url": "https://it.wikipedia.org/wiki?curid=328948", "title": "Tour de France 1924", "text": "Il Tour de France 1924, diciottesima edizione della Grande Boucle, si svolse in quindici tappe tra il 22 giugno e il 20 luglio 1924, per un percorso totale di 5 425\u00a0km. \nFu vinto per la prima volta dal passista-scalatore italiano Ottavio Bottecchia (al secondo podio nel Tour dopo la piazza d'onore conseguita nella precedente edizione). \nSi tratt\u00f2 della prima vittoria per un corridore italiano nella corsa a tappe francese. Ottavio Bottecchia si sarebbe imposto anche nell'edizione successiva (1925).\nIl corridore veneto termin\u00f2 le proprie fatiche sulle strade transalpine di questa edizione 1924 con il tempo di 226h18'21\". \nIl passista-cronoman e finisseur lussemburghese Nicolas Frantz (al primo podio nelpa Grande Boucle) si classific\u00f2 in seconda posizione nella graduatoria generale.\nLo scalatore belga Lucien Buysse (anch'egli al primo podio al Tour) si piazz\u00f2 al terzo posto della classifica generale.\nResoconto degli eventi.\nUna novit\u00e0 nel regolamento di questa edizione fu l'abbuono di tre minuti assegnato al vincitore di tappa e, proprio per protestare contro il regolamento, il vincitore della precedente edizione, Henri P\u00e9lissier, si ritir\u00f2 al termine della terza tappa.\nIl vincitore Ottavio Bottecchia fu il primo ciclista a indossare la maglia gialla (simbolo del leader della classifica generale) dal primo all'ultimo giorno. In realt\u00e0 anche Maurice Garin era stato il leader in tutte le sei tappe della prima storica edizione del Tour (1903), tuttavia a quei tempi non esisteva ancora la maglia gialla (la prima maglia gialla sarebbe stata indossata formalmente da Eug\u00e8ne Christophe, il 19 luglio 1919), ma un bracciale verde.\nLucien Buysse apparteneva a una famiglia di ciclisti. Con il suo terzo posto nella classifica finale, la sua famiglia fu la prima in assoluto ad avere due elementi sul podio, seppure in edizioni diverse: infatti, anche suo fratello Marcel Buysse era riuscito a ottenere un terzo posto al Tour de France 1913.\nAl Tour de France 1924 parteciparono 157 corridori divisi in tre classi (prima, seconda e cicloturisti), dei quali 60 giunsero a Parigi. Bottecchia fu anche il corridore che vinse il maggior numero di tappe in questa edizione del Tour, quattro su un totale di quindici."}
{"id": "328949", "revid": "2091899", "url": "https://it.wikipedia.org/wiki?curid=328949", "title": "Sinfonia n. 38 (Mozart)", "text": "La Sinfonia n. 38 in Re maggiore K 504, anche conosciuta come Sinfonia di Praga, fu composta da Wolfgang Amadeus Mozart a Vienna e ultimata il 6 dicembre 1786. \nLa prima esecuzione dell'opera avvenne al Teatro degli Stati di Praga il 19 gennaio 1787, poche settimane dopo la prima assoluta de \"Le nozze di Figaro\".\nStoria del nome.\nL'appellativo \"\u201cdi Praga\u201d\" \u00e8 stato assegnato in quanto, per molto tempo, si \u00e8 ritenuto che Mozart avesse composto la sinfonia per il suo primo soggiorno a Praga nel gennaio 1787. Un'altra ipotesi lascia credere che la composizione avvenisse indipendentemente da tale impegno, poich\u00e9 la sinfonia \u00e8 datata al 6 dicembre 1786, mentre l'invito a recarsi a Praga a dirigere una ripresa delle \"Nozze di Figaro\" arriv\u00f2 in seguito.\nStruttura.\nCaratteristiche.\nSi tratta di una sinfonia spumeggiante, di ritmo incalzante, la cui composizione strumentale \u00e8 colma di sorprendenti modulazioni. Con questa sinfonia Mozart chiude l'epoca dei grandi lavori ispirati al modello haydniano, pone i presupposti alle sue ultime composizioni e determina il modello a cui far\u00e0 riferimento Beethoven all'inizio del suo sviluppo sinfonico.\nUna caratteristica della sinfonia \u00e8 la mancanza del minuetto, la quale viene attribuita da molti al fatto che a Praga, al contrario di Vienna, venisse preferita ancora la vecchia forma in tre movimenti e quindi il fatto non pu\u00f2 essere interpretato come scelta estetica n\u00e9 come un ritorno a vecchi modelli.\nOrganico.\nLa strumentazione prevista \u00e8 costituita da due flauti, due oboi, due fagotti, due corni, due trombe in Re, timpani e archi.\nMovimenti.\nSono previsti tre movimenti:\nAdagio - Allegro.\nIl primo movimento inizia con una lenta introduzione (solo in altre due sinfonie mozartiane \u00e8 presente questa caratteristica: \"n. 36 (Linz)\" e la \"n. 39\". L'introduzione conduce alla parte principale del movimento, in \"Allegro\", in cui sei linee melodiche sono sviluppate e riprese in un esempio contrappuntistico di forma-sonata. Alcune frasi sono simili a ucei melodici utilizzati nell'ouverture de \"Il flauto magico\", con cui il movimento condivide anche la forma \"Adagio-Allegro\".\nL'\"Allegro\" \u00e8 scritto nello stile di una fuga, e anche in questo caso il materiale musicale che costituisce il climax della fuga \u00e8 simile a quello del climax della fuga dell'ouverture de \"Il flauto magico\". Inoltre alcune linee melodiche sembrano essere state riprese da Gioachino Rossini nell'ouverture della sua opera \"Il barbiere di Siviglia\". I motivi della prima sezione in tonalit\u00e0 minore sono simili a quelli dell'ouverture dell'opera di Mozart \"Don Giovanni\".\nAndante.\nIl secondo movimento \"andante\" ha un carattere pi\u00f9 cantabile ma \u00e8 anche questo composto di poche cellule di base in qualche misura affini a quelle gi\u00e0 usate nell'\"allegro\" che chiudeva il primo movimento.\nLa struttura del secondo movimento non \u00e8 molto diversa da quelle dei movimenti lenti delle sinfonie di Mozart composte in quel periodo. Durante il movimento \u00e8 presente un senso di tensione, mantenuto alto grazie all'alternanza di elementi sereni e momenti oscuri (in tonalit\u00e0 minore).\nFinale: Presto.\nNel finale (un movimentato \"Presto\") Mozart riprende, in forma melodica, l'elemento sincopato presente nell'\"Allegro\" iniziale; non si creano tuttavia contrasti irrisolti ed il movimento termina con l'intera orchestra che esprime la propria esultanza.\nIl flauto gioca un ruolo prominente, specialmente contrappuntando la linea melodica principale nello sviluppo. Questo movimento \"mostra Mozart in un umore inusuale, pi\u00f9 vicino all'esuberanza beethoveniana che ai gusti esigenti che di solito caratterizzano le sue opere\".\nAltre opere dello stesso periodo.\nLa \"Sinfonia n. 38\" fu composta nello stesso periodo di altre importanti opere mozartiane, come il \"Trio per pianoforte in Si bemolle maggiore\" K 502 e il \"Concerto per pianoforte e orchestra n. 25\" K 503, il primo composto nel novembre del 1786, il secondo nel dicembre dello stesso anno. Anche l'aria e rond\u00f2 \"Ch'io mi scordi di te?\" K 505 per soprano e orchestra, considerato allo stesso livello delle altre composizioni, vide la luce nello stesso periodo."}
{"id": "328950", "revid": "124737328", "url": "https://it.wikipedia.org/wiki?curid=328950", "title": "Pier Gildo Bianchi", "text": " \u00c8 considerato uno dei pi\u00f9 significativi poeti in dialetto milanese della seconda met\u00e0 del Novecento.\nBiografia.\nCome anatomopatologo, Pier Gildo Bianchi si segnal\u00f2 nei giorni della caduta del fascismo: ad un gruppo di medici di cui anch'egli faceva parte venne affidata l'autopsia del cadavere di Benito Mussolini, autopsia che si svolse il 30 aprile 1945. Nello specifico egli dovette occuparsi del cervello di Mussolini, per stabilire, su richiesta degli Americani, se vi fossero anomalie tali da far pensare a stati di follia.\nCome letterato, invece, Pier Gildo Bianchi, che pubblic\u00f2 anche parecchio materiale scientifico e divulgativo, si segnal\u00f2 per una interessante produzione di testi sia in lingua italiana sia in dialetto milanese. Vincitore di vari premi di poesia dialettale (a Milano, due volte il Sant Ambroeus nel 1973 e nel 1974, e il Premio Gabiazzi 2000 per la cultura milanese; a Como l'Alessandro Manzoni; a Varese la Gioeubia) fu Presidente Onorario dell'Accademia del dialett milan\u00e9s (da lui fondata assieme a Ambrogio Maria Antonini, Giovanni Luzzi, Dino Gabiazzi, e Cesare Mainardi) e del Sciroeu di poetta.\nNel 1989 condusse il programma TV \"Visita Medica\", in onda su Canale 5.\nTenne per anni una rubrica medica su \"Famiglia Cristiana\"."}
{"id": "328953", "revid": "22356", "url": "https://it.wikipedia.org/wiki?curid=328953", "title": "Miracinonyx", "text": "Miracinonyx \u00e8 un genere di felidi estinti nel Pliocene e Pleistocene.\nChiamato in inglese \"American cheetah\", \"ghepardo americano\", il genere Miracinonyx \u00e8 un mistero. Dopo aver vissuto da tre milioni a dieci o ventimila anni fa nell'America settentrionale, questi felini sono noti solo per frammenti di scheletro. Molti paleontologi non li ritengono veri ghepardi, poich\u00e9 non farebbero parte della sottofamiglia degli \"Acinonychinae\", cui appartengono gli odierni ghepardi.\nConvergenza evolutiva.\nDi questo genere sono state identificate due specie: \" Miracinonyx inexpectatus \" e \" Miracinonyx trumani \". Talvolta, una terza specie, \" Miracinonyx studeri\", viene aggiunta alla lista. \"M. trumani\" era il pi\u00f9 simile nella morfologia ai veri ghepardi. Vivendo nelle praterie e nelle pianure dell'America occidentale, erano probabili predatori degli animali ungulati delle Grandi Pianure come le antilocapre. Infatti, si pensa siano la ragione per cui le antilocapre corrono cos\u00ec leste, essendo la loro velocit\u00e0 massima di 60 miglia all'ora molto pi\u00f9 alta del necessario per superare predatori moderni come puma e lupi.\n\"M. trumani\" sembra essere l'esempio perfetto di evoluzione convergente. Mentre le praterie divenivano pi\u00f9 comuni sia in Africa sia in America, le specie di felini separate di entrambi i continenti si evolsero per catturare i nuovi erbivori eccezionalmente veloci. I loro artigli erano diventati solo parzialmente retrattili, per essere usati con una presa migliore ad alte velocit\u00e0, proprio come i veri ghepardi che hanno artigli completamente non retrattili.\n\"M. inexpectatus\" era pi\u00f9 simile al puma, con dimensioni tra quelle dei puma moderni e di \"M. trumani\". Avevano artigli completamente retrattili e, sebbene con la loro costituzione snella probabilmente erano pi\u00f9 veloci di un puma, si pensa anche che fossero pi\u00f9 esperti ad arrampicarsi di \"M. trumani\".\nGhepardi o puma?\nAnche se entrambe le specie sono simili ai veri ghepardi (quelli del genere \"Acinonyx\") nel fatto che le loro facce erano accorciate e le cavit\u00e0 nasali espanse per una migliore capacit\u00e0 di rifornirsi di ossigeno, ed avevano zampe proporzionate per correre velocemente, pare che queste somiglianze siano convergenti piuttosto che ereditate da un antenato comune. Ci sono studi recenti che comparano il DNA di \"Miracinonyx\", veri ghepardi e puma. Si \u00e8 concluso che il \"Miracinonyx\" non era strettamente imparentato con il ghepardo africano ma, invece, era un cugino stretto dei puma. Evidentemente, il puma e il \"M. trumani\" si separarono da un antenato simile al puma circa tre milioni di anni fa. Non \u00e8 chiaro dove si inserisca il \"M. inexpectatus\", ma probabilmente era una versione pi\u00f9 primitiva di \"M. trumani\"."}
{"id": "328954", "revid": "270833", "url": "https://it.wikipedia.org/wiki?curid=328954", "title": "Tour de France 1994", "text": "Il Tour de France 1994, ottantunesima edizione della corsa, si svolse in ventuno tappe precedute da un prologo iniziale, dal 2 al 24 luglio 1994, per un percorso totale di 3 978\u00a0km.\nLa vittoria per la quarta volta consecutiva fu ad appannaggio del passista-cronoman spagnolo Miguel Indurain con il tempo totale di 103h38'38\", davanti al corridore l\u00e8ttone P\u00ebtr Ugrjumov, staccato di 5'39\", e all'italiano Marco Pantani a 7'19\".\nIl corridore spagnolo conquist\u00f2 la sua quarta edizione della Grande Boucle consecutiva, superando tre storici pluri-vincitori del Tour rimasti a tre trionfi nella Grande Boucle: (Philippe Thys, Louison Bobet e Greg LeMond).\nResoconto degli eventi.\nAl Tour de France 1994 parteciparono 189 corridori, dei quali 117 giunsero a Parigi. Le squadre partecipanti erano 8 italiane (delle quali una, la Mercatone Uno-Medeghini, con licenza di San Marino), 4 francesi, 3 spagnole, 2 olandesi, 1 belga, 1 tedesca, 1 statunitense, 1 con licenza di Andorra (la Festina-Lotus, che era prima spagnola e poi diventer\u00e0 francese). I corridori partecipanti erano 45 italiani, 33 francesi, 22 belgi, 19 spagnoli, 15 olandesi, 9 tedeschi, 7 russi, 7 colombiani, 6 svizzeri, 4 danesi, 3 statunitensi, 3 australiani, 2 norvegesi, 2 ucraini, 2 britannici, 2 messicani, 1 lettone, 1 slovacco, 1 uzbeko, 1 lituano, 1 estone, 1 polacco, 1 canadese, 1 neozelandese.\nIl Tour inizi\u00f2 a Lilla e fin\u00ec come di consueto agli Champs-\u00c9lys\u00e9es. Dopo 20 anni, pass\u00f2 nuovamente dall'Inghilterra: i ciclisti attraversano la Manica in treno, con l'Eurotunnel. Prosegu\u00ec quindi in senso antiorario, incontrando prima i Pirenei e poi le Alpi. Prevedeva anche la scalata del Mont Ventoux, nel Massiccio centrale.\nSu un totale di ventidue frazioni (considerando come unit\u00e0 il cronoprologo) furono due i corridori che vinsero il maggior numero di tappe (due ciascuno): il lettone P\u00ebtr Ugrumov e il velocista uzbeko Djamolidine Abdoujaparov. Indurain invece fu maglia gialla al termine delle ultime tredici tappe.\nIl Tour conferm\u00f2 le doti da scalatore mostrate dal ventiquattrenne Marco Pantani con il secondo posto al Giro d'Italia 1994 davanti a Berzin: al Tour non vinse alcuna tappa ma sal\u00ec sul podio. Roberto Conti vinse sull'Alpe d'Huez e arriv\u00f2 sesto in classifica generale. Il giorno precedente l'impresa sulla prestigiosa cima dell'Alpe d'Huez da parte di Roberto Conti, c'era stata un'epica fuga di Eros Poli, un passista italiano che, transitato contro ogni pronostico per primo sull'altrettanto prestigiosa d insidiosa vetta del Mont Ventoux, era riuscito a tagliare per primo il traguardo di Carpentras."}
{"id": "328955", "revid": "767487", "url": "https://it.wikipedia.org/wiki?curid=328955", "title": "Polo terrestre", "text": ""}
{"id": "328958", "revid": "547992", "url": "https://it.wikipedia.org/wiki?curid=328958", "title": "Massimo Carminati", "text": "Avvicinatosi in giovent\u00f9 agli ambienti dell'estrema destra fino a diventare esponente del gruppo eversivo d'ispirazione neofascista Nuclei Armati Rivoluzionari, veterano della guerra civile libanese, successivamente si \u00e8 legato all'organizzazione mafiosa romana nota come Banda della Magliana per poi - alla met\u00e0 degli anni settanta - frequentare gli ambienti dell'eversione politica e del crimine organizzato.\n\u00c8 stato arrestato nel dicembre 2014 nell'ambito dell'inchiesta \"Mafia Capitale\" e condannato in appello nel 2018 a 14 anni e sei mesi di reclusione; la condanna \u00e8 stata poi annullata, con rinvio per la riformulazione della pena, nel giudizio in cassazione. \nDal 16 giugno 2020 \u00e8 di nuovo libero per scadenza dei termini di custodia cautelare.\nBiografia.\nNato a Milano, Carminati si trasferisce a Roma con la famiglia negli anni sessanta. Nella capitale inizia a frequentare la sezione del MSI di Marconi e poi quella del FUAN di via Siena nel quartiere Nomentano. Milita per qualche tempo anche in Avanguardia Nazionale partecipando alle manifestazioni e agli scontri di piazza degli anni di piombo e cominciando ad accumulare un certo prestigio personale negli ambienti dell'estrema destra romana, grazie alla sua fama di duro e di picchiatore di strada, ricevendo varie denunce per reati di rissa, violenza ed aggressione.\nAll\"'Istituto Paritario Mons. Tozzi\", nella zona di Monteverde, \u00e8 compagno di scuola di Alessandro Alibrandi, Franco Anselmi, con cui divider\u00e0 poi un'abitazione a Perugia ove entrambi frequenteranno per qualche tempo la locale universit\u00e0, e Valerio Fioravanti, con cui si incontra spesso al \u00abFungo\u00bb, il bar all'EUR ritrovo di neofascisti e di criminali e malavitosi romani. Attraverso queste frequentazioni Carminati inizia a percorrere la doppia strada della militanza politica eversiva e della malavita \"comune\", a mero scopo di lucro, diventando in breve il vero prototipo del criminale \"mercenario\".Il 6 marzo 1978 nella rapina all'armeria Centofanti muore Anselmi, ucciso dal proprietario. Come vendetta i NAR fanno esplodere una bomba contro l'armeria, atto per cui Carminati sar\u00e0 indiziato, ma mai condannato.\nL'eversione nera con i NAR.\nValerio Fioravanti, che lo considera come \"uno che non voleva porsi limiti nella sua vita spericolata, pronto a sequestrare, uccidere, rapinare, partecipare a giri di droga, scommesse, usura\", ritiene il suo profilo criminale adatto per il percorso di lotta armata che i suoi Nuclei Armati Rivoluzionari intendono seguire, tanto da coinvolgerlo in molte azioni criminose e utilizzarlo come intermediario con la malavita romana, grazie alle diverse conoscenze che nel corso degli anni Carminati aveva accumulato, alla sua dimestichezza con gli ordigni esplosivi e alla disponibilit\u00e0 di materiale esplodente che poteva vantare in quegli anni.\nIl 27 novembre 1979 a 21 anni partecipa, assieme a esponenti dei NAR e di Avanguardia Nazionale come Valerio Fioravanti, Domenico Magnetta, Peppe Dimitri e Alessandro Alibrandi, alla rapina di autofinanziamento del gruppo ai danni della filiale della Chase Manhattan Bank di piazzale Marconi all'EUR. Successivamente parte del bottino, consistente in \"traveller cheque\", sar\u00e0 affidata per essere riciclata da Carminati e Alibrandi a Franco Giuseppucci, boss della Banda della Magliana che nel gennaio del 1980, nell'organizzare l'operazione di \"ripulitura\", sar\u00e0 poi arrestato con l'accusa di ricettazione.\nSempre nel 1979 si presume che Carminati assieme ad altri militanti \"neri\" si sia attivato per la liberazione di Paolo Aleandri, un giovane neofascista orbitante nella galassia dei NAR a cui Franco Giuseppucci, boss della Banda della Magliana, aveva affidato in custodia un borsone pieno di armi mai riconsegnate che, utilizzate da vari esponenti della destra eversiva, erano andate disperse. Aleandri, pi\u00f9 volte sollecitato, non era pi\u00f9 stato in grado di restituirle ed era stato quindi rapito il 1\u00ba agosto dagli uomini della Magliana. A quel punto Carminati e altri militanti si attivarono rimediando altre armi (due mitra MAB modificati e due bombe a mano) in sostituzione delle originali andate perdute e dopo 31 giorni di prigionia, Aleandri fu liberato. Si presume che i due mitra modificati siano entrati a far parte dell'arsenale che la Banda della Magliana nascose nei sotterranei del Ministero della Sanit\u00e0 e uno dei due fu addirittura riconosciuto dal pentito Maurizio Abbatino tra quelli rinvenuti sul treno Taranto-Milano nel tentativo di depistaggio legato alla strage alla stazione ferroviaria di Bologna del 2 agosto 1980, reato per il quale \u00e8 stato poi assolto in via definitiva in Cassazione.\nTra il 1980 e i primi mesi del 1981 Carminati si trova in Libano insieme ad altri componenti dei NAR a sostenere i falangisti cristiano maroniti di Kataeb nella guerra civile contro i palestinesi.\nIl 13 gennaio 1981 in una valigetta rinvenuta su un treno contenente un fucile da caccia, due biglietti aerei a nome di due estremisti di destra, del materiale esplosivo T4 dello stesso tipo utilizzato per la strage di Bologna fu rinvenuto anche un mitra MAB proveniente dal deposito/arsenale della banda all'interno del Ministero della Sanit\u00e0. Analizzando proprio quell'arma gli inquirenti poterono risalire ai legami tra la Banda e la destra eversiva dei Nuclei Armati Rivoluzionari. Per questa vicenda il 9 giugno 2000 nel processo di primo grado Carminati fu condannato a 9 anni di reclusione assieme al generale del SISIMI Pietro Musumeci, al colonnello dei carabinieri Giuseppe Belmonte, al colonnello del SISMI Federigo Mannucci Benincasa e a Licio Gelli. Dell'episodio furono infine ritenuti responsabili, con sentenza definitiva, i soli Musumeci e Belmonte, mentre Carminati \u00e8 stato poi assolto in appello.\nFu incriminato e poi assolto anche per l'omicidio del giornalista Mino Pecorelli; secondo Antonio Mancini, pentito della Magliana interrogato l'11 marzo 1994, \"fu Massimo Carminati a sparare assieme ad Angiolino il biondo (Michelangelo La Barbera, ndr). Il delitto era servito alla Banda per favorire la crescita del gruppo, favorendo entrature negli ambienti giudiziari, finanziari romani, ossia negli ambienti che detenevano il potere.\". Dopo tre gradi di giudizio, nell'ottobre del 2003 la Corte di Cassazione eman\u00f2 una sentenza di assoluzione \"per non avere commesso il fatto\" sia per i supposti mandanti sia per i supposti esecutori materiali dell'omicidio (Carminati e La Barbera), valutando le testimonianze dei pentiti come non attendibili.\nColpito da mandato di cattura per le azioni con i NAR, Massimo Carminati fu arrestato il 20 aprile 1981, a 23 anni. Fu catturato mentre tentava di fuggire all'estero in compagnia dei due \"avanguardisti\" Domenico Magnetta e Alfredo Graniti. Arrivati nei pressi del valico del Gaggiolo (in provincia di Varese) a bordo di una Renault 5 azzurra che viaggiava a fari spenti e con l'intento di espatriare clandestinamente in Svizzera, i tre si imbatterono in un posto di blocco della polizia. Tentarono di scappare, ma la polizia che li aspettava alla frontiera, probabilmente grazie a una soffiata di Cristiano Fioravanti fresco di pentimento, apr\u00ec il fuoco su loro, convinti che nell'auto ci fossero i capi superstiti dei NAR: Francesca Mambro, Giorgio Vale e Gilberto Cavallini. La raffica colp\u00ec la fiancata dell'auto e un proiettile trapass\u00f2 il parabrezza infilandosi nell'orecchio sinistro di Carminati fino a raggiungere l'occhio. Gli altri due rimasero illesi. Portato d'urgenza in ospedale, sopravvisse perdendo l'uso dell'occhio sinistro. A bordo dell'auto furono ritrovati 25 milioni di lire e tre diamanti. Fu il primo arresto per Carminati. In seguito gli venne dato il soprannome di \"il Pirata\" a causa della benda all'occhio.\nSecondo la ricostruzione fornita dal suo avvocato Giosu\u00e8 Bruno Naso, durante l'udienza del 27 giugno 2017 al processo \"Mafia Capitale\" le cose andarono diversamente: Carminati scese dall'auto disarmato e con le braccia alzate e gli agenti gli si posero di fronte sparandogli in faccia a bruciapelo; nella stessa udienza l'avvocato Naso continua ricordando che gli agenti coinvolti furono sottoposti a procedimento penale per eccesso colposo di legittima difesa, procedimento poi chiuso per l'amnistia del 1986; in questa ricostruzione si conferma peraltro la circostanza della soffiata di Fioravanti; l'avvocato Naso conclude questa ricostruzione affermando che l'operazione fu architettata dagli agenti della DIGOS di Roma e che \"Carminati doveva morire perch\u00e9 doveva diventare, da morto, l'autore della strage di Bologna\".\nIl 28 maggio 1982 viene rinviato a giudizio insieme ad altri cinquantacinque neofascisti del gruppo dei NAR: il giudice istruttore contesta diversi capi di imputazione che vanno dalla strage alla rapina, all'omicidio, alla violazione della legge sulle armi, al danneggiamento doloso. Ad agosto di quell'anno viene per\u00f2 scarcerato per motivi di salute, ma torner\u00e0 ben presto in carcere il 6 ottobre con altri ventuno militanti neofascisti accusati di banda armata e associazione sovversiva.\nLegami con la Banda della Magliana.\nDopo gli anni della militanza politica e successivamente della commistione fra eversione politica e malavita \"comune\", preferendo alla lotta ideologica l'utilit\u00e0 economica, Carminati fin\u00ec per convogliare tutti i suoi sforzi nella criminalit\u00e0 organizzata che nella capitale in quella seconda met\u00e0 degli anni settanta era contraddistinta da una pressoch\u00e9 totale egemonia della Banda della Magliana.\nProcessi e condanne.\nIl curriculum criminale di Carminati maturato all'ombra dei NAR e della Banda della Magliana, anche in virt\u00f9 della sua figura di anello di congiunzione tra la criminalit\u00e0 romana ed i gruppi eversivi di estrema destra, fu oggetto di diversi processi nei confronti dell'estremista \"nero\", alcuni dei quali riguardanti i misteri pi\u00f9 controversi della Repubblica Italiana, da cui Carminati usc\u00ec praticamente quasi sempre assolto.\nFu assolto per non aver commesso il fatto nel procedimento per l'omicidio del giornalista Mino Pecorelli e in quello per il tentativo di depistaggio legato alla strage alla stazione ferroviaria di Bologna.\nStessa sorte nel processo per l'omicidio di Fausto e Iaio (Fausto Tinelli e Lorenzo Iannucci), i due militanti di sinistra assassinati a Milano la sera del 18 marzo 1978 con 8 colpi di pistola. Con Carminati furono indagati Claudio Bracci e Mario Corsi, altri due neofascisti romani, per cui il 6 dicembre 2000 il Giudice delle Udienze preliminari del Tribunale di Milano Clementina Forleo decret\u00f2 l'archiviazione del procedimento a loro carico. Si mette cos\u00ec la parola fine a un'inchiesta durata 22 anni e indirizzata sin dall'inizio verso gli ambienti dell'estremismo neofascista con: \"\"pur in presenza dei significativi elementi indiziari a carico della destra eversiva ed in particolari degli attuali indagati, appare evidente allo stato la non superabilit\u00e0 in giudizio del limite appunto indiziario di questi elementi, e ci\u00f2 soprattutto per la natura del reato delle pur rilevanti dichiarazioni\",\" come recitano le conclusioni del documento di archiviazione.\nNell'aprile del 1987 a Roma Massimo Carminati fu condannato a 3 anni e mezzo di reclusione in via definitiva per la rapina alla filiale della Chase Manhattan Bank del 27 novembre 1979, nove i capi d'imputazione: tra cui la rapina, il porto illegale di armi, la ricettazione, le lesioni personali. Su questa pena intervenne l'indulto del 1986. Su questa condanna intervenne un altro indulto per cui fu disposta la riduzione della pena per liberazione anticipata nel 1992 e, avendo Massimo Carminati dato prova di partecipazione all'opera di rieducazione, gli fu riconosciuto un ulteriore sconto di 7 mesi.\nNel 1988 a Milano Massimo Carminati fu condannato dalla corte d'appello per ricettazione, reato avvenuto il 20 aprile 1981. La condanna a 8 mesi fu cancellata dall'indulto del 1991.\nNel 1991 a Roma Massimo Carminati fu condannato a un anno con sentenza definitiva sei mesi e venti giorni di carcere per rapina, detenzione illegale di armi e munizioni, porto illegale di armi. L'indulto del 1990 gli condon\u00f2 l'intera pena.Invece nel processo che vide alla sbarra l'intera Banda della Magliana, iniziato a Roma il 3 ottobre 1995 in cui 69 appartenenti al clan furono chiamati a rispondere a reati quali traffico di sostanze stupefacenti, estorsioni, riciclaggio, omicidio, rapina e soprattutto associazione a delinquere di stampo mafioso, il pubblico ministero Andrea De Gasperis chiese, per Carminati, una pena di 25 anni di carcere. Il processo fu istruito grazie alle rivelazioni del pentito Maurizio Abbatino che la mattina del 16 aprile 1993 portarono in carcere boss, seconde linee e fiancheggiatori dell'organizzazione capitolina, nella maxi-operazione di polizia denominata \"Colosseo\". Dopo due gradi di giudizio, il 27 febbraio 1998 Carminati fu condannato a 10 anni di reclusione in primo grado, ridotti a 6 anni e 6 mesi in appello. In seguito, a causa dell'cumulo delle condanne la pena divent\u00f2 di 11 anni e 9 mesi, in parte gi\u00e0 scontati. Il magistrato di sorveglianza nel 2006 dispose anche la revoca della libert\u00e0 vigilata.\nSviluppi successivi.\nNell'aprile 2005 il Tribunale di Perugia ha condannato Massimo Carminati a quattro anni di reclusione per un furto avvenuto a Roma il 17 luglio 1999 ai danni del caveau della Banca di Roma che si trovava all'interno al Palazzo di Giustizia di Piazzale Clodio. Considerato la mente di tutta l'operazione, assieme ad una banda composta da circa 23 persone compresi i complici interni, Carminati riusc\u00ec a trafugare da 147 cassette di sicurezza di \"propriet\u00e0\" di dipendenti del palazzo 50 miliardi di lire in oro e gioielli, oltre a diversi documenti riservati appartenenti a giudici e pubblici ministeri che sarebbero serviti per ricattare alcuni magistrati.\nIl 21 aprile 2010 a Roma la sentenza della Cassazione conferma la pena a 4 anni. Nel maggio del 2010 il procuratore generale di Perugia dispone la sospensione dell'esecuzione della pena. Poi arriva l'indulto del 2006: a luglio 2010, tre mesi dopo, Carminati ottiene l'affidamento in prova e a gennaio 2011 la pena \u00e8 estinta. Dopo nuovi ricalcoli gli resta un anno da scontare e l'interdizione dai pubblici uffici.\nMafia Capitale.\nIl 2 dicembre 2014 \u00e8 arrestato dai carabinieri del ROS insieme ad altre 36 persone (tra cui Salvatore Buzzi, ritenuto suo braccio destro) con l'accusa di associazione a delinquere di stampo mafioso, estorsione aggravata, trasferimento fraudolento di valori, corruzione, turbativa d'asta, false fatturazioni nell'ambito dell'inchiesta \"Mondo di Mezzo\" della procura di Roma. L'inchiesta, chiamata anche \"Mafia Capitale,\" riguarda le infiltrazioni mafiose nel tessuto imprenditoriale, politico ed istituzionale della citt\u00e0, attraverso un sistema corruttivo finalizzato ad ottenere l'assegnazione di appalti e finanziamenti pubblici dal Comune di Roma e dalle aziende municipalizzate, con interessi anche nella gestione dei centri di accoglienza degli immigrati e nel finanziamento di cene e campagne elettorali tra cui quella dell'ex sindaco Gianni Alemanno che figura tra gli indagati, posizione poi archiviata.\nSecondo gli inquirenti Carminati aveva rapporti anche con i vertici delle tifoserie romane: sul versante laziale poteva contare sull'appoggio di Fabrizio Piscitelli detto \"Diabolik\", poi ucciso in un agguato nell'agosto 2019, estremista affiliato al clan camorristico dei Senese e al comando della batteria di Ponte Milvio insieme ad albanesi e napoletani fino a che non \u00e8 stato arrestato nel settembre 2013 (nel 2007 aveva tentato la scalata alla Lazio), mentre su quello romanista i suoi riferimenti erano Mario Corsi, ex compagno nei NAR e ora conduttore di trasmissioni radiofoniche sulla Roma, il ds Daniele Prad\u00e8 e Marco Staffoli, marito dell'ex presidente Rosella Sensi.\nCarminati aveva inoltre rapporti di collaborazione con Angelo Maria Monaco, cugino dell'attrice Ornella Muti la cui figlia Naike Rivelli era fidanzata con un uomo del boss Michele Senese, e con Giovanni De Carlo, noto come \"Giovannone\" e amico di parecchi personaggi famosi come Bel\u00e9n Rodr\u00edguez, Giuseppe Sculli, Daniele De Rossi, Gigi D'Alessio e Teo Mammucari. Risulta poi che Carminati avesse rapporti con Ernesto Diotallevi (anima finanziaria della Banda della Magliana e sodale del cassiere della mafia Pippo Cal\u00f2), il clan dei Casamonica, il clan catanese di Nitto Santapaola che gli commissionava gli omicidi da compiere nella Capitale, i calabresi delle 'ndrine Piromalli (referenti romani Rocco Rotolo e Salvatore Ruggiero) e Mancuso anche attraverso l'imprenditore calabrese Giovanni Campenn\u00ec, in contatto anche con Salvatore Buzzi.\nIl 13 dicembre \u00e8 trasferito dal carcere di Rebibbia a quello di Tolmezzo in provincia di Udine per incompatibilit\u00e0 ambientale. Il 25, dopo essere stato sottoposto al regime del 41-bis, \u00e8 trasferito al carcere di Parma. Il 12 gennaio 2015 i PM della procura di Roma chiedono per lui e altri 10 indagati la sorveglianza speciale, l'obbligo di soggiorno e la confisca dei beni. Il 1\u00ba giugno il GIP accoglie la richiesta dei PM per il giudizio immediato. Il 5 novembre inizia il processo per Carminati e altri 33 indagati. Il 27 aprile 2017, al processo per Mafia Capitale, i PM e i 2 sostituti procuratori della procura di Roma chiedono la sua condanna a 28 anni di carcere. L'ex NAR \u00e8 ritenuto dalla procura il capo e l'organizzatore dell'associazione mafiosa. Il 20 luglio \u00e8 condannato a 20 anni di reclusione dal tribunale ordinario di Roma per associazione a delinquere.\nL'11 settembre 2018 la terza sezione della corte d'appello di Roma ripristina il disposto dell'articolo 416 bis del codice penale, riconoscendo la sussistenza del \"metodo mafioso\". La corte d'appello di Roma condanna Buzzi e Carminati a 18 anni e 4 mesi di reclusione per il primo e 14 anni e 6 mesi per il secondo. Il 22 ottobre 2019 la corte di cassazione, di nuovo, non riconosce l'aggravante del \"metodo mafioso\", annullando il 416 bis senza ulteriori rinvii, ma stabilendo che sia celebrato un nuovo processo in corte di appello, solo per la rimodulazione delle pene, in base alla nuova sentenza. Il 16 giugno 2020 lascia il carcere di Oristano su decisione del tribunale della libert\u00e0 per scadenza dei termini di custodia cautelare tornando cos\u00ec in libert\u00e0 dopo 5 anni e 7 mesi di detenzione.\nNei media.\nLa figura di Carminati ha liberamente ispirato il personaggio de \"Il Nero\" nel libro \"Romanzo criminale\", scritto nel 2002 da Giancarlo De Cataldo e riferito alle vicende realmente avvenute della Banda della Magliana. Nell'omonimo film del 2005 diretto da Michele Placido tratto dallo stesso romanzo, il personaggio de \"Il Nero\" \u00e8 interpretato dall'attore Riccardo Scamarcio, e da Emiliano Coltorti nella serie televisiva diretta da Stefano Sollima.\nHa inoltre ispirato il personaggio di \"Samurai\" nel libro \"Suburra\" di Giancarlo De Cataldo e Carlo Bonini, da cui nel 2015 \u00e8 stato tratto il film \"Suburra\" di Stefano Sollima, in cui \"Samurai\" \u00e8 interpretato da Claudio Amendola; del libro \u00e8 stata in seguito realizzata anche la trasposizione televisiva \"Suburra - La serie\", diretta da Michele Placido, Andrea Molaioli e Giuseppe Capotondi, in cui il personaggio \u00e8 interpretato da Francesco Acquaroli.\nDurante una perquisizione presso la sua abitazione venne ritrovata una katana, regalo, dicono gli intercettati, di un ex alto dirigente di Finmeccanica. In seguito Carminati ha affermato che si trattava di una spada finta per sfilettare il tonno, regalatagli per prenderlo in giro dopo che era uscito il libro."}
{"id": "328962", "revid": "124278063", "url": "https://it.wikipedia.org/wiki?curid=328962", "title": "Melanismo", "text": "Il melanismo (dal greco \u00ab\u03bc\u03ad\u03bb\u03b1\u03c2\u00bb \"m\u00e9las\", \"nero\") \u00e8 un eccesso di pigmentazione nera o quasi nera di pelle, piume o peli, in un organismo individuale o in un tipo di organismi. Pi\u00f9 tecnicamente, si riferisce ad un fenotipo nel quale la pigmentazione di un organismo \u00e8 espressa completamente, o quasi completamente. Un sinonimo di questa condizione usato nel contesto di malattia umana \u00e8 melanosi.\nDescrizione.\nL'incremento della pigmentazione scura in pelli o manti maculati causa un aumento nel numero e nella dimensione delle macchie o delle strisce pigmentate. Quando l'incremento di pigmentazione scura \u00e8 sufficientemente esteso da apparire analogo al melanismo, come ad esempio nel caso in cui le striature del manto di un animale aumentano in larghezza fino a sovrapporsi, il fenomeno viene detto pseudo-melanismo.\nIl melanismo \u00e8 spesso il risultato di mutazioni genetiche. Il melanismo causato dai cambiamenti dell'ambiente da parte dell'uomo \u00e8 conosciuto con il termine di melanismo industriale. Lo studio di questo fenomeno tramite la storia delle popolazioni di farfalla punteggiata delle betulle (la specie notturna \"Biston betularia)\" della zona di Manchester, in Inghilterra, \u00e8 spesso utilizzato per l'insegnamento dei principi della selezione naturale.\nIl melanismo \u00e8 ampiamente diffuso nel regno Animalia. Troviamo esempi nei taxa Ittiopsidi, Mammalia (come Sciuridae e alcuni Felidae), Reptilia (come \"Micrurus fulvius\"), e anche Insecta (ad esempio \"Biston betularia\").\nNella famiglia dei Felidae, molto conosciuto \u00e8 il caso di leopardi (\"Panthera pardus\") e giaguari (\"Panthera onca\"), che, se affetti da melanismo, sono spesso chiamati pantere o pantere nere. Un esempio di melanismo presente all'interno di una specifica sottospecie di animali \u00e8 quello della popolazione di leopardo indocinese (\"Panthera pardus delacouri\"), nel sud-est asiatico, nella quale pi\u00f9 del 50% della popolazione presenta melanismo. Questa \u00e8 una delle ragioni per cui \u00e8 molto comune avvistare pantere nere nelle foreste pluviali di quella zona.\nNel lupo (\"Canis lupus\") il melanismo non \u00e8 raro. Molti lupi melanici sopravvivono ancora oggi nel Parco nazionale di Yellowstone, negli Stati Uniti. Circa la met\u00e0 dei lupi grigi nordoccidentali o della Valle del Mackenzie (\"Canis lupus occidentalis\") ha la pelliccia completamente nera. Alcuni lupi neri ancora oggi sopravvivono anche nel continente asiatico (solo nella penisola arabica e in Siria). Alcuni studiosi ritengono di aver avvistato esemplari melanici anche nei lupi rossi del Mississippi (\"Canis lupus rufus\"), ma questo fenotipo \u00e8 probabilmente estinto.\nLa rarit\u00e0 aumenta quando il melanismo riguarda i pinguini (Spheniscidae): nel 2010, nella Georgia del Sud (Oceano Atlantico meridionale), venne scoperto un pinguino imperatore (\"Aptenodytes forsteri\") che presentava melanismo completo, che suscit\u00f2 il dubbio di molti biologi nel mondo. Se non \u00e8 raro che gli uccelli variopinti presentino spesso delle variazioni di colore, il melanismo tra i pinguini \u00e8 tuttavia un fenomeno estremamente raro. In questo caso, i depositi di melanina si presentano in parti del corpo del pinguino che in natura solitamente ne sono sprovviste.\nIl melanismo (o in questo caso pi\u00f9 propriamente pseudo-melanismo) pu\u00f2 essere presente anche in specie che normalmente presentano macchie o bandeggiature, come nelle zebre (\"Equus (Hippotigris) spp.\")."}
{"id": "328964", "revid": "767487", "url": "https://it.wikipedia.org/wiki?curid=328964", "title": "Rahzel", "text": "Rahzel \u00e8 in grado, con il solo suono della bocca, di imitare non solo le classiche percussioni, ma anche il basso, i loop di condimento, cantandoci sopra ed in contemporanea. Si autodefinisce un percussionista vocale (\"vocal percussionist\"), attualmente \u00e8 l'esponente di spicco di quella che viene definita la \"Quinta disciplina dell'hip hop\", ovvero il beatboxing.\nBiografia.\nCresce a New York, nutrendo grande ammirazione verso il cugino Rahim, tra i membri fondatori dei Furious Five, gruppo strettamente connesso a Grandmaster Flash, da cui mutuer\u00e0 l'amore per l'hip hop.\nRahzel viene da una famiglia in ristrettezze economiche, come molte nel quartiere, la spinta verso la realizzazione del suo desiderio di fare hip hop non viene fermata dalla mancanza di soldi: fervida fantasia ed una mano davanti alla bocca, ecco il beat su cui gli amici rappano. Lui stesso racconta di essersi allenato a tal punto che chiunque lo avesse ascoltato ad occhi chiusi avrebbe avuto l'impressione di trovarsi di fronte ad una live band o ad una radio. I suoi miti da seguire sono i maestri della old school come Biz Markie, Buffy dei Fat Boys, Al Jarreau e Doug E. Fresh.\nL'affermazione come talento indiscusso lo porta all'adesione al gruppo The Roots capitanato dal rapper Black Thought. L'esperienza con il gruppo di Filadelfia lo potenzia sensibilmente: all'interno della band c'\u00e8 grande rispetto tra i membri, e tutti lo ammirano prima come persona e poi come artista, e cos\u00ec fa lui con gli altri componenti. La rivista musicale \"The Source\" scrive di Rahzel come di un artista con una visione \"polichromatic\" (multicolore) dell'hip hop.\nNel 1999 esce il suo primo disco solista, \"Make The Music 2000\" la cui particolarissima cover mostra la testa di Rahzel all'interno della valigetta di una drum machine. Vi partecipano artisti come Aaron Hall, Q-Tip, Black Thought e Pete Rock. Il disco \u00e8 una vera e propria rivelazione nell'underground, aprendo le porte del grande pubblico sul beatbox e sul suo significato. Il singolo principale \u00e8 \"All I Know\".\nNel 2003 e 2004 escono due versioni di \"Rahzel's Greatest Knockouts\", raccolta di materiale inedito, estratti live e spezzoni in studio. Vi partecipano artisti come KRS-One, RZA, Black Thought. Nel frattempo Rahzel tiene continuamente live shows, supportato spesso dal DJ JS-1 si cimenta in esibizioni live. Storica la battaglia con DJ Scribble, che ha battuto servendosi soltanto della bocca, lui contro un'intera consolle ed un DJ dietro di essa.\nFamose sono anche le apparizioni come presentatore al Red Bull Bc One 2004, 2005 e 2010."}
