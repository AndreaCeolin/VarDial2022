{"id": "346591", "revid": "254401", "url": "https://it.wikipedia.org/wiki?curid=346591", "title": "Imera meridionale", "text": "LImera meridionale o Salso Himeras \u00e8 un importante fiume della Sicilia centrale e sud-occidentale.\nCon uno sviluppo totale di 144\u00a0km \u00e8 il principale corso d'acqua della Sicilia per lunghezza, ma il secondo per ampiezza di bacino idrografico (2.122\u00a0km\u00b2) dopo il Simeto.\nNome.\nLa denominazione \"Salso\" \u00e8 riferibile all'elevata salinit\u00e0 dell'acqua nel tratto meridionale del fiume (da Caltanissetta fino alla foce), originata dalla composizione delle rocce delle aree che il fiume attraversa nel suo percorso. Nelle province di Enna e Caltanissetta, attraversate dal fiume, si trovano infatti le grandi miniere, oggi abbandonate, da cui si estraevano un tempo minerali di zolfo, i sali potassici ed il salgemma lungo un territorio chiamato \"bacino minerario della Valle dell'Imera\".\nCorso del fiume.\nTre sono i rami sorgentizi del fiume in questione, tutti provenienti dalla catena della Madonie in provincia di Palermo e precisamente: dal \"Pizzo Catarineci\" (1.660\u00a0m) nasce il ramo \"Petralia\" o \"Imera Meridionale\" propriamente detto; il ramo \"Pellizzara\" che nasce da \"Portella dei Bifolchi\", tra Petralia Soprana e Geraci Siculo e, infine, il ramo \"Gangi\" che nasce da una sorgente posta in localit\u00e0 Gangivecchio. Il \"Pellizzara\", ramo centrale che lambisce l'abitato di Petralia Soprana, diventa salato attraversando le saline di sali potassici poste in prossimit\u00e0 di Alimena, arricchendosi poco pi\u00f9 a valle, in localit\u00e0 Monzonaro, dell'apporto del fiume Gangi; essi confluiscono poi con l\"Imera Meridionale\" o \"Petralia\", il ramo destro che lambisce gli abitati di Petralia Sottana, Blufi e Resuttano costeggiando anche un tratto dell'autostrada A19, presso la localit\u00e0 \"Rasicudia\", o pi\u00f9 modernamente Ponte Cinque Archi, presso la zona di confine tra le province di Palermo, Caltanissetta ed Enna andando cos\u00ec a formare l\"Imera Meridionale - Salso\" propriamente detto.\n\u00c8 prevista la costruzione di una diga in prossimit\u00e0 dell'abitato di Blufi. Dell'opera, a tutt'oggi incompiuta sebbene progettata da diversi decenni, sono state realizzate le infrastrutture di supporto ma manca ancora lo sbarramento vero e proprio.\nDalla confluenza il fiume prosegue dunque verso sud, costeggiato per qualche km dall'Autostrada A19, giungendo sino nei pressi di Caltanissetta dove funge per parecchi km da confine tra le province di Enna e Caltanissetta, ricevendo svariati affluenti tra i quali il torrente \"Torcicoda\" e da sinistra il fiume \"Morello\".\nDopo la confluenza da sinistra del torrente \"Braemi,\" il fiume entra in Provincia di Caltanissetta prendendo a scorrere sinuoso, giungendo poi presso la loc. \"Trabia Miniere\" dove riceve da destra il torrente \"Gibbesi\".\nDa qui funge nuovamente da confine, questa volta per\u00f2 tra le province di Caltanissetta ed Agrigento scorrendo a cavallo tra i territori dei comuni di Ravanusa e Riesi.\nIn breve, il fiume entra definitivamente in provincia di Agrigento ricevendo da destra il torrente \"Mendola\" e scorrendo con ampi meandri (nei quali le sue acque stagnando creano le condizioni abitative per molte specie animali) per poi giungere lento e ampio a Licata dove sfocia in quella parte del Mar Mediterraneo che si trova a sud della Sicilia e che viene denominato Canale di Sicilia o mar Africano.\nRegime.\nIl regime dell'Imera Meridionale \u00e8 caratterizzato, nonostante l'ampio bacino di raccolta, da modestissime portate medie annue (appena 5,1\u00a0m\u00b3/s.) che diventano poi quasi nulle nella stagione secca.\nLe sorgenti delle Madonie, alimentate anche dalle acque di scioglimento delle nevi, assicurano nel tratto iniziale un afflusso continuo anche nella stagione estiva (con evidenti e marcate differenze stagionali), che viene in parte sfruttato per finalit\u00e0 idropotabili (nel primo tratto le acque, a monte dei depositi minerali, sono ancora dolci) riducendo il normale deflusso.\nAl contrario, in caso di forti precipitazioni (che si verificano soprattutto in autunno) il fiume \u00e8 soggetto a imponenti piene improvvise (tempi di corrivazione del bacino pari a 24 h), che possono anche causare pesanti danni ai terreni adiacenti al corso del fiume; infatti la forma, l'estensione e il regime pluviometrico del suo bacino nonch\u00e9 le particolari condizioni geomorfologiche che si rilevano nella parte valliva dello stesso, concorrono a determinare frequenti inondazioni con piene significative superiori anche a 1.500\u00a0m\u00b3/s e tempi di ritorno di appena 10 anni, concentrate soprattutto nella Piana di Licata in prossimit\u00e0 della foce.\nIl tratto iniziale.\nNel primo tratto, parzialmente compreso nel territorio del Parco delle Madonie, le acque del fiume sono piuttosto fredde e limpide.\nIntorno al fiume prospera una rigogliosa vegetazione costituita prevalentemente da pioppi, castagni, salici e conifere, associati a canneti, che ospita istrici, ricci, volpi, testuggini, diverse specie di roditori nonch\u00e9 anfibi (rospi, discoglossi e rane) e rettili (bisce d'acqua, vipere, biacchi, gongili e lucertole).\nTra gli uccelli si segnalano la ballerina bianca e la gialla, piccole popolazioni di merli acquaioli, con l'occasionale presenza di uccelli migratori acquatici.\nA dispetto di scellerati interventi di cementificazione del passato (imbrigliamento di parte del corso), sopravvive nelle acque del fiume anche una colonia di anguille nere, oltre a granchi fluviali ed una ricca popolazione di insetti.\nLa foce.\nLa zona della foce ha una vegetazione caratterizzata da canneti di \"Phragmites australis\" in associazione con salicornia (\"Salicornia glauca\"), atriplice (\"Atriplex prostrata\" subsp. \"latifolia\") e varie specie di Cyperaceae, tra cui il raro scirpo marittimo (\"Bolboschoenus maritimus\").\nL'area ha una grande valenza ornitologica: nelle stagioni intermedie (primavera e autunno) si possono osservare l'airone cenerino (\"Ardea cinerea\"), la garzetta (\"Egretta garzetta\"), il cavaliere d'Italia (\"Himantopus himantopus\"), il chiurlo maggiore (\"Numenius arquata\") e l'avocetta (\"Recurvirostra avosetta\"). Sporadica la presenza del cigno reale, della cicogna nera, dei fenicotteri e dell'airone bianco maggiore (\"Egretta alba\").\nStanziali tutto l'anno sono limicole, gallinelle, folaghe e gabbiani. Fra la fauna ittica si segnala la presenza del nono che ben si adatta alla salinit\u00e0 delle acque. \nNel giugno 2001 \u00e8 stata firmata una convenzione con il Comune di Licata per un osservatorio avi-faunistico sulla foce e nel maggio 2002 si \u00e8 inaugurato l'Osservatorio, gestito da volontari e curato dal WWF.\nOmonimie.\nCon il nome di \"Salso\" viene anche indicato un altro fiume siciliano, il Salso Cimarosa che scorre interamente in provincia di Enna ed \u00e8 un affluente di destra del Simeto.\nCon il nome di \"Imera\" viene anche indicato un altro fiume della Sicilia, l'Imera Settentrionale che scorre interamente in provincia di Palermo ed \u00e8 uno dei principali fiumi siciliani che sfociano nel mar Tirreno.\nCon quest'ultimo l'omonimia \u00e8 legata al fatto che nell'antichit\u00e0 si riteneva che i due fiumi nascessero dalla stessa fonte (fonte Fatuzza) e che subito dopo divergessero uno a nord e uno a sud, dolce il primo e salato il secondo; cos\u00ec si esprime nel De Mirandis Antigono: \"Hymeram ex uno fonte in duo scindi alveos, altermque fluvium esse salsum, alterum potabilem\"."}
{"id": "346609", "revid": "1318658", "url": "https://it.wikipedia.org/wiki?curid=346609", "title": "Congestione", "text": ""}
{"id": "346629", "revid": "125677061", "url": "https://it.wikipedia.org/wiki?curid=346629", "title": "Gustavo Santaolalla", "text": "\u00c8 collaboratore abituale del regista messicano Alejandro Gonz\u00e1lez I\u00f1\u00e1rritu per il quale ha curato la colonna sonora di tutti i suoi film a partire dall'esordio nel 2000 con \"Amores perros\"."}
{"id": "346640", "revid": "599", "url": "https://it.wikipedia.org/wiki?curid=346640", "title": "Meccanica quantica", "text": ""}
{"id": "346643", "revid": "125723973", "url": "https://it.wikipedia.org/wiki?curid=346643", "title": "John Barry (compositore)", "text": "Durante la sua carriera Barry ha ricevuto cinque Oscar ed \u00e8 noto per aver composto la colonna sonora di dodici film della serie di James Bond.\n\u00c8 stato il primo marito dell'attrice Jane Birkin da cui ha avuto la figlia Kate (1967-2013).\nBiografia.\nJohn Barry nacque a York nel 1933 e si form\u00f2 come autodidatta, lavorando come proiezionista e suonando la tromba in una banda militare. Successivamente prese lezioni di musica per corrispondenza e all'inizio degli anni cinquanta divenne il leader di un gruppo musicale, i John Barry Seven, che ebbe in Gran Bretagna un breve periodo di notoriet\u00e0.\nLa sua prima collaborazione cinematografica risale al 1959 con il film \"Beat Girl\", per il quale scrisse la canzone \"Made You\". A questo film segu\u00ec \"I gangsters di Piccadilly \"(\"Never Let Go\") del 1960 e, nel 1962, \"Agente 007 - Licenza di uccidere \"(\"Dr. No\"), prima delle dodici colonne sonore composte per la serie di James Bond tra il 1962 e il 1987. Ingaggiato da Albert R. Broccoli per questo primo film come spalla di Monty Norman, ebbe con il film successivo \"A 007 dalla Russia con amore\" la completa responsabilit\u00e0 delle musiche componendo in appoggio al James Bond Theme di Norman il melodioso tema d'azione \"007\" utilizzato poi in altri film della serie. Nel 1964 scrisse per i titoli di testa di \"Agente 007 - Missione Goldfinger\" la canzone cantata da Shirley Bassey con le parole di Leslie Bricusse e Anthony Newley che fu campione di vendite in tutto il mondo.\nPer \"\" coniug\u00f2 la prorompente voce di Tom Jones con una forte melodia sulle orme del film, cos\u00ec come il dolce tema per \"Agente 007 - Si vive solo due volte\", cantato da Nancy Sinatra con testo di Leslie Bricusse evocante l'ambientazione giapponese del film.\nCon l'abbandono della serie da parte di Sean Connery e l'arrivo dell'australiano George Lazenby, per \"Agente 007 al servizio segreto di Sua Maest\u00e0\" Barry reinvent\u00f2 il James Bond Theme adattandolo al cambio di attore e rendendolo pi\u00f9 tagliente. Scrisse inoltre per Louis Armstrong, con parole di Hal David, la canzone d'amore chiave del film tratta dalle ultime parole di Bond alla moglie assassinata: \"We have all the time in the world\". Infine come tema conduttore del film utilizz\u00f2 sintetizzatori e corni alpini.\nNel 1971 scrisse il tema della famosa serie televisiva \"The Persuaders\" (\"Attenti a quei due\") con Roger Moore e Tony Curtis; nella sua carriera ha vinto quattro (su sei nomination) premi Oscar alla migliore colonna sonora: nel 1967 per \"Nata libera\", nel 1969 per \"Il leone d'inverno\", nel 1986 per \"La mia Africa\" e nel 1991 per \"Balla coi lupi\".\nNel 1977 compone il brano \"The deep\", colonna sonora del film \"Abissi\", cantato da Donna Summer.\nJohn Barry muore per un attacco cardiaco il 30 gennaio 2011 nella sua casa di Oyster Bay.\nPremi Oscar.\nCinque Premi Oscar"}
{"id": "346668", "revid": "1442080", "url": "https://it.wikipedia.org/wiki?curid=346668", "title": "Scorrimento viscoso", "text": "Lo scorrimento viscoso (talvolta chiamato col termine inglese: \"creep\") \u00e8 la deformazione di un materiale sottoposto a sforzo costante che si verifica nei materiali mantenuti per lunghi periodi ad alta temperatura. Tale fenomeno \u00e8 presente nei materiali viscoelastici (tra cui l'acciaio, il calcestruzzo e le materie plastiche).\nLa trattazione parte da quella del flusso di Stokes di un fluido newtoniano.\nIl fenomeno duale, cio\u00e8 la diminuzione nel tempo delle tensioni iniziali, anche a una deformazione costante nel tempo, \u00e8 detto rilassamento degli sforzi.\nMateriali metallici.\nLo scorrimento viscoso si manifesta al di sopra della temperatura di scorrimento (Ts), coincidente indicativamente con la temperatura di ricristallizzazione e approssimabile, in media, alla met\u00e0 della temperatura di fusione misurata in kelvin.\nSi possono distinguere tre fasi principali quando il processo avviene a T &gt; Ts e sollecitazione costante:\nIn caso di T &lt; TS, lo sforzo costante induce una deformazione elastica e plastica senza che questa continui fino a rottura: non vi \u00e8 infatti abbastanza energia per muovere le dislocazioni meno favorevolmente orientate, quindi ad un certo punto la deformazione si arresta.\nIl meccanismo che origina lo scorrimento viscoso \u00e8 dovuto ad una competizione continua tra processi di incrudimento e di restaurazione strutturale del materiale, che regolano il moto delle dislocazioni.\nNel primo stadio prevale l'incrudimento e quindi la velocit\u00e0 di deformazione diminuisce nel tempo; nel secondo stadio i due processi si bilanciano e la deformazione prosegue in quanto il rilassamento strutturale riduce il tasso di incrudimento. Infine nel terzo stadio avviene la rottura del materiale, in seguito ad uno scorrimento tra grani.\nLo scorrimento viscoso \u00e8 un fenomeno termicamente attivato e la velocit\u00e0 di deformazione pu\u00f2 essere descritta da una legge di Arrhenius.\nParametri coinvolti.\nDato che TS \u00e8 circa pari a 0,4 TF, per la costruzione di componenti che debbano essere utilizzati a temperatura elevata si preferiscono materiali altofondenti.\nEscludendo il terzo stadio, il creep \u00e8 influenzato dalla presenza di numerosi piani di facile scorrimento; quindi sono svantaggiati i metalli con reticolo C.F.C. (cubico a facce centrate) mentre la resistenza al creep risulta importante per materiali ingegnerizzati (materiali con bordi colonnari) o ancora meglio, resistono al creep materiali monocristallini (per esempio palette per le turbine).\nLo slittamento delle dislocazioni pu\u00f2 inoltre essere diminuito grazie all'inserimento di elementi alliganti; oligo-elementi quali boro e zirconio, invece, ostacolano lo slittamento dei bordi dei grani.\nSperimentalmente la progettazione a creep \u00e8 effettuata per i metalli con la relazione di Larson-Miller:\nDove formula_2 \u00e8 la temperatura di esercizio, formula_3 \u00e8 il tempo di vita a rottura del materiale, formula_4 la funzione interpolante i dati sperimentali (in genere si determina con un carico costante, dunque il secondo termine sar\u00e0 costante) e formula_5 \u00e8 un parametro sperimentale caratteristico del metallo.\nI trattamenti e la fabbricazione.\nPer migliorare la resistenza allo scorrimento viscoso sono utili i trattamenti che contribuiscano a ridurre la superficie dei giunti, come ricottura, normalizzazione, solidificazione direzionale, creazione di oggetti in monocristallo.\nLa resistenza pu\u00f2 essere aumentata anche da operazioni quali per esempio deformazioni plastiche preventive a freddo che ostacolino le dislocazioni, la precipitazione di particelle all'interno dei cristalli sotto alla temperatura di equicoesione o tra i cristalli per temperature superiori.\nLa produzione di metalli resistenti al creep avviene spesso sotto vuoto per eliminare le impurezze gassose (in particolare l'ossigeno, che potrebbe ossidare l'alluminio e il titanio quasi sempre presenti).\nLo scorrimento viscoso nel calcestruzzo.\nIl ritiro e il fluage rappresentano le deformazioni differite del calcestruzzo; nel caso dello scorrimento viscoso si parla di \"deformazione differita nel tempo a struttura carica\".\nIl fenomeno dello scorrimento viscoso del calcestruzzo dipende dalla parziale migrazione dell'acqua chimicamente non combinata verso i vuoti disponibili, il che ha come conseguenza una contrazione volumetrica del gel di cemento.\n\u00c8 quindi legato alla composizione del calcestruzzo, alle dimensioni dell'elemento e all'umidit\u00e0 relativa dell'ambiente ma anche all'entit\u00e0 dei carichi di lunga durata applicati alla struttura e alla maturazione del calcestruzzo al momento dell'applicazione dei carichi.\nAndamento delle deformazioni viscose nel tempo.\nNel diagramma deformazione-tempo di un provino di calcestruzzo, in fase di carico la deformazione totale al tempo t \u00e8 formata di una parte elastica \u03b5e, che non varia nel tempo, e che si manifesta immediatamente all'atto dell'applicazione dei carichi, e di una parte \u03b5\u03bdt che rappresenta la deformazione viscosa in funzione del tempo e del carico applicato.\nIl valore di \u03b5\u03bdt con il tempo tende asintoticamente ad un valore \u03b5\u03bd\u221e che \u00e8 pari a circa 2 - 3 volte \u03b5e.\nSe si procede allo scarico del provino in corrispondenza di un generico istante t, si osserva un ritorno elastico istantaneo \u03b5ei inferiore a \u03b5e.\nA tale ritorno elastico fa seguito, a provino scarico, un ritorno elastico differito \u03b5ed.\nPermane una deformazione residua \u03b5\u03bd che rappresenta la deformazione irreversibilmente acquisita dal provino.\nPrassi progettuale.\nNella comune prassi progettuale non si effettuano specifici calcoli per valutare l'effetto dello scorrimento viscoso.\nDi esso per\u00f2 si tiene conto implicitamente in numerosi casi:"}
{"id": "346671", "revid": "958185", "url": "https://it.wikipedia.org/wiki?curid=346671", "title": "Sudorazione", "text": "Il sudore \u00e8 un liquido ipotonico (ca. 110 mmol/l) secreto dalle ghiandole sudoripare della pelle. \u00c8 composto di acqua, ioni (Na+, K+, Cl-), urea e immunoglobuline. \u00c8 composto anche da colesterolo e, durante sforzi fisici rilevanti, acido lattico. I responsabili del cattivo odore sono le basi volatili (metilammina, trimetilammina) e gli acidi grassi volatili. Il processo di secrezione del sudore \u00e8 chiamato sudorazione o diaforesi, in gergo medico perspiratio sensibilis.\nAnatomia.\nLe ghiandole sudoripare sono organi ausiliari ripartiti su tutta la pelle umana; in altre specie sono localizzate soltanto in alcuni organi, come ad esempio nel cane in cui sono localizzate soltanto sui cuscinetti delle zampe. La maggior parte sono a secrezione eccrina / esocrina. Localmente si trovano grandi ghiandole apocrine che negli adulti secernono anche molecole odorose (ghiandole di Moll: ascelle, circumanale, circumgenitale, capezzoli, meato uditivo).\nL'uomo dispone di circa 3 milioni di ghiandole sudoripare sparse sulla superficie cutanea: la massima concentrazione \u00e8 raggiunta sulla pianta dei piedi, sul palmo delle mani, nelle ascelle e intorno alle aperture corporee di faccia e genitali.\nFisiologia.\nLa sudorazione ha le seguenti funzioni:\nPer la funzione comunicativa le ghiandole sudoripare (specialmente le apocrine) secernono sostanze percepibili attraverso il senso olfattivo nel naso (maggiormente inconscio, direttamente connesso con il sistema limbico) che trasmettono informazioni: \n\u00c8 una caratteristica della cultura umana coprire questi segnali naturali (pi\u00f9 o meno consci) con sostanze fortemente odoranti sotto forma di detergenti, shampoo, saponi, profumi e altri prodotti cosmetici e/o di sopprimerli con deodoranti.\nPerspiratio insensibilis.\nI neuroni colinergici del sistema nervoso vegetativo simpatico controllano la secrezione del sudore delle ghiandole sudoripare eccrine:\nLa sudorazione di un adulto va da 0,5 litri al giorno fino a un massimo di 10 litri in dipendenza del lavoro fisico e delle condizioni ambientali.\nI centri nervosi per il controllo della sudorazione si trovano:\nPatologia.\nDisturbi e patologie della secrezione del sudore si chiamano idrosi. Clinicamente si distinguono:\nPrevenzione.\nAltro rimedio \u00e8 l'aceto di mele, ricco di sali: sia applicazione locale , sia assunzione in quanto contiene magnesio e calcio che equilibrano la contrazione muscolare e indirettamente la sudorazione."}
{"id": "346672", "revid": "638792", "url": "https://it.wikipedia.org/wiki?curid=346672", "title": "Team Magma", "text": ""}
{"id": "346673", "revid": "767487", "url": "https://it.wikipedia.org/wiki?curid=346673", "title": "Chicago (film 2002)", "text": "Chicago \u00e8 un film del 2002 diretto da Rob Marshall.\nScritto da Bill Condon e basato sull'omonimo musical di Broadway, il film \u00e8 interpretato da Ren\u00e9e Zellweger, Catherine Zeta-Jones, Richard Geere e John C. Reilly.\nAcclamato da critica e pubblico, la pellicola ha ottenuto diversi riconoscimenti, tra cui sei Oscar 2003 (miglior film, miglior attrice non protagonista a Catherine Zeta-Jones, miglior scenografia, migliori costumi, miglior montaggio e miglior sonoro), tre Golden Globe e due BAFTA.\nTrama.\nChicago, 1924: Velma Kelly \u00e8 una star dei nightclub che una sera, dopo essersi esibita nel suo numero (\"All that jazz\"), viene arrestata per aver ucciso il marito e la sorella, che lei aveva sorpreso a letto insieme. All'esibizione assiste anche Roxie Hart, una donna che spera di diventare anche lei una star e calcare le scene dei locali della citt\u00e0. Roxie spera che il suo amante Fred possa riuscire a farla diventare famosa attraverso le sue conoscenze nel mondo dello spettacolo, ma quando scopre che lui l'ha ingannata soltanto per andare a letto con lei, Roxie lo uccide. La donna cerca di convincere suo marito Amos a difenderla, dicendogli che l'amante morto era un ladro, ma durante l'interrogatorio la verit\u00e0 viene a galla e Roxie viene arrestata e portata nella stessa prigione in cui \u00e8 rinchiusa Velma (\"Funny Honey\").\nIn carcere, Roxie conquista le simpatie della secondina, Mama Morton (\"When You're good to Mama\"), mentre le altre carcerate le raccontano di come sono state arrestate e dei loro omicidi (\"Cell Block Tango\"). Per la difesa di Roxie, Amos assume il pi\u00f9 talentuoso avvocato sulla piazza, Billy Flynn (\"All I care about\"), che \u00e8 anche l'avvocato di Velma. Grazie a Billy, Roxie conquista la simpatia di diversi giornalisti e dei cittadini (\"We both reached for the gun\") che le dar\u00e0 la sicurezza per licenziare l'avvocato e decidere di procedere da sola, almeno fino a quando una delle assassine compagne di prigione, la Hunyak, non viene giustiziata, e a quel punto far\u00e0 un passo indietro e si rimetter\u00e0 nuovamente nelle mani di Billy.\nNotando che Roxie sta pian piano diventando pi\u00f9 famosa di lei, Velma cerca di convincerla ad aiutarla (\"I can't do it alone\") ma Roxie, per vendicarsi del disprezzo mostratole precedentemente dalla stessa Velma, rifiuta. Nel frattempo una nuova assassina, Kitty Baxter, responsabile della morte di suo marito e ben due amanti che ha sorpreso a letto, viene arrestata, e i riflettori sembrano essere tutti puntati su di lei. Per riavere le attenzioni della stampa e di Billy, Roxie finge di essere incinta. Saputa la notizia, Amos corre da lei, che per\u00f2 lo snobba. Molto dispiaciuto da ci\u00f2, Amos riflette sulla relazione che ha con la moglie (\"Mister Cellophane\"). Avviene poi il processo, che procede a gonfie vele per Roxie (\"Razzle Dazzle\"). Terribilmente gelosa, Velma testimonia per l'accusa contro Roxie, sebbene senza successo. Roxie Hart viene assolta, ma subito dopo perde le attenzioni della gente e di Billy, e solo al termine del processo rivela ad Amos di non essere incinta.\nRoxie inventa il suo numero musicale (\"Nowadays\") e cerca invano di farsi assumere in un locale. La cercher\u00e0 proprio Velma, che \u00e8 intanto riuscita ad essere assolta ma si trova nella stessa condizione e non riesce pi\u00f9 a lavorare. Le due ex nemiche riescono a mettere da parte le loro divergenze e mettono su un numero (\"Hot Honey Rag\"). Roxie e Velma tornano all'apice della celebrit\u00e0, con il pubblico, tra cui Billy e Mama, che le acclama.\nSpettacolo originale.\nLo show \u00e8 ispirato al musical \"Chicago\", originalmente messo in scena a Broadway nel 1975.\nLa produzione originale non \u00e8 stata molto apprezzata dal pubblico che non era pronto per uno show cinico. La riproposizione del 1996 ebbe un maggiore successo e continua ad essere interpretata nel West End di Londra e a Broadway. Le influenze di entrambe le produzioni possono essere viste nella versione cinematografica. La produzione originale aveva diviso il musical in atti vaudeville, che creavano qualche problema nel passaggio da spettacolo teatrale a film.\nCast.\nIl film \u00e8 interpretato da Ren\u00e9e Zellweger (Roxie Hart), Catherine Zeta Jones (Velma Kelly), Richard Gere (Billy Flynn), John C. Reilly (Amos Hart), Queen Latifah (Matron 'Mama' Morton), Lucy Liu (Go-To-Hell Kitty) e Christine Baranski (Mary Sunshine). Diretto da Rob Marshall.\nTutti gli attori principali hanno eseguito essi stessi le parti cantate e ballate del film. Zeta-Jones e Latifah avevano avuto precedenti carriere musicali e Reilly, Zeta-Jones e Baransky hanno avuto esperienze teatrali. Gere \u00e8 l'attore con maggiore esperienza del cast principale, ed ebbe bisogno di poche prove. Lui necessit\u00f2, comunque, lezioni di tip-tap prima di effettuare il suo pezzo di ballo. La Zellweger non aveva mai ballato professionalmente ma aveva cantato gi\u00e0 nel film del 1994 \"Shake, rattle and rock!\".\nChita Rivera, che interpret\u00f2 Velma Kelly nel musical di Broadway nel 1975, appare nel film facendo un cameo come \"Nicky\".\nColonna sonora.\nUna canzone aggiuntiva, \"Class\", eseguita da Queen Latifah e Catherine Zeta-Jones fu girata, ma tagliata dal film. Il filmato \u00e8 stato poi incluso nel DVD e la canzone \u00e8 stata pubblicata nell'album della colonna sonora.\nOrigini.\nIl film \u00e8 tratto dal musical \"Chicago\" di Kander e Ebb, che a loro volta si erano ispirati allo spettacolo teatrale scritto da Maurine Dallas Watkins, \"Chicago\", basato sulla storia di due killer dell'et\u00e0 del Jazz, Beulah Annan e Belva Gaertner. La trama e lo sviluppo di \"Chicago\" \u00e8 molto simile al film \"Condannatemi se vi riesce\" (\"Roxie Hart\") di William A. Wellman del 1942, con protagonista Ginger Rogers e, per molti aspetti, ricorda \"Cabaret\" di Bob Fosse.\nNel 1927, ne era stata girata una versione muta, \"\", interpretata da Phyllis Haver nel ruolo di Roxie Hart e da Julia Faye, Velma.\nDistribuzione.\nIl film \u00e8 stato distribuito nelle sale cinematografiche degli Stati Uniti il 10 dicembre 2002; in quelle italiane il 10 febbraio 2003."}
{"id": "346681", "revid": "638792", "url": "https://it.wikipedia.org/wiki?curid=346681", "title": "Team Idro", "text": ""}
{"id": "346682", "revid": "944090", "url": "https://it.wikipedia.org/wiki?curid=346682", "title": "Sci di fondo paralimpico", "text": "Lo sci di fondo paralimpico \u00e8 uno sport invernale che pu\u00f2 essere praticato anche da persone con disabilit\u00e0 fisiche o visive. L'attrezzatura va adattata all'abilit\u00e0 funzionale dello sportivo, che pu\u00f2 utilizzare normali sci da fondo, una slitta montata su sci o protesi ortopediche a seconda dei casi. Le persone affette da cecit\u00e0 o ipovisione possono sciare accompagnate da una guida che li precede sulla pista dando loro indicazioni sul percorso da seguire.\nL'attivit\u00e0 agonistica internazionale \u00e8 organizzata dall'International Paralympic Nordic Skiing Committee (IPNSC), il comitato paralimpico internazionale per lo sci nordico, che si occupa anche del biathlon paralimpico. Per le principali competizioni vale il regolamento della Federazione Internazionale Sci (FIS) integrato da apposite disposizioni dettate dall'IPNSC. Le competizioni si svolgono su varie distanze, che vanno da 2,5\u00a0km a 20\u00a0km, sia in tecnica classica sia in tecnica libera. Gli sciatori sono divisi in categorie in base al tipo e al grado di disabilit\u00e0.\nClassificazione.\nLa classificazione utilizzata dall'International Paralympic Committee (IPC), il Comitato Paralimpico Internazionale, distingue gli sportivi dello sci nordico in tre gruppi principali in base al tipo di disabilit\u00e0, con un'ulteriore suddivisione per grado di disabilit\u00e0:\nI disabili visivi utilizzano la normale attrezzatura da sci di fondo e gareggiano accompagnati da una guida.\nNel gruppo \"in piedi\" sono compresi gli sciatori con disabilit\u00e0 fisiche che sono comunque in grado di utilizzare due sci, anche con l'uso di protesi. Le persone con disabilit\u00e0 agli arti superiori sciano senza bastoncini, o con un bastoncino solo.\nNel gruppo \"seduti\" sono compresi gli sciatori che non sono in grado di reggersi su due sci. Per sciare usano uno slittino chiamato anche \"sit-ski\", costituito da un sedile montato su due sci da fondo.\nA livello agonistico, il grado di disabilit\u00e0 \u00e8 determinato da appositi classificatori sportivi autorizzati.\nTabella percentuale della compensazione del tempo.\nA seconda del diverso grado di disabilit\u00e0 il tempo impiegato da ogni atleta viene ridotto secondo una \"adjusted time formula\" che viene stilata ogni biennio. Il tempo degli atleti B3 e LW12 non viene ridotto (cio\u00e8 viene calcolato al 100%). Per il biennio 2008-2010 \u00e8 in vigore la seguente tabella\nAd esempio nella 10 km sitting di Torino 2006 la medaglia d'argento and\u00f2 al russo Sergej Shilov (LW10) che pure aveva realizzato un tempo effettivo pi\u00f9 alto (31:14.60 contro 29:52.20) rispetto all'ucraino Iurii Kostiuk (LW10.5), classificato al terzo posto, poich\u00e9 il russo ha potuto usufruire di una riduzione del 14% del tempo, contro il 9% concesso al rivale (corretti rispettivamente in 26:52.10 e 27:52.90 vedi tabella).\nGare.\nNelle competizioni di sci di fondo paralimpico esistono quattro tipologie di gara:\nGli sciatori con disabilit\u00e0 visive e \"in piedi\" gareggiano sia in tecnica classica sia in tecnica libera. Per gli atleti \"seduti\", che gareggiano sullo \"sit-ski\", non c'\u00e8 differenziazione sulla tecnica, che \u00e8 assimilabile a quella classica.\nNelle gare individuali la partenza avviene ad intervalli. Primo a partire \u00e8 il gruppo dei \"seduti\", poi quello dei disabili visivi, infine i fondisti \"in piedi\"; all'interno di ogni gruppo, l'ordine di partenza dei singoli sciatori \u00e8 estratto a sorte. A parit\u00e0 di classificazione, vince il concorrente che ha completato il percorso nel minor tempo. Se una o pi\u00f9 classi sono accorpate assieme, i tempi vengono mediati con un fattore di conversione per tenere conto della diversa classificazione dei concorrenti.\nLa staffetta \u00e8 una gara a squadre di tre componenti ciascuna, con partenza in linea per gli atleti della prima frazione. Per donne e uomini valgono regole diverse per la composizione della staffetta e le distanze da percorrere nei tre segmenti:\nStoria.\nNel 1976 si disputarono a \u00d6rnsk\u00f6ldsvik in Svezia i I Giochi Paralimpici invernali. Nel programma furono incluse gare di sci di fondo maschili e femminili. Inizialmente tutti sciavano a tecnica classica, ma a partire dai III Giochi Paralimpici invernali di Innsbruck 1984 alcuni atleti cominciarono ad usare la tecnica libera. Da allora vennero introdotte gare separate per le due tecniche, ma solo nel 1992 ad Albertville furono assegnate le prime medaglie paralimpiche per la tecnica libera.\nL'attivit\u00e0 agonistica internazionale \u00e8 organizzata dall'International Paralympic Nordic Skiing Committee (IPNSC), che fa capo all'International Paralympic Committee (IPC), il Comitato Paralimpico Internazionale, istituito nel 1989.\nIn Italia l'attivit\u00e0 agonistica \u00e8 organizzata dal Dipartimento Sport Invernali del Comitato Italiano Paralimpico (CIP)."}
{"id": "346684", "revid": "1543377", "url": "https://it.wikipedia.org/wiki?curid=346684", "title": "Biathlon paralimpico", "text": "Il biathlon \u00e8 uno sport invernale che combina sci di fondo e sessioni di tiro a segno con carabina ad aria compressa, che pu\u00f2 essere praticato anche da persone con disabilit\u00e0 fisiche o visive. Nel caso di disabilit\u00e0 agli arti inferiori, al posto degli sci si utilizza uno slittino montato su sci da fondo. Le persone affette da cecit\u00e0 o ipovisione sono accompagnate da una guida lungo la pista di fondo, mentre al poligono utilizzano un fucile elettronico dotato di un dispositivo di puntamento acustico.\nStoria.\nL'attivit\u00e0 agonistica internazionale \u00e8 organizzata dall'International Paralympic Nordic Skiing Committee (IPNSC), che fa capo all'International Paralympic Committee (IPC), il Comitato Paralimpico Internazionale, istituito nel 1989.\nIl biathlon \u00e8 stato inserito nel programma dei Giochi Paralimpici invernali a partire dai VI Giochi Paralimpici invernali di Lillehammer 1994.\nIn Italia l'attivit\u00e0 agonistica \u00e8 organizzata dal Dipartimento Sport Invernali del Comitato Italiano Paralimpico (CIP). Il primo campionato italiano sperimentale di biathlon paralimpico si \u00e8 disputato il 14 gennaio 2006 ad Arpy in Valle d'Aosta.\nDescrizione.\nL'attivit\u00e0 agonistica internazionale \u00e8 organizzata dall'International Paralympic Nordic Skiing Committee (IPNSC), il comitato paralimpico internazionale per lo sci nordico, che si occupa anche dello sci di fondo paralimpico. Per le principali competizioni vale il regolamento della International Biathlon Union (IBU) integrato da apposite disposizioni dettate dall'IPNSC; la differenza pi\u00f9 evidente riguarda il trasporto dell'arma, che viene lasciata al poligono, anzich\u00e9 essere portata sulla schiena durante la parte di sci. I biatleti sono divisi in categorie in base al tipo e al grado di disabilit\u00e0.\nClassificazione.\nLa classificazione utilizzata dall'International Paralympic Committee (IPC), il Comitato Paralimpico Internazionale, distingue gli sportivi dello sci nordico in tre gruppi principali in base al tipo di disabilit\u00e0, con un'ulteriore suddivisione per grado di disabilit\u00e0:\nI disabili visivi utilizzano la normale attrezzatura da sci di fondo e gareggiano accompagnati da una guida sulla pista. Al poligono usano un fucile ad aria compressa dotato di un sistema elettro-acustico che emette toni sempre pi\u00f9 alti a mano a mano che il mirino si avvicina al centro del bersaglio. Il biatleta pu\u00f2 cos\u00ec regolare il puntamento in base ai suoni che sente. Il diametro dei bersagli \u00e8 pi\u00f9 ampio (30\u00a0mm) rispetto a quelli usati per le altre categorie (20\u00a0mm).\nNel gruppo \"in piedi\" sono compresi gli sciatori con disabilit\u00e0 fisiche che sono comunque in grado di utilizzare due sci, anche con l'uso di protesi. Le persone con disabilit\u00e0 agli arti superiori sciano senza bastoncini, o con un bastoncino solo; al poligono, dopo aver posizionato il fucile con il braccio superstite o con i movimenti delle spalle, danno l'ordine di sparare ad un allenatore, che preme il grilletto.\nNel gruppo \"seduti\" sono compresi gli sciatori che non sono in grado di reggersi su due sci. Per sciare usano uno slittino chiamato anche \"sit-ski\", costituito da un sedile montato su due sci da fondo.\nA livello agonistico, il grado di disabilit\u00e0 \u00e8 determinato da appositi classificatori sportivi autorizzati. Gli sciatori con disabilit\u00e0 visive e \"in piedi\" gareggiano in tecnica libera. Gli atleti \"seduti\", che gareggiano sullo \"sit-ski\", utilizzano una tecnica assimilabile a quella classica."}
{"id": "346729", "revid": "767487", "url": "https://it.wikipedia.org/wiki?curid=346729", "title": "Jacobello di Bonomo", "text": "Opere.\nAlla fase giovanile dell'artista, intorno al 1370, vanno ascritte le opere un tempo raggruppate intorno al nome del Maestro di Arqu\u00e0: i polittici dell'oratorio della Santissima Trinit\u00e0 ad Arqu\u00e0 Petrarca e al Museo civico di Lecce. In queste opere influenzato nel colore dalla maniera di Lorenzo Veneziano e nella severit\u00e0 delle figure da Paolo Veneziano\nPerduto il dipinto del 1375 con \"Sant'Orsola\", realizzato per la chiesa di San Michele a Vicenza, del suo periodo maturo sono: il polittico, oggi conservato nella cattedrale di Praga ma proveniente dalla Dalmazia, e le tavole, con l'\"Incoronazione della Vergine e otto santi\", oggi al Museo Czartoryski di Cracovia, come pure la tavola di \"Sant\u2019Agostino in cattedra e due donatori\", Musei Civici di Pavia, parte di un pi\u00f9 grande polittico ora perduto.\nSecondo il De Marchi, sono da attribuire a Jacobello i disegni preparatori per i mosaici che ornano la lunetta e la cuspide della tomba del doge Michele Morosini, nel prebisterio della basilica dei Santi Giovanni e Paolo. Il mosaico raffigura la \"Crocifissione con il doge e la dogaressa inginocchiati\".\nDel 1385 \u00e8 il polittico, con la \"Madonna in trono col Bambino e santi\", nella chiesa collegiata della Beata Vergine del Rosario di Santarcangelo di Romagna.\nLe opere di Jacobello si caratterizzarono per lo stile gotico, per la severit\u00e0 delle figure e per la volumetria intensa."}
{"id": "346732", "revid": "56620", "url": "https://it.wikipedia.org/wiki?curid=346732", "title": "Maestro di Arqu\u00e0", "text": ""}
{"id": "346741", "revid": "838137", "url": "https://it.wikipedia.org/wiki?curid=346741", "title": "Beowulf (disambigua)", "text": ""}
{"id": "346758", "revid": "767487", "url": "https://it.wikipedia.org/wiki?curid=346758", "title": "La terra dimenticata dal tempo", "text": "La terra dimenticata dal tempo (\"The Land That Time Forgot\") \u00e8 un film del 1975 diretto da Kevin Connor. \u00c9 una pellicola di genere fantastico-avventuroso, tratta dal romanzo omonimo del 1918 di Edgar Rice Burroughs.\nIl film \u00e8 una variazione sul tema del \"mondo perduto\", il cui archetipo fu il celebre romanzo di Arthur Conan Doyle \"Il mondo perduto\". Al contrario di quest'opera, il film si ispira al racconto di Burroughs nell'isola immaginaria vicino all'Antartide durante la prima guerra mondiale.\nIl film riscosse un inatteso successo e spinse la Amicus Productions a realizzare altri due adattamenti cinematografici da opere di Burroughs, \"\" (\"At the Earth's Core\", 1976), con Doug McClure, Peter Cushing e Caroline Munro, e \"Gli uomini della terra dimenticata dal tempo\" \"(The People That Time Forgot\", 1977), un seguito diretto de \"La terra dimenticata dal tempo\" con protagonisti Patrick Wayne, Sarah Douglas e McClure in un cameo. I tre film furono diretti da Kevin Connor e distribuiti negli Stati Uniti dalla American International Pictures.\nTrama.\nNel corso della prima guerra mondiale un sommergibile tedesco U-Boot affonda un mercantile britannico. I naufraghi del mercantile - fra cui Bowen Tyler e Lisa Clayton - riescono ad impadronirsi del sommergibile, che per\u00f2 viene dirottato da un ufficiale tedesco che manomette la bussola. Il sommergibile giunge cos\u00ec ad una isola sconosciuta, chiamata Caprona, nei pressi dell'Antartide, rimasta allo stadio primitivo e popolata da dinosauri, animali preistorici e trib\u00f9 di cavernicoli.\nQuando alcuni di questi catturano Lisa, Bowen riuscir\u00e0 riprendersela, ma l'eruzione di un vulcano distrugger\u00e0 il loro sommergibile, lasciandoli a Caprona, senza via d'uscita. Raggiunta la scogliera che circonda l\u2019isola, i due lanciano in mare un messaggio in bottiglia, nel quale \u00e8 raccontata l\u2019incredibile storia vissuta, nella speranza di essere salvati.\nAmbientazione.\nCaprona \u00e8 un'isola immaginaria che per effetto dell'attivit\u00e0 vulcanica ha un clima mite e la vegetazione \u00e8 verde e rigogliosa. La sua flora \u00e8 composta principalmente da Sigillaria, Pteridophyta e conifere. Anche la fauna \u00e8 caratterizzata da specie preistoriche: durante il film si vedono pterodactylus, diplodocus, polacanthus, plesiosaurus, allosaurus, styracosaurus, triceratops, ceratosaurus e mosasaurus.\nL'isola \u00e8 abitata anche da tre trib\u00f9 umane (Bolu, Stolu, e Galu) ognuna pi\u00f9 avanzata, sia tecnologicamente che spiritualmente, della precedente e man mano somaticamente pi\u00f9 simili all'uomo moderno (anche se sembra possibile essere ammessi in una trib\u00f9 pi\u00f9 evoluta dopo essersi distinti in combattimento).\nIn questo luogo per\u00f2 le specie vivono pi\u00f9 a nord a seconda della loro evoluzione: infatti le trib\u00f9 umane pi\u00f9 avanzate vivono solo a nord, circondati da creature che sono pi\u00f9 vecchie di milioni di anni.\nLe svariate specie di dinosauri del film sono ricostruite secondo le teorie pi\u00f9 accreditate all'epoca: i dinosauri sono rappresentati come creature stupide, costantemente in lotta fra loro.\nProduzione.\nI mezzi navali che si vedono nel film erano modelli e i dinosauri (Allosaurus, Plesiosaurus, Triceratops, Styracosaurus, Pterodactylus) erano realizzati come pupazzi, piuttosto che con la tecnica della stop-motion.\nAccoglienza.\nCritica.\n\"La terra dimenticata dal tempo\" fu accolto da recensioni miste da critica e pubblico, guadagnando un punteggio di Rotten Tomatoes del 50%.\n\"The New York Times\" not\u00f2 che il film \u00e8 \"Una pellicola inizialmente gradevole sulla scoperta di un regno misterioso dove coesistono varie fasi di evoluzione\", ma \"le prime virt\u00f9 della 'Terra' crollano una volta raggiunta l'isola e si sviluppa nell'ingorgo di mostri artificiali.\"\nIncassi.\nIl film fu il 14\u00ba maggiore successo al botteghino britannico nel 1975.\nL'inatteso successo del film spinse la Amicus Productions a realizzare altri due adattamenti cinematografici da opere di Burroughs."}
{"id": "346763", "revid": "32658", "url": "https://it.wikipedia.org/wiki?curid=346763", "title": "Palazzi storici di Reggio Calabria", "text": ""}
{"id": "346785", "revid": "1543377", "url": "https://it.wikipedia.org/wiki?curid=346785", "title": "Microtuner", "text": "Si definisce microtuner un dispositivo specificamente progettato ed utilizzato per modificare l'intonazione di precisione degli strumenti musicali. Il termine deriva dalla lingua inglese (\"microtonal tuner\", ovvero accordatore o intonatore microtonale).\nMicrotuner meccanici negli strumenti a fiato.\nI primi dispositivi di questo genere furono inventati ed impiegati inizialmente dal costruttore di strumenti a fiato statunitense Conn su alcune cornette, flicorni e sassofoni nella prima met\u00e0 del XX secolo; un simile ed omonimo meccanismo venne anche adottato in alcuni sassofoni prodotti dai francesi Beaugnier e Dolnet, dai tedeschi H\u00fcller e Keilwerth e da altri costruttori nello stesso periodo.\nIl microtuner \u00e8 un meccanismo a vite applicato allo strumento che permette di effettuare la regolazione della lunghezza del tubo sonoro (e quindi dell'intonazione generale dello strumento) grazie all'azione regolare, progressiva e misurabile di una vite. In sua assenza questa regolazione (che \u00e8 dell'ordine di millimetri) viene effettuata dal musicista estraendo il tubo in senso longitudinale, quindi con una minore facilit\u00e0 di controllo fine del posizionamento.\nMicrotuner elettronici.\nSi tratta di dispositivi elettronici o software in grado di modificare l'intonazione dei sintetizzatori, sia spostando il La di riferimento a qualsiasi altezza diversa da 440\u00a0Hz, sia permettendo l'uso di scale microtonali e intonazioni diverse dal temperamento equabile a dodici semitoni."}
{"id": "346792", "revid": "117011200", "url": "https://it.wikipedia.org/wiki?curid=346792", "title": "Heinz D\u00f6rmer", "text": "Biografia.\nD\u00f6rmer fin da piccolo fu coinvolto nei gruppi giovanili parrocchiali e, all'et\u00e0 di quindici anni, inizi\u00f2 a frequentare i locali gay di Berlino. Nel 1929 fond\u00f2 un gruppo giovanile che chiam\u00f2 \"Compagnia dei Lupi\" e che si occupava di teatro amatoriale e viaggi, nel quale ebbero luogo alcune storie amorose tra giovani omosessuali. Nel 1932 D\u00f6rmer entr\u00f2 a far parte del movimento scout nazionale tedesco. Nel 1933, dopo la presa del potere di Adolf Hitler, le organizzazioni giovanili tedesche vennero forzatamente inglobate all'interno della \"Hitler-Jugend\", la giovent\u00f9 hitleriana, e D\u00f6rmer fu obbligato a farne parte. Nell'aprile 1935 D\u00f6rmer venne accusato di attivit\u00e0 omosessuali in base al \"paragrafo 175\" e venne imprigionato.\nPer un periodo di circa dieci anni D\u00f6rmer venne pi\u00f9 volte imprigionato e rilasciato da numerosi campi di concentramento (tra i quali Sachsenhausen) e prigioni, ove sub\u00ec le crudeli repressioni riservate a coloro che indossavano il triangolo rosa, simbolo degli omosessuali. Finita la guerra, D\u00f6rmer trascorse altri otto anni in prigione a causa del \"paragrafo 175\", ancora in vigore nella Germania Ovest, e che venne definitivamente abolito solo nel 1994, dopo la riunificazione tedesca. Heinz D\u00f6rmer \u00e8 stato uno dei cinque gay che si prestarono a riportare le proprie memorie nel documentario \"Paragraph 175\" sulle persecuzioni contro gli omosessuali durante il periodo nazista. Il film, prodotto da Jeffrey Friedman e Rob Epstein, si avvale della voce narrante di Rupert Everett."}
{"id": "346794", "revid": "287204", "url": "https://it.wikipedia.org/wiki?curid=346794", "title": "Heinz Dormer", "text": ""}
{"id": "346807", "revid": "124639448", "url": "https://it.wikipedia.org/wiki?curid=346807", "title": "Arnaud Cl\u00e9ment", "text": "Nel 2001 \u00e8 arrivato nella finale degli Australian Open dove perse contro Andre Agassi; nello stesso anno la squadra francese batt\u00e9 l'Australia nella finale di Coppa Davis. Nel match dell'incontro con la Svizzera, Clement batt\u00e9 l'elvetico Marc Rosset, oro olimpico a Barcellona 1992, 15-13 al quinto set dopo 5 ore e 46 minuti. Al Roland Garros nel primo turno del 2004 perse contro il connazionale Fabrice Santoro la seconda partita pi\u00f9 lunga della storia del tennis, venendo sconfitto 16-14 al quinto set dopo 6 ore e 33 minuti. Ha vinto 4 titoli in singolo: il primo a Lione nel 2000 sull'australiano Patrick Rafter, il secondo a Metz nel 2003 sul cileno Fernando Gonz\u00e1lez, il terzo nel 2006 a Marsiglia sul croato Mario An\u010di\u0107 dopo aver battuto in semifinale Rafael Nadal ed il quarto a Washington DC nel 2006 sullo scozzese Andy Murray. Vanta anche 6 titoli di doppio; il suo miglior piazzamento in singolo \u00e8 n.10, in doppio \u00e8 n.8.\nVita privata.\nNel gennaio del 2008 ha iniziato una relazione con la cantante francese Nolwenn Leroy."}
{"id": "346811", "revid": "367445", "url": "https://it.wikipedia.org/wiki?curid=346811", "title": "Transponder", "text": "Nelle telecomunicazioni, il termine transponder (in italiano trasponditore) \u00e8 la contrazione di \"Trans\"mitter res\"ponder\", a volte abbreviato in XPDR, XPNDR, TPDR, ha i seguenti significati:\nUtilizzo.\nIn particolare i canali dei satelliti per telecomunicazioni sono chiamati transponder in quanto effettuano la trasposizione del canale di ricezione (denominato uplink) con quello di trasmissione (denominato Downlink). Con la televisione digitale, la compressione dei dati, il multiplexing, diversi canali video e audio possono viaggiare attraverso un singolo transponder su una singola portante a banda larga. Il segnale video analogico originale ha solo un canale per transponder, con sotto-portanti per l'audio e il servizio di identificazione a trasmissione automatica (ATIS). Le stazioni radio non-multiplexate possono viaggiare anche in modalit\u00e0 single channel per carrier (SCPC), con portanti multiple (analogiche o digitali) per transponder. Questo permette a ciascuna stazione di trasmettere direttamente al satellite, piuttosto che pagare per un intero transponder, o usare una linea di comunicazione terrestre per inviare il satellite ad una stazione terrestre per multiplexarlo con altre stazioni.\nUn altro esempio di transponder si trova nei sistemi di impiego militare con i sistemi IFF (identificazione amico-nemico), in quelli per il controllo del traffico aereo e nei radar secondari (beacon radar). I transponder sono usati, in base alle norme dettate dall'ICAO, sia dagli aerei dell'aviazione militare che da quelli dell'aviazione commerciale, per identificare gli aeromobili e rendere il velivolo visibile ai fini del traffico aereo. La maggior parte dei transponder sono in grado di trasmettere informazioni sull'altitudine, il tipo di volo e perfino la presenza a bordo di dirottatori, essi usano un codice a quattro cifre noto come transponder code o \"squawk code\", e serve ai controllori del traffico aereo a far rispettare le distanze di sicurezza e le aerovie precedentemente pianificate.\nI transponder sonar funzionano sott'acqua e vengono usati per misurare la distanza e formare la base della demarcatura di posizione subacquea, della tracciatura della posizione e della navigazione."}
{"id": "346820", "revid": "125389825", "url": "https://it.wikipedia.org/wiki?curid=346820", "title": "Ges\u00f9 nell'islam", "text": "Nell'Islam, Ges\u00f9 \u00e8 riconosciuto come il Messia e un profeta come Muhammad. La sua menzione viene sempre accompagnata dall'eulogia \"Su di lui la pace [di Allah])\" (in arabo \"\u02bfalayhi al-sal\u0101m\"), simile all'eulogia impiegata per il profeta Maometto (\"sall\u0101 All\u0101hu \u02bfalayhi wa-sallam\", cio\u00e8 \"Dio lo benedica e gli dia pace\"). Ges\u00f9 \u00e8 menzionato diverse volte nel Corano oltre che nella tradizione islamica, con il nome di \"Ges\u00f9 figlio di Maria\" (). Il Corano si riferisce a Ges\u00f9 con la formula \"il messaggero di Dio\" o \"la parola di Dio\" oltre che il Messia e il figlio di Maria.\nSecondo la tradizione messianica islamica, Ges\u00f9 torner\u00e0 sulla Terra dopo il Mahdi alla fine dei tempi, annunciando lo \"yawm al-d\u012bn\", ovvero il giorno del giudizio finale, e si afferma che egli apparir\u00e0 l\u00ec dove si erge il \"minareto di Ges\u00f9\" (\"man\u0101r \u02bf\u012as\u00e0\") della moschea degli Omayyadi di Damasco.\nConfronto tra tradizione islamica e cristiana.\nCi sono alcune somiglianze con i racconti evangelici, molte di pi\u00f9 se ne trovano con i vangeli Apocrifi del Nuovo Testamento (in particolare col Protovangelo di Giacomo, il Vangelo dello pseudo-Matteo e i Vangeli dell'infanzia), ma anche numerose differenze rispetto alla narrazione cristiana degli eventi riguardanti la figura di Ges\u00f9: nell'islam infatti non \u00e8 il figlio di Dio, tantomeno Dio egli stesso, ma un profeta che ha preparato la venuta di Maometto:\nQuesto per ribadire che Allah(essere assoluto e immateriale) non ha concepito \"fisicamente\" Ges\u00f9 e che non si tratta egli stesso di Dio incarnato. \nInfatti Ges\u00f9 \u00e8 stato creato senza padre al pari di Adamo e questo non \u00e8 impossibile per Allah, essendo che Egli possiede potere su tutte le cose, cos\u00ec come quello sulla vita e la morte sulle persone.\nGes\u00f9 \u00e8 inteso come una creatura umana di Allah e come un profeta, per importanza secondo solamente a Maometto, il sigillo dei profeti (Corano 2,87.136.253; 3,45; 4,171; 5,75; 57,27; 61,6). Secondo la tradizione islamica, il Corano resta la prima rivelazione di Allah e il primo testo sacro di riferimento, alla luce del quale viene interpretata anche la rivelazione biblica. Le differenze storiche e teologiche emergono ad esempio in merito alla morte di croce, alla Resurrezione e all'Ascensione di Ges\u00f9 al cielo.\nGes\u00f9 Cristo \u00e8 definito uno dei \"Masih\", parola araba equivalente dell'ebraico \"Ma\u0161\u012ba\u1e25\", che significa Messia, l'Unto, uno dei nomi tradizionali di Ges\u00f9 nell'Islam, inteso come \"purificato\", \"rivestito\" di una particolare autorit\u00e0 spirituale da Allah. Egli \u00e8 anche chiamato \"uno dei pi\u00f9 vicini\", espressione frequente nel Corano per intendere le creature che sono pi\u00f9 prossime ad Allah nella vita terrena e ultraterrena:\nIl Corano accetta i principali miracoli di Ges\u00f9, inclusa la resurrezione altrui dai morti, puntualizzando che avvengono per volere di Allah, che \u00e8 anche il suo Signore. Ges\u00f9 non \u00e8 chiamato n\u00e9 Dio n\u00e9 Figlio di Dio, ma creatura di Maria Vergine, creato da Allah:\n Ges\u00f9 nell'islam ha una posizione simile a quella dell'eterodossa cristologia adozionista in quanto creatura speciale di Dio chiamata da lui ad una missione particolare, ma n\u00e9 coeterno, n\u00e9 consustanziale, n\u00e9 tanto meno parte della trinit\u00e0 (che nell'islam non esiste): Ges\u00f9 \u00e8 una creatura di Dio nell'islam.\nDiversamente dal Credo niceno-costantinopolitano proclamato dai cristiani, Ges\u00f9 non sarebbe coeterno a Dio, dal Padre generato prima di tutti i secoli, ma una creatura umana creata dal nulla e pur concepita nel grembo di Maria Vergine in un certo tempo della storia, con il compito di confermare la Legge enunciata nell'Antico Testamento. Se Adamo ed Eva non ebbero genitori, Ges\u00f9 fu loro simile in quanto non ebbe padre (genetico). \nInoltre, secondo un'interpretazione dell'Islam, egli non mor\u00ec in croce e quindi nemmeno fu resuscitato da Dio, ma ascese direttamente al cielo, assunto al Paradiso e al cospetto di Allah in anima e corpo (III,55: \"O Ges\u00f9, ti porr\u00f2 un termine e \"ti elever\u00f2 a me\", e ti purificher\u00f2 dai miscredenti\").\nL'Islam non conosce i dogmi tipicamente cristiani della Trinit\u00e0 e dell'Incarnazione, e molti passi del Corano mettono in guardia da queste dottrine, considerate empie e false, per ribadire che Dio \u00e8 uno e uno solo, ed \u00e8 assolutamente trascendente rispetto all'umanit\u00e0.\nRiguardo al puro monoteismo, il Corano afferma:\n Ciononostante, viene accettata la sua miracolosa \"nascita virginale\" da Maria (in lingua araba Maryam), cui \u00e8 dedicato spazio non esiguo sul Corano:\nAnche la sua grande sapienza e i suoi numerosi miracoli (\"karam\u0101t\"), sono attribuiti dall'islam alla volont\u00e0 di All\u0101h.\nAltri riferimenti si trovano nelle sure: V 17-72 75, X 68-69, XIX 88-92, XXII 26-29, XXV 1-2, XXXIX 4, XIII 82-83. \nSi nega invece la morte in croce di Ges\u00f9 e la sua resurrezione:\nL'idea che Cristo non sia stato realmente crocifisso (in qualche modo assimilabile all'eresia cristiana del docetismo), e che il supplizio non sia stato in realt\u00e0 da lui subito, potrebbe essere frutto di un'influenza dello gnosticismo, anche se la figura del \"Ges\u00f9-profeta\" dell'islam non d\u00e0 adito a discussioni articolate e complesse sulla propria natura e riveste comunque importanza minore rispetto al cristianesimo che vede invece nella morte di Ges\u00f9 il cardine della Salvezza (\"Principio della Soddisfazione Vicaria\"). L'argomento sull'apparente ma non reale crocifissione di Ges\u00f9 viene letto nell'islam secondo diverse interpretazioni: vi \u00e8 chi sostiene che esso debba essere vissuto in termini teologici e simbolici non storici, per cui l'argomento stesso sottolinea l'impossibilit\u00e0 per l'uomo di uccidere la \"Parola di Dio\", che \u00e8 sempre \"eterna e vittoriosa\"; vi \u00e8 invece chi sottolinea come la narrazione dei Vangeli contenga delle imprecisioni, errori e contraddizioni, per cui il supplizio inferto alla figura di Ges\u00f9 narrato dai testi cristiani sia un falso storico.\nAnche la trinit\u00e0 \u00e8 negata dall'islam:\nIl nome \u02bf\u012as\u0101, nell'onomastica araba, \u00e8 retaggio dei musulmani. Gli arabi cristiani chiamano Ges\u00f9 \"Yas\u016b`\" (\u064a\u0633\u0648\u0639), e normalmente non lo usano come nome di persona.\nGes\u00f9 in India.\nIl movimento islamico degli Ahmadi di Q\u0101dy\u0101n e anche quello di Lahore, in India - considerato eretico dalla maggioranza dell'islam - sostiene che Ges\u00f9 non sarebbe morto in croce, ma sarebbe sopravvissuto alla crocifissione e fuggito dalla Palestina verso l'India, dove avrebbe vissuto ancora per molti anni fino a morire di vecchiaia (all'et\u00e0 di 120 anni) a Srinagar, nel Kashmir: qui si trova infatti il santuario di Roza Bal tradizionalmente indicato dagli Ahmadiyya come \u00abla tomba di \u2018\u012as\u00bb (nome simile a quello con il quale i musulmani chiamano Ges\u00f9, \"\u02bf\u012as\u0101 ibn Maryam\"), il luogo dove si trovano le spoglie mortali di \"Yuz Asaf\" (nome indiano buddista), il profeta venuto dall'occidente.\nTale ipotesi \u00e8 stata ripresa e divulgata in occidente in tempi relativamente recenti dagli scritti dell'ufologo Andreas Faber-Kaiser. Questi si rifaceva, a sua volta, al contenuto di un preteso e mai mostrato manoscritto tibetano (che dunque con l'islam non ha nulla a che fare), che il giornalista russo Nicolas Notovitch aveva riportato nel libro \"La vie inconnue de Jesus Christ\" (\"La vita sconosciuta di Ges\u00f9 Cristo\"), pubblicato in lingua francese nel 1894. In tale manoscritto sarebbe stata contenuta la narrazione della vita di Ges\u00f9 in Tibet. Notovich affermava di aver ricevuto il manoscritto dalle mani del superiore del monastero di Hemis nel Ladakh indiano ma, alle richieste degli studiosi occidentali, il superiore afferm\u00f2 di non aver mai incontrato Notovich, e lo denunci\u00f2 come mentitore. Il manoscritto, non \u00e8 mai stato visto n\u00e9 mostrato a nessuno. Della confutazione delle affermazioni di Notovich si occuparono, all'epoca, il teologo statunitense Edgar J. Goodspeed, l'orientalista tedesco Max M\u00fcller e un non meglio identificato professor J. Archibald Douglas.\nLa tesi di Ges\u00f9 morto in India \u00e8 sostenuta anche da Omraam Mikha\u00ebl A\u00efvanhov e, secondo il Paramhansa Yogananda, Ges\u00f9 sarebbe vissuto in India dai 13 ai 30 anni circa* (anni di cui i Vangeli non parlano), bench\u00e9 entrambi i maestri spirituali si limitino a citarla senza approfondire l'argomento.\nI miracoli di Ges\u00f9.\nNella tradizione islamica, Ges\u00f9 \u00e8 considerato, tra tutti i profeti, quello cui si attribuiscono i miracoli pi\u00f9 grandi e spettacolari, connessi in particolare col dare la vita a oggetti inanimati o col ridarla a persone defunte. A questi miracoli accenna gi\u00e0 lo stesso Corano, il quale \u00e8 molto influenzato dai racconti narrati nei vangeli apocrifi:\nQuesta \"caratteristica\" di Ges\u00f9 nell'islam ha fatto s\u00ec che intorno alla sua figura si costituissero numerose leggende di tradizione popolare o semi-dotta incentrate su miracolose resurrezioni da lui operate. Un esempio \u00e8 la \"leggenda di Ges\u00f9 ed il teschio\", in cui si narra come Ges\u00f9, imbattendosi per caso in un teschio umano, lo avrebbe dapprima animato rendendolo capace di rispondere alle sue domande circa la persona cui il teschio stesso apparteneva in vita, e poi, appreso che si trattava di un sovrano, ai suoi tempi potentissimo e temuto ma miscredente e perci\u00f2 condannato alle pene dell'inferno, avrebbe riportato in vita l\u2019uomo a cui il teschio apparteneva, e questi poi si sarebbe convertito all'islam e avrebbe condotto una vita di santit\u00e0, riuscendo cos\u00ec a sfuggire al castigo infernale."}
{"id": "346821", "revid": "104338051", "url": "https://it.wikipedia.org/wiki?curid=346821", "title": "Periodo classico", "text": ""}
{"id": "346826", "revid": "125688833", "url": "https://it.wikipedia.org/wiki?curid=346826", "title": "Chiese di Reggio Calabria", "text": "Sono numerosi e vari i luoghi di culto religioso costruiti a Reggio, o sul suo territorio storico, durante il corso della lunga storia cittadina.\nL'elenco, la descrizione o i collegamenti delle chiese in ordine alfabetico \u00e8 utile per la comprensione della storia di Reggio e della sua spiritualit\u00e0. Su tutto il territorio comunale sono presenti 67 chiese, 8 santuari, 52 comunit\u00e0 religiose e 26 oratori.\nLe principali sono:\nNel dettaglio:"}
{"id": "346841", "revid": "1516566", "url": "https://it.wikipedia.org/wiki?curid=346841", "title": "Ermerico", "text": "Origine.\nNon si hanno notizie circa i suoi ascendenti. \nBiografia.\nAgli inizi del V secolo guid\u00f2 parte del suo popolo, di origine germanica, sulla riva orientale del Reno, nel corso di una migrazione che comprendeva anche Vandali e Alani. Attraversato il Reno e poi la Gallia, data l'allentata sorveglianza delle truppe romane a protezione dei valichi pirenaici, li condusse, nel 409, attraverso i Pirenei e il paese dei Baschi, nelle fiorenti campagne iberiche devastando per due anni le province occidentali e meridionali.\nDopo aver adottato un atteggiamento pi\u00f9 pacifico ottennero da Roma lo status di \"foederati\", in cambio del giuramento di fedelt\u00e0 all'imperatore (410). Nel 411, l'imperatore assegn\u00f2 loro delle terre, tramite sorteggio; ai Suebi ed ai Vandali Asdingi tocc\u00f2 la Gallaecia, ai Vandali Silingi la Betica ed agli Alani, la popolazione pi\u00f9 numerosa, la Lusitania e la Chartaginensis (con capitale Cartagena). \nPosero la capitale a Bracara Augusta, la moderna citt\u00e0 di Braga in Portogallo, che prima era stata la capitale della provincia Romana di Gallaecia, ed ora diveniva la capitale del nuovo regno suebo (o svevo).\nLa pace dur\u00f2 solo pochi anni e gi\u00e0 nel 416 il re visigoto Walia si present\u00f2, a nome dell'imperatore, nella penisola iberica con un possente esercito per liberare la penisola dai barbari: attacc\u00f2 per primi i Vandali Silingi che, dopo diversi scontri, nel 418, furono annientati ed il loro re, Fredbal, fu inviato prigioniero a Ravenna, dall'imperatore. Poi tocc\u00f2 agli Alani, che duramente sconfitti, decisero di fondersi con i Vandali Asdingi. Solo il richiamo di Walia salv\u00f2 i Suebi ed i Vandali dal genocidio.\nI Vandali Asdingi attaccarono allora i Suebi di Ermerico costringendoli a ritirarsi verso i Monti Cantabrici; dopo che Ermerico aveva tentato nuovi approcci con l'imperatore Onorio, sempre nel 418, ottenne lo statuto di federato e nel 419 arrivarono le truppe romane di soccorso che costrinsero i Vandali nella Betica; per questo, quando i Vandali, nel 422, si sollevarono, i Suebi non parteciparono alla ribellione.\nErmerico ottenne lo stato di federato nuovamento nel 437 e poi nel 438.\nNel 438 Ermerico, a causa di una grave malattia, che lo aveva colpito qualche anno prima, fu costretto ad associare il figlio Rechila al potere.\nMor\u00ec nel 441, lasciando il trono al figlio, Rechila.\nMatrimonio e figli.\nErmerico spos\u00f2 una donna di cui non si conosce n\u00e9 il nome n\u00e9 gli ascendenti, che gli dette un figlio:"}
{"id": "346849", "revid": "122812149", "url": "https://it.wikipedia.org/wiki?curid=346849", "title": "WOW64", "text": "WoW64 (Windows 32-bit on Windows 64-bit, in italiano \"windows 32 bit su windows 64 bit\") \u00e8 un sottosistema del sistema operativo Windows capace di far funzionare le applicazioni nate a 32 bit ed \u00e8 incluso in tutte le versioni di Windows a 64 bit (incluso Windows XP Professional x64 Edition, Windows Server 2003 x64 Edition e Windows XP 64-bit Edition, Windows Vista, Windows Server 2008, Windows 7, Windows 8, Windows Server 2012, Windows 8.1 e Windows 10), mentre \u00e8 un elemento opzionale per Windows Server 2008 R2 e Server Core, mentre non \u00e8 compreso per le installazioni del tipo Nano Server delle versioni di Windows (da Windows Server 2016 in poi). WOW64 supplisce a tutte le differenze tra Windows a 32 ed a 64 bit, in particolare i cambiamenti strutturali dello stesso sistema operativo.\nIl passaggio fra le librerie.\nIl sottosistema WOW64 \u00e8 un \"layer\" di emulazione che ha un'interfaccia simile in tutte le versioni a 64 bit di Windows.\nLo scopo primario \u00e8 di creare un ambiente a 32 bit che consente alle applicazioni a 32 bit di girare come nel sistema a 64 bit. Tecnicamente, \u00e8 stato realizzato usando tre librerie a collegamento dinamico normalmente chiamate (dynamic-link libraries) DLL: Wow64.dll, che \u00e8 l'interfaccia principale dei kernel NT che traducono le informazioni dai 32 ai 64 bit, includendo pointer e stack manipulations; Wow64win.dll, che fornisce agli appropriati entry points (punti di entrata) per le applicazioni a 32 bit; e Wow64cpu.dll, che si occupa del passaggio del processore tra la modalit\u00e0 a 32 bit e quella a 64 bit.\nArchitetture.\nMalgrado le apparenti somiglianze con tutte le versioni a 64 bit di Windows, l'implementazione di Wow64 varia in base all'architettura del processore. Per esempio, la versione di Windows a 64 bit sviluppata per i processori Intel Itanium 2 usa la DLL \"Wow64win.dll\" per l'emulazione delle istruzioni x86 dentro il set unico di istruzioni di Itanium 2. Questo processo \u00e8 pi\u00f9 costoso in termini di calcolo delle funzioni di Wow64win.dll rispetto all'architettura AMD64/EMT64, dato che cambia il processore dalla modalit\u00e0 a 64 bit a quella a 32 quando \u00e8 il momento di eseguire un thread a 32 bit, e poi lo ricambia nella modalit\u00e0 a 64 bit.\nPer WOW64 non \u00e8 richiesta alcuna emulazione di istruzioni su processori AMD64 ed EMT64.\nIl registro ed il file system.\nIl sottosistema Wow64 si occupa anche di altri aspetti primari del funzionamento delle applicazioni a 32 bit. Per esempio, esso \u00e8 coinvolto nella gestione delle interazioni delle applicazioni a 32 bit con il registro di sistema di Windows, che \u00e8 piuttosto differente nella versione del sistema operativo a 64 bit, e nel fornire un'interfaccia alla memoria del sottosistema.\nIl sistema operativo usa piuttosto goffamente la directory %SystemRoot%\\system32 per le sue librerie e per i suoi file eseguibili.\nQuando sono in esecuzione applicazioni a 32 bit, WOW64 ridireziona le richieste per le DLL da questa directory alla %SystemRoot%\\sysWOW64, che contiene vecchi eseguibili e le vecchie librerie."}
{"id": "346850", "revid": "1305772", "url": "https://it.wikipedia.org/wiki?curid=346850", "title": "Elite", "text": ""}
{"id": "346856", "revid": "599013", "url": "https://it.wikipedia.org/wiki?curid=346856", "title": "Marc Rosset", "text": "Carriera.\nDivenuto professionista nel 1988, l'anno seguente si aggiudic\u00f2 il suo primo titolo, nel torneo ATP di Ginevra issandosi da wildcard sino alla finale dove sconfisse Guillermo P\u00e9rez Rold\u00e1n. Il suo primo titolo nel doppio lo vinse sempre nel torneo ATP di Ginevra nel 1991 in coppia con Sergi Bruguera.\nL'apice della sua carriera lo raggiunse nel 1992. Nel suo percorso che l'ha portato alla vittoria del torneo olimpico ha sconfitto avversari molto quotati, tra cui Jim Courier, Goran Ivani\u0161evi\u0107, Wayne Ferreira ed Emilio S\u00e1nchez. In finale ha affrontato lo spagnolo Jordi Arrese, vincendo la medaglia d'oro, al termine di un match emozionante conclusosi in 5 set con il punteggio di 7-6, 6-4, 3-6, 4-6, 8-6 in 5 ore e 12 minuti di partita.\nNello stesso anno s'aggiudic\u00f2 il Roland Garros nel doppio in coppia con Jakob Hlasek e contribu\u00ec a portare la squadra svizzera in finale di Coppa Davis, dove perse contro gli Stati Uniti nonostante una sua vittoria sull'allora n.1 del mondo Jim Courier. Nel 1996 ha raggiunto le semifinali del Roland Garros, venendo sconfitto dal tedesco Michael Stich in tre set.\nRosset ha vinto 15 titoli in singolo e 8 in doppio. Nel singolo \u00e8 arrivato sino alla posizione n\u00b09, in doppio fino al n\u00b08. Si \u00e8 ritirato nell'ottobre del 2005. Negli ultimi anni della sua carriera \u00e8 stato anche capitano della squadra svizzera di Coppa Davis, con la quale ha ancora raggiunto le semifinali nel 2003 (sconfitta in Australia).\nDotato di un ottimo servizio, caratteristica che lo accomuna ad altri giocatori di statura elevata, \u00e8 stato un personaggio carismatico e spesso controcorrente nei suoi atteggiamenti; ha avuto il merito di suscitare un nuovo entusiasmo per il tennis nel suo paese, prima dell'avvento di campioni come Martina Hingis, Roger Federer e Stan Wawrinka. \u00c8 stato designato membro d'onore da parte dello Swiss Tennis."}
{"id": "346866", "revid": "117010927", "url": "https://it.wikipedia.org/wiki?curid=346866", "title": "Albrecht Becker", "text": " \u00c8 stato prigioniero nei campi di concentramento tedeschi durante la Seconda guerra mondiale a causa della propria omosessualit\u00e0, considerata un crimine dal Partito Nazionalsocialista Tedesco dei Lavoratori.\nBiografia.\nAll'et\u00e0 di diciotto anni Becker si innamor\u00f2 di un uomo pi\u00f9 anziano di lui. Nel 1935 venne arrestato per il sospetto di aver violato il \"paragrafo 175\", la legge che vietava i rapporti omosessuali, e trascorse i tre anni successivi in prigione a Norimberga. Rilasciato, venne aggregato alla \"Wehrmacht\", l'esercito tedesco, ed inviato sul fronte russo, dove combatt\u00e9 fino alla sconfitta delle forze tedesche.\nNel periodo bellico Becker svilupp\u00f2 la passione per la fotografia che lo accompagn\u00f2 tutta la vita divenendo il suo principale lavoro dopo la guerra. Albrecht Becker \u00e8 stato uno dei pionieri della body art (iniziando a tatuare e fotografare l'\"evoluzione\" del suo corpo nel 1943) e di pratiche BDSM. Albrecht Becker \u00e8 stato uno dei cinque gay che si prestarono a riportare le proprie memorie nel documentario \"Paragraph 175\" sulle persecuzioni contro gli omosessuali durante il periodo nazista. Il film, prodotto da Jeffrey Friedman e Rob Epstein, si avvale della voce narrante di Rupert Everett."}
{"id": "346868", "revid": "1302395", "url": "https://it.wikipedia.org/wiki?curid=346868", "title": "Rechila", "text": "Origine.\nFiglio del primo re dei Suebi di Gallaecia, Ermerico e della moglie di cui non si conoscono n\u00e9 il nome n\u00e9 gli ascendenti.\nBiografia.\nNel 438, a causa di una grave malattia che, da qualche anno, lo aveva colpito il padre, Ermerico lo associ\u00f2 al potere, segnando l'inizio di una politica aggressiva verso quei territori che erano stati abbandonati dai Vandali nel 429.\nNel 439, Rechila conquist\u00f2 M\u00e9rida, sul confine meridionale della Lusitania.Nel 441 prese Siviglia e conquist\u00f2 le province di Betica e di Cartagena.\nNel 441, alla morte del padre, Ermerico, Rechila gli succedette sul trono.\nFu molto aggressivo nei confronti dei nativi (detti Galaicos) e, in quanto ariano, del Cattolicesimo. Favor\u00ec il clero seguace di Priscilliano contro i vescovi locali. Conferm\u00f2 lo \"status\" di foederati con Roma e l'alleanza con una trib\u00f9 di banditi e mercenari, detti Bagaudi. Guid\u00f2 molte campagne nella Lusitania e nella Betica e approfittando delle difficolt\u00e0 dei Romani, continu\u00f2 nella conquista. Durante il suo corto regno riusc\u00ec ad impadronirsi di quasi tutta l'attuale Andalusia e parte della provincia Cartaginensis o di Cartagena (attuale Castiglia) ed inizi\u00f2 anche a fare delle incursioni nella provincia Tarraconense. \nAlla sua morte, nel 448, la maggior parte della penisola iberica era nelle mani dei suebi ed i romani erano relegati nell'angolo nord-orientale della penisola. Dopo la sua morte, gli subentr\u00f2 il figlio Rechiaro.\nMatrimonio e figli.\nErmerico spos\u00f2 una donna di cui non si conosce n\u00e9 il nome n\u00e9 gli ascendenti, che gli dette un figlio:"}
{"id": "346895", "revid": "256896", "url": "https://it.wikipedia.org/wiki?curid=346895", "title": "Ges\u00f9 Cristo nell'Islam", "text": ""}
{"id": "346917", "revid": "1543377", "url": "https://it.wikipedia.org/wiki?curid=346917", "title": "Minimo (browser)", "text": "Minimo (da \"Mini Mozilla\") \u00e8 un progetto per creare una versione del browser Mozilla per dispositivi PDA e cellulari.\nIl progetto punta anche a rendere pi\u00f9 semplice per gli sviluppatori incorporare parti di Mozilla su sistemi con risorse limitate (per esempio, macchine con poca RAM).\nPer minimizzare l'uso delle risorse di sistema, Minimo non include molte parti delle funzionalit\u00e0 non essenziali di Mozilla, come il supporto per l'FTP. In aggiunta, il browser usa la tecnologia \"small screen rendering\" per adattare le pagine web alle dimensioni dei display di questi piccoli dispositivi. L'interfaccia \u00e8 disegnata per occupare meno spazio possibile sulla schermo.\nAttualmente, la maggior parte dello sviluppo di Minimo si \u00e8 incentrata su dispositivi con ARM (come lo Hewlett-Packard iPAQ) con circa 64 MB di RAM, su sistema Familiar Linux e GPE Palmtop Environment. Minimo 0.1 \u00e8 stato rilasciato per questa piattaforma nel 2004 e la versione 0.3 \u00e8 programmata per la primavera 2005. Minimo \u00e8 ora il browser di default per GPE.\nInoltre una versione Windows CE di Minimo \u00e8 in fase di sviluppo, realizzata sul Pocket PC 2003 software development kit. Il primo rilascio di Minimo per Windows CE 2003 \u00e8 datato febbraio 2005.\nChris Hofmann ha creato il progetto Minimo mentre lavorava per Netscape Communications. Lui solo ha evitato che questo progetto venisse cancellato. Il leale cane Sparky \u00e8 la Chief Mascot del progetto. Attualmente Chris lavora per la Mozilla Corporation.\nLo sviluppatore principale di Minimo \u00e8 Doug Turner, che ha guidato lo sviluppo sin dal suo concepimento. La Mozilla Foundation lo assunse nel dicembre 2004 per lavorare a tempo pieno su Minimo. Minimo \u00e8 stata fondata dalla Nokia e altri. Il coinvolgimento di Nokia divenne pubblico nella met\u00e0 del 2004.\nIl 17 dicembre 2006, Turner, sul suo blog, rivel\u00f2 che gli sviluppatori di Mozilla stavano esplorando alternative per un browser web per dispositivi mobili basato su Gecko. A fine 2007 Mozilla annunci\u00f2 che il nuovo browser per dispositivi mobili che si sostituir\u00e0 a Minimo si chiamer\u00e0 Mozilla Fennec e sar\u00e0 basato sul motore di rendering Gecko, lo stesso usato da Mozilla Firefox."}
{"id": "346919", "revid": "287204", "url": "https://it.wikipedia.org/wiki?curid=346919", "title": "Campionato islandese di calcio", "text": "Il campionato islandese di calcio (\u00cdslenska karlaknattspyrnudeildakerfi\u00f0) ha come massima divisione la \u00darvalsdeild, denominata per ragioni di sponsor Pepsideild karla dal 27 aprile 2009.\nQuesta \u00e8 formata da un girone all'italiana di dodici squadre. Tutte le squadre si affrontano due volte, per un totale di ventidue partite. Le ultime due squadre retrocedono direttamente in 1. deild karla, il secondo livello nazionale, che \u00e8 formata da dodici squadre.\nLa squadra pi\u00f9 titolata del massimo campionato \u00e8 il KR Reykjav\u00edk.\nLa vincitrice del campionato si qualifica per il secondo turno preliminare di Champions League, mentre la seconda e la terza classificata partecipano al primo turno preliminare della UEFA Europa League. Alla medesima manifestazione partecipa anche la vincitrice della coppa nazionale, che per\u00f2 accede al secondo turno preliminare."}
{"id": "346922", "revid": "83531", "url": "https://it.wikipedia.org/wiki?curid=346922", "title": "Jump London", "text": "Jump London \u00e8 un documentario realizzato da Channel 4 sul parkour e sul free running, trasmesso nel settembre 2003. Ha avuto un seguito, intitolato \"Jump Britain\", nel 2005.\n\"Jump London\" insegue tre traceur francesi (S\u00e9bastien Foucan, Jerome Ben Aoues e Johann Vigroux) mentre praticano parkour sui tetti di stabili londinesi molti famosi: Royal Albert Hall, Shakespeare's Globe Theater, HMS Belfast e molti altri."}
{"id": "346926", "revid": "1623494", "url": "https://it.wikipedia.org/wiki?curid=346926", "title": "Arrondissement di Ajaccio", "text": "L\"arrondissement\" di Ajaccio (in francese: Arrondissement d'Ajaccio, in corso: Circundariu di Aiacciu) \u00e8 un \"arrondissement\" dipartimentale della Francia situato nel dipartimento della Corsica del Sud, nella regione della Corsica.\nStoria.\nFu creato nel 1793, nel dipartimento del \"Liamone\" (non pi\u00f9 esistente, corrispondente all'attuale Corsica del Sud).\nComposizione.\nL\"arrondissement\" \u00e8 composto da 80 comuni raggruppati in 14 cantoni:"}
{"id": "346928", "revid": "13771003", "url": "https://it.wikipedia.org/wiki?curid=346928", "title": "Traceur", "text": ""}
{"id": "346929", "revid": "30274", "url": "https://it.wikipedia.org/wiki?curid=346929", "title": "Curve B\u00e9zier", "text": ""}
{"id": "346931", "revid": "30274", "url": "https://it.wikipedia.org/wiki?curid=346931", "title": "Curve Bezier", "text": ""}
{"id": "346944", "revid": "12067", "url": "https://it.wikipedia.org/wiki?curid=346944", "title": "Errori a runtime", "text": ""}
{"id": "346960", "revid": "2110845", "url": "https://it.wikipedia.org/wiki?curid=346960", "title": "Maurice Jarre", "text": "Biografia.\nCollabor\u00f2 con la compagnia di prosa Renaud-Barrault e dal 1950 al 1964 diresse il Th\u00e9\u00e2tre National Populaire.\nCompose musiche per il cinema collaborando con i registi della \"nouvelle vague\" (Resnais, Rossif, Franju); vinse l'Oscar per le partiture di \"Lawrence d'Arabia\" (1962), \"Il dottor Zivago\" (1965) e \"Passaggio in India\" (1984), tutti film di David Lean.\nLa colonna sonora del film \"Il dottor Zivago\" arriva in prima posizione in Norvegia per 4 settimane e in seconda in Germania Ovest.\nFu autore, tra l'altro, delle musiche di \"Una stagione all'inferno\" (1971) di Nelo Risi, \"Ges\u00f9 di Nazareth\" (1977) di Franco Zeffirelli e \"L'inganno\" (1981) di Volker Schl\u00f6ndorff.\nEra il padre del musicista e compositore Jean-Michel Jarre."}
{"id": "346961", "revid": "28592", "url": "https://it.wikipedia.org/wiki?curid=346961", "title": "Vegia", "text": ""}
{"id": "346964", "revid": "270833", "url": "https://it.wikipedia.org/wiki?curid=346964", "title": "Quinta colonna", "text": "Una quinta colonna \u00e8 un'organizzazione a carattere militare (pi\u00f9 o meno informale) che opera clandestinamente all'interno di una nazione o citt\u00e0 per favorire l'invasore o il nemico.\nSebbene le sue origini appartengano all'ambito militare, l'espressione si \u00e8 diffusa in contesti pi\u00f9 vasti, compreso quello politico. \nOrigine dell'espressione.\nL'espressione quinta colonna \u00e8 un calco italiano del castigliano \"quinta columna\", espressione del generale Emilio Mola, che durante la Guerra di Spagna comandava l'Armata del Nord. \nSecondo lo storico inglese Hugh Thomas, durante una intervista con giornalisti stranieri fu chiesto al generale quale delle \"quattro colonne\" che componevano la sua armata avrebbe conquistato Madrid; al che Mola rispose che l'iniziativa sarebbe spettata alla quinta colonna (\"quinta columna\"), con implicito riferimento ai gruppi filomonarchici e franchisti che agivano clandestinamente a Madrid. Thomas afferma che queste \"parole imprudenti\" fornirono il pretesto per una lunga serie di eccidi nella capitale. Secondo altre fonti Mola avrebbe affermato, durante una trasmissione radiofonica nel 1936: \u00abAbbiamo quattro colonne che avanzano su Madrid. La quinta colonna si sollever\u00e0 al momento giusto\u00bb (in effetti pu\u00f2 trattarsi dello stesso episodio tramandato in due versioni differenti).\nL'espressione ebbe subito fortuna nel lessico giornalistico, ed \u00e8 stata ricalcata in tutte le lingue europee (ad esempio esiste \"fifth column\" in inglese e \"f\u00fcnfte Kolonne\" in tedesco).\nUsi dell'espressione.\nDi solito l'espressione \"quinta colonna\" viene usata in senso dispregiativo, per indicare gruppi di traditori che aiutano il nemico; spesso, durante una guerra, gli aderenti a una fazione politica che si oppone alla maggioranza vengono accusati di costituire una quinta colonna: di collaborare cio\u00e8 (consapevolmente o no) con il nemico che minaccia il loro Paese."}
{"id": "346965", "revid": "1718925", "url": "https://it.wikipedia.org/wiki?curid=346965", "title": "Diaspora", "text": "Diaspora \u00e8 un termine di origine greca (deriva dal verbo greco \u03b4\u03b9\u03b1\u03c3\u03c0\u03b5\u03af\u03c1\u03c9, letteralmente \"disseminare\"). Il significato originario \u00e8 quello della \"dispersione di un popolo nel mondo dopo l\u2019abbandono delle sedi di origine\" (Garzanti) o della \"dispersione in varie parti del mondo di un popolo costretto ad abbandonare la sua sede di origine\" (Treccani), e per via estensiva \"Dispersione di individui in precedenza riuniti in un gruppo\".\nEtimologia.\nDiaspora deriva dal greco \u03b4\u03b9\u03b1\u03c3\u03c0\u03bf\u03c1\u03ac \u00abdispersione\u00bb, che a sua volta deriva dal verbo \u03b4\u03b9\u03b1\u03c3\u03c0\u03b5\u03af\u03c1\u03c9 \u00abdisseminare\u00bb.\nDescrizione.\nLa diaspora per antonomasia \u00e8 quella degli ebrei nel mondo antico (diaspora ebraica), dopo le successive deportazioni in Assiria (721 a.C.) e a Babilonia (586 a.C., esilio babilonese) e soprattutto a seguito della fine di un'entit\u00e0 politica ebraica in Palestina dopo le conquiste militari dei romani e la duplice distruzione del Tempio di Gerusalemme nel 70 e nel 135 d.C.. Il tema del ritorno in Palestina degli ebrei dispersi divenne uno dei pi\u00f9 comuni della letteratura apocalittica e del messianismo giudaico.\nAltre diaspore storiche includono: \nDiaspora e migrazione.\nIl termine \"diaspora\" \u00e8 stato ripreso in epoca recente per indicare \"la dispersione di membri di una comunit\u00e0 in paesi dove la maggioranza degli abitanti segue una fede diversa\". Nella sociologia delle migrazioni, esso \u00e8 usato per indicare le relazioni (pi\u00f9 o meno istituzionalizzate) tra membri di una comunit\u00e0 migrante in un paese terzo, volte al mutuo supporto e allo sviluppo del paese d'origine tramite l'invio di rimesse.. Altri studiosi contestano tuttavia l'uso del termine.\nDiaspora in linguistica.\nIn linguistica, si usa il termine \"diaspora\" per indicare la frantumazione della originaria unit\u00e0 linguistica indoeuropea, ossia \"la ramificazione e successiva differenziazione del nucleo di dialetti da cui si svilupparono le varie lingue storiche oggi assegnate alla famiglia indoeuropea, in conseguenza degli spostamenti dei popoli che, dall\u2019area molto pi\u00f9 ristretta dove in origine tali dialetti erano parlati, si diffusero (a partire dalla fine del 3\u00b0 millennio a.C.) nell\u2019Europa centrale e poi occidentale, in Asia Minore e in India\"."}
{"id": "346969", "revid": "1048993", "url": "https://it.wikipedia.org/wiki?curid=346969", "title": "George Fenton", "text": "Ha ricevuto quattro candidature agli Oscar senza riuscire a conquistare la statuetta: nel 1982 per \"Gandhi\", nel 1987 per \"Grido di libert\u00e0\", nel 1988 per \"Le relazioni pericolose\" e nel 1991 per \"La leggenda del re pescatore\"."}
{"id": "346970", "revid": "874215", "url": "https://it.wikipedia.org/wiki?curid=346970", "title": "Warta", "text": "La Warta (in tedesco \"Warthe\") \u00e8 un fiume della Polonia con una lunghezza complessiva di 808\u00a0km, la met\u00e0 navigabile.\nNasce nel Voivodato della Slesia, a est della citt\u00e0 di Zawiercie, attraversa il territorio della Grande Polonia con le citt\u00e0 di Cz\u0119stochowa, Sieradz, Ko\u0142o, Konin, \u015arem, Pozna\u0144 e Gorz\u00f3w Wielkopolski, e confluisce nell'Odra vicino a Kostrzyn.\nSi tratta del pi\u00f9 grande affluente del fiume Odra, e fino alla confluenza la Warta \u00e8 addirittura pi\u00f9 lunga dell'Odra.\nLuoghi toccati dal fiume:"}
{"id": "346984", "revid": "5456", "url": "https://it.wikipedia.org/wiki?curid=346984", "title": "Tecnologie comprese nei telefoni cellulari", "text": ""}
{"id": "347000", "revid": "46285841", "url": "https://it.wikipedia.org/wiki?curid=347000", "title": "Legge di Hopkinson", "text": ""}
{"id": "347001", "revid": "968255", "url": "https://it.wikipedia.org/wiki?curid=347001", "title": "Lingua franca", "text": "Una lingua franca \u00e8 una lingua che viene usata come strumento di comunicazione internazionale o comunque fra persone di differente lingua madre e per le quali \u00e8 straniera.\nPrende il nome dalla lingua franca mediterranea o \"sabir\", lingua \"pidgin\" parlata nei porti del Mediterraneo tra l'epoca delle Crociate e il XIX secolo.\nI primi studi.\nI primi studi sulla lingua franca furono effettuati da Hugo Schuchardt. Il suo lavoro \u201cDie Lingua Franca\u201d, pubblicato nel 1909, analizzava testimonianze riguardanti una lingua cosiddetta \u201cdi emergenza\u201d e \u201cdi mediazione\u201d, in quanto il suo unico scopo era quello di far comunicare parlanti di lingue differenti. Queste testimonianze si riferivano ad una lingua romanza utilizzata nelle citt\u00e0 portuali del Nord Africa nei primi secoli del 1000 d.C., e dunque a fini commerciali. Per sua natura, non poteva che essere acquisita per lo pi\u00f9 per via orale, ed essere caratterizzata da una grammatica semplice, lessico eterogeneo e vocabolario piuttosto ridotto. Non coprendo tutti i vocaboli esistenti, poteva difficilmente essere considerata una vera e propria lingua: non a caso, questa definizione di lingua franca di Schuchardt si lega meglio a ci\u00f2 che - dalla met\u00e0 del Novecento - \u00e8 chiamata \"pidgin\". La lingua franca mediterranea \u00e8 oggi considerata essa stessa un \"pidgin\" (il termine stesso, in cinese, sta per \"business\").\nTuttavia, la lingua franca mediterranea \u00e8 solo uno dei primi esempi di utilizzo di fonte di comunicazione tra parlanti: oggi come oggi, per esempio, la lingua franca per eccellenza \u00e8 l'inglese, che \u00e8 sia L1 che LF.\nStoria.\nStoricamente, il ricorso ad una lingua franca \u00e8 di antiche origini, presumendosi che possa essere insorto per soddisfare esigenze di natura commerciale. In seguito, all'utilizzo mercantile si sono affiancati quelli diplomatici e culturali. La lingua franca supplisce infatti alle costanti esigenze di riferimento a convenzioni linguistiche, anche (e talvolta soprattutto) terminologiche, che possano divenire comuni al di l\u00e0 delle provenienze.\nL'uso di una lingua franca consente inoltre agli operatori interessati di poter evitare il ricorso alla mediazione dei traduttori ed allestire una comunicazione diretta.\nEtimologia.\nSull'etimologia della locuzione, mutuata dal corrispettivo italiano, si ritiene probabile l'ipotesi che derivi da un modo di dire diffuso presso la diplomazia africana e levantina. L'aggettivo \"franco\" veniva impiegato dal mondo greco-bizantino (\"Phrankoi\" in greco) e arabo-islamico (\"Faranji\" in arabo) per designare l'insieme dei popoli dell'Europa Occidentale con cui entrarono in contatto durante il Medioevo (in particolare dopo la IV crociata). Dopo il 1204 appunto, quando in particolare l'espansionismo veneziano prendeva piede nel Mediterraneo orientale (e non solo) a scapito di Costantinopoli, i contatti e relazioni tra i vari popoli rivieraschi s'intensificarono nuovamente; di conseguenza, l'inevitabile plurilinguismo poneva le basi per il nascere di un nuovo mezzo di comunicazione, usato in primo luogo proprio dalle flotte militari e dai mercanti, marinai e legati \"franchi\".\nLingue.\nSi possono enumerare molte lingue utilizzate nel corso del tempo come lingua franca o interlingua. Una sommaria sintesi per aree continentali comprenderebbe:\nAfrica:\nafrikaans,\narabo,\nberbero,\nfanagalo,\nfula,\nhausa,\nkrio,\nlingala,\nmanding,\nsango,\nswahili,\nfrancese,\nwolof\nAsia:\naccadico,\narabo,\naramaico,\nazero,\ncinese,\nebraico,\nhindi-urdu,\nmalese-indonesiano,\nmalayalam,\nnepalese,\npersiano,\ntagalog,\ntamil,\ntelugu\nEuropa:\ndanese,\ninglese,\nfrancese,\ntedesco,\ngreco,\nlatino,\nitaliano,\nbasso tedesco,\npolacco,\nportoghese,\nrusso,\nserbo-croato,\nspagnolo,\nyiddish\nPeriodo precolombiano dell'America del Nord:\nchinook jargon,\nlingua mohawk,\nnahuatl,\noccaneechi\nSud America:\nquechua,\nmapudungun,\ntupi\nPidgin caraibico e creolo:\ncreolo di Guinea-Bissau,\ntok pisin\nIn epoche passate, furono lingue franche, almeno per l'Europa occidentale ed alcune zone rivierasche del Mar Mediterraneo, il greco antico (per i commerci e le scienze), il latino (diffusosi con l'espansione dell'Impero romano), il ligure, di cui si sa che anche i mercanti stranieri facevano uso, un dialetto derivato soprattutto dal veneziano e parlato nel Medioevo in tutti i porti del Medio Oriente e il francese (a partire dal XVI secolo). Nell'Europa centro-orientale il tedesco costitu\u00ec a lungo un'importante lingua franca (tanto da mantenervi tuttora il ruolo di seconda lingua straniera pi\u00f9 studiata) cos\u00ec come il russo era insegnato come materia obbligatoria in tutte le scuole del blocco orientale durante gli anni del comunismo. In aree del Medio Oriente, l'aramaico fu lingua franca dell'Impero assiro, di quello persiano e delle aree circostanti.\nPer i commerci e per alcune scienze l'inglese \u00e8 di fatto la lingua franca prevalente nella maggior parte del mondo, cos\u00ec come l'arabo sta assumendo un ruolo analogo presso i paesi a maggioranza religiosa islamica. Segue il francese, che continua a essere utilizzato in alcuni ambiti culturali e in seno ad alcune organizzazioni internazionali e che costituisce la lingua franca delle comunicazioni interetniche in vaste zone del continente africano e nell'insieme dei Paesi francofoni in cui esso non costituisca la lingua madre predominante degli abitanti. Un'altra lingua franca a carattere sovranazionale \u00e8 il russo, che viene utilizzato nelle comunicazioni tra tutti gli stati formatisi dalla scissione dell'Unione Sovietica.\nLingua franca nel passato: i motivi della diffusione.\nNel corso della storia, si sono avuti molti esempi di lingua franca. Ci\u00f2 ha reso possibile identificare quali sono stati i contesti che ne hanno favorito la nascita:\nInoltre, le lingue franche sono favorite da motivi diplomatici e culturali.\nIl persiano, l'aramaico e la lingua araba.\nLa lingua persiana \u00e8 un esempio importante di lingua franca divenuta tale grazie alle conquiste, sebbene abbia raggiunto questo status in un periodo successivo alla fondazione dell'impero. Inoltre, l'essere una lingua madre diffusa in stati multinazionali non l'ha resa automaticamente una lingua franca.\nL'Elam, ovvero la parte di terra iraniana agli sbocchi di Tigri ed Eufrate, fu invasa dai persiani durante il primo millennio a.C. Gli elamiti offrivano servizi di scrittura ai persiani, ed in questo contesto non fu l'elamitico ad evolversi in una lingua franca, in quanto i persiani si limitarono a sfruttare le capacit\u00e0 degli elamiti \u201cbilingui\u201d senza sforzarsi di impararne il linguaggio.\nL'impero persiano stava allargandosi sempre di pi\u00f9: alla fine del 522 a.C. aveva inglobato anche quello assiro-babilonese, l'Anatolia e la parte est dell'Iran. Mentre nelle zone meno civilizzate era pi\u00f9 facile che il persiano si diffondesse da zero, \u00e8 importante notare quanto questo fosse invece arduo nei territori pi\u00f9 progrediti, dove era gi\u00e0 diffusissimo l'aramaico. Questa lingua era usata come lingua franca per comunicazioni interlinguistiche e commerciali. Il motivo principale per cui l'aramaico assunse un ruolo importante come lingua di pubblica utilit\u00e0 nell'impero persiano era questo: era possibile dettare messaggi nella lingua del mittente e scriverli in lingua ed alfabeto aramaici; la lettura sarebbe stata eseguita dall'araldo locale al destinatario nella lingua maggiormente compresa da quest'ultimo. Questo processo viene detto \"para\u0161\" in persiano. \u00c8 possibile quindi affermare che l'aramaico \u00e8 stata un'interlingua: una codifica compresa e conosciuta da tutti gli araldi e scribi dell'Impero.\nEcco quindi uno dei motivi per cui il persiano non divent\u00f2 immediatamente una lingua franca nonostante la sua potenza militare: la mancanza di una propria tradizione scritta lo rendeva inadatto all'amministrazione e coordinazione del territorio; quindi, pur essendo parlato dai conquistatori di un impero tanto vasto, rimase momentaneamente lingua d'\u00e9lite.\nLa diffusione del persiano conobbe una breve interruzione a causa della conquista dell'Impero da parte di Alessandro Magno nel 332 a.C., anche se l'effettivo periodo di dominazione della lingua greca su quella persiana si verific\u00f2 solo a partire dal suo diretto successore e si protrasse per pochi secoli. L'influenza della lingua greca nelle attivit\u00e0 di governo iraniane \u00e8 rimasta molto superficiale. Dopo il distacco dell'Iran dall'impero greco compiuto dai Parti, l'uso della lingua greca continu\u00f2 solo nelle incisioni reali e soprattutto sulle monete (usanza ancor pi\u00f9 longeva), per poi svanire del tutto.\nDurante questo periodo lungo qualche decina di secoli, fu proprio l'aramaico a sub\u00ecre un forte declino come lingua franca, mentre il persiano - che nel frattempo aveva conosciuto un'evoluzione in pahlavi - aument\u00f2 proporzionalmente la sua diffusione.\nCon l'uccisione dell'ultimo sovrano sasanide Yazdgard III nel 651 d.C., l'impero collass\u00f2 sotto l'invasione araba. Essa rappresent\u00f2 una vera e propria apertura ad un nuovo mondo, sebbene la rivoluzione linguistica non si scaten\u00f2 subito. Lo scopo degli invasori era quella di promuovere la lingua araba come nuovo mezzo di comunicazione \u201cufficiale\u201d, nonch\u00e9 ovviamente come lingua di fede: ma questo processo si trascin\u00f2 per generazioni, principalmente per due motivi. Per prima cosa, l'arabo non era mai stato altro che la lingua di una societ\u00e0 tribale, e dunque era naturale che l'amministrazione continuasse ad essere condotta in pahlavi. L'ordine del Califfo di utilizzare l'arabo come lingua ufficiale arriv\u00f2 nel 697 d.C., ma solo nel 742 d.C. tale regola venne effettivamente applicata. Inoltre, le prime generazioni di parlanti arabi non avevano provato ad imporre attivamente la propria lingua, neanche per motivi di fede, in quanto avevano paura di un calo nelle entrate derivanti dalle tasse, da cui i credenti musulmani erano esenti. Ciononostante, l'arabo divenne un mezzo di comunicazione scritta ufficiale, religiosa e intellettuale di alto livello.\nGli effetti sul persiano, che continu\u00f2 a mantenere comunque salde le sue radici, furono incredibilmente positivi. Prima di tutto, non c'era stata alcun tipo di resistenza politica al dominio arabo, e ovviamente l'\u00e9lite religiosa svolgeva i suoi compiti in lingua araba. Questo caus\u00f2 un vero e proprio rinnovamento della lingua persiana (conosciuta poi come nuovo persiano), che si arricch\u00ec di termini arabi, mentre i nativi iraniani arricchivano il proprio vocabolario con termini di cui non avevano avuto bisogno fino ad allora, necessitando solo del lessico lavorativo. Ciononostante, nel lungo periodo l'arabo perse sempre pi\u00f9 terreno - eccetto nell'utilizzo come lingua forbita e di scienza, in cui il persiano mancava proprio di vocaboli - a favore della lingua nativa, a dimostrazione del fatto che una lingua franca perde forza nel momento in cui non serve pi\u00f9 al suo scopo.\nSe fino ad allora il persiano era servito pi\u00f9 da L1 che da LF, la situazione cambi\u00f2 radicalmente dal 1000 d.C. in poi, con le rivolte degli schiavi turchi nei territori di dominio iraniano. Difatti, sebbene il popolo turco riusc\u00ec a passare da schiavo a sovrano, non oper\u00f2 con l'intento di rivoluzionare la lingua del territorio iraniano. Cos\u00ec come l'utilit\u00e0 dell'aramaico era stata accettata millenni prima dalla sovranit\u00e0 persiana, adesso la lingua persiana veniva accettata e portata avanti dai turchi. Inoltre, essi erano ben propensi ad abbracciare la fede islamica (i suoi leader erano gi\u00e0 stati convertiti), e questa resa religiosa fu cruciale per l'accettazione del persiano, sebbene l'uso del turco parlato venne comunque portato avanti da trib\u00f9 come i Ghaznavids. Pi\u00f9 avanti, il (ormai nuovo) persiano e la sua cultura vennero globalmente accettati come standard di civilizzazione, e dunque la lingua madre dei turchi fu reimpiegata come base scritta per la letteratura.\nIl greco.\nIl greco \u00e8 una lingua franca che ha conosciuto due differenti sviluppi in aree diverse.\nI colonizzatori greci fecero il loro ingresso sulle sponde occidentali del Mediterraneo nell'850 a.C. e si distinsero in quanto il loro scopo era sia di sistemarsi creando delle piccole citt\u00e0 indipendenti ed autonome, sia ovviamente di commerciare coi mercanti locali. Alcune delle citt\u00e0 fondate dai greci - tra cui Siracusa, Taranto, Napoli, Nizza, Marsiglia - sarebbero diventate tra le pi\u00f9 influenti del Mediterraneo, nonch\u00e9 ferme sostenitrici della Magna Grecia. Dunque, gi\u00e0 in questo periodo, i greci rappresentavano i leader dell'innovazione culturale in Occidente. Due esempi importanti di popoli influenzati dalla cultura greca sono stati gli etruschi e i cartaginesi. I primi avevano basato la propria civilt\u00e0 urbana sul modello greco; i secondi - o perlomeno i pi\u00f9 abbienti - venivano direttamente educati in greco. Quando l'esercito romano sconfigge Cartagine nel 202 a.C., si impadronisce dei dom\u00ecni greci e di tutta la costa orientale del Mediterraneo: grazie all'immigrazione di greci acculturati in cerca di lavoro, la lingua greca assume un ruolo importante nell'educazione dei ceti sociali pi\u00f9 nobili, tanto da diventare una seconda lingua madre per i romani di alto lignaggio.\nIl greco era riuscito a diventare una lingua franca per tutta l'area ovest del Mediterraneo non solo perch\u00e9 chiave di una vasta commercializzazione, ma anche per motivi di prestigio culturale, letterario, scientifico e di intrattenimento.\nA est, invece, la situazione era differente. Le colonie intorno al Mar Nero vennero fondate tutte nei pressi della citt\u00e0 di Mileto, in cui il greco parlato era simile alla parlata comune (\u201c\"koin\u00e8 di\u00e0lektos\"\u201d, diffusa ad Atene, sarebbe diventata lo standard universale dal terzo secolo a.C.). In questa area, tuttavia, la diffusione del greco non port\u00f2 alla creazione alcuna di comunit\u00e0 di parlanti greci in zona; rimase semplicemente una lingua parlata da commercianti e viaggiatori, influenzando ben poco la linguistica locale.\nIl latino.\nIl latino ha ottenuto lo status di lingua franca nel momento in cui \u00e8 riuscito a diffondersi come lingua del cristianesimo, cio\u00e8 tra il II e il IV secolo d.C. Qualche centinaio di anni prima, nel 200 a.C., era conosciuto come la lingua dei soldati romani, degli esattori delle tasse, e dei commercianti della costa occidentale del Mediterraneo; ma quattrocento anni dopo si era evoluto da LF a lingua madre della maggior parte delle province dell'ovest Europa.\nUna lingua, prima di diventare lingua ufficiale di una religione, attraversa spesso alcune fasi. Prima di tutto, ha bisogno di essere la lingua in cui vengono trascritti e diffusi i testi, poi deve diventare lingua ufficiale dell'amministrazione clericale, e infine essere adottata nella liturgia. I primi seguaci di Cristo ed i primi diffusori del culto nell'impero romano parlavano rispettivamente l'aramaico ed il greco. Ma dovendo divulgare il culto tra le persone pi\u00f9 povere e disagiate, la soluzione era usare il loro vernacolo, e dunque il latino. Si dovette attendere quasi quattro secoli prima che il latino venisse reso ufficialmente la lingua della Chiesa Romana durante il papato di Damaso I (366-384).\nLa liturgia in latino veniva imposta in qualunque Paese fosse evangelizzato, anche dove i parlanti locali non avevano la minima conoscenza della lingua. Anche se in un primo momento era stato concesso di leggere le scritture in latino ma spiegarle nella lingua locale, questa usanza fu ben presto soppressa: la grande dignit\u00e0 ed eleganza del latino veniva considerata al pari di nessun'altra lingua. Cos\u00ec, il latino divenne anche la lingua dell'educazione e dell'amministrazione in tutta l'Europa occidentale. Questo non comport\u00f2 certo che le persone lasciassero la propria L1, ma il latino aveva acquisito una certa formalit\u00e0 che venne mantenuta grazie ai rapporti stretti con tutti i regni evangelizzati, anche quando questi si trasformarono in Paesi indipendenti e tennero le proprie L1 come di Stato.\nOvviamente, il latino \u00e8 stato solo una delle lingue scelte a scopo di proselitismo: per citare un esempio famoso, il Protestantesimo \u00e8 stato portato dai missionari inglesi in tutto il mondo per centinaia di anni. Ciononostante, l'inglese non ha mai stretto un rapporto inscindibile dalla religione, che invece \u00e8 rimasta legata ai vernacoli locali. Questo perch\u00e9, a differenza della Chiesa Cattolica, la religione protestante non ha mai avuto un unico leader (non era necessario, in quanto si incoraggiava l'interpretazione autonoma delle sacre scritture), n\u00e9 \u00e8 mai stata capace di unire le sue numerosissime chiese, createsi dalla scissione iniziale con Roma.\nL'italiano.\nLa lingua italiana \u00e8 considerata la base su cui si \u00e8 sviluppata la lingua franca mediterranea, usata a partire dal tardo XV secolo lungo le sponde del Mediterraneo da mercanti pisani, veneziani, genovesi diretti verso il Nord Africa.\nL'espansione dei rapporti politico-commerciali favor\u00ec la diffusione di alcune tra le lingue pi\u00f9 importanti, tra cui il francese, l'arabo ed il greco, nonch\u00e9 i dialetti italiani delle repubbliche marinare. Questi incontri hanno generato \"mescolanze linguistiche\" (\"pidgin\") utilizzate dagli alloglotti meno altolocati della societ\u00e0, ma anche passaggi di lessemi dal greco e arabo alle lingue romanze, che sono comunque riconducibili ad un periodo precedente all'esistenza della lingua franca.\nLe testimonianze che ci sono rimaste - molto ripetitive, evidentemente a causa delle conversazioni monotematiche - sono quasi sempre attribuite a parlanti turchi o arabi: questo lascia intuire che in verit\u00e0 si tratti di parodie linguistiche perpetrate da alloglotti.\nAlcuni dei tratti linguistici che ricorrono sono:\nTutte le testimonianze convergono inoltre nel riprodurre un \u201ceffetto parlato\u201d, attraverso espedienti quali le ripetizioni enfatiche, la paratassi polisindetica, i periodi ellittici o segmentati, la giustapposizione di frasi collegate dal \u201cche\u201d polivalente, ecc.\nLo studio dei documenti ha rivelato che le variet\u00e0 dialettali italiane hanno circolato per diversi motivi, tutti legati al commercio: i prigionieri, le persone inviate a liberarli, gli equipaggi delle navi mercantili, i redattori e traduttori degli atti (si presume che i mercanti sefarditi livornesi abbiano svolto un ruolo di intermediazione). Questo spiega perch\u00e9 l'italiano sia diventato una lingua target per molti alloglotti, i quali avevano comunque necessit\u00e0 molto basilari.\nGli usi dell'italiano non si limitano al settore commerciale. Nel '500, l'area centro-settentrionale italiana era una delle pi\u00f9 ricche d'Europa in termini di cultura, letteratura, musica: la lingua italiana si diffonde quindi come mezzo di comunicazione tra i parlanti europei pi\u00f9 altolocati, quasi al pari col francese, proprio per la sua \"musicalit\u00e0\".\nLa diffusione dell'italiano prosegu\u00ec fino al Settecento come lingua della corrispondenza diplomatica tra occidentali di diverse nazioni, nonch\u00e9 come forma di contatto diplomatico tra la Sublime porta e l'Europa. Degna di nota \u00e8 la presenza dell'italiano - in assenza di italiani - nella diplomazia internazionale, da considerare possibile non solo grazie alle attivit\u00e0 delle citt\u00e0 marinare nel Mediterraneo, ma anche all'assorbimento di una quota importante di giovani greci che il patriziato manda dalla Turchia a studiare in Occidente. Al ritorno, questi sono in grado di produrre testi elaborati, di natura commerciale e diplomatica. Tra i documenti internazionali redatti anche in lingua italiana, ricordiamo:\nDal punto di vista politico, l'italiano ha conosciuto una brevissima diffusione (di appena due generazioni) nelle colonie acquisite tra la fine dell'800 e gli inizi del '900, tra cui ricordiamo Eritrea, Somalia, Dodecaneso, Libia ed Etiopia.\nPi\u00f9 recentemente, dopo il Concilio Vaticano II, l'italiano ha assunto un'importanza primaria all'interno della Chiesa cattolica come lingua comune di scambio nella gerarchia ecclesiastica, tanto da poterne essere definita la lingua franca de-facto, insieme al latino, che \u00e8 sempre la lingua ufficiale.\nLingua franca nel presente.\nIl concetto e l'idea di lingua franca hanno sub\u00ecto un notevole cambiamento nel tempo. Se l'originale lingua franca del XVI secolo era definibile come strumento di comunicazione commerciale, nonch\u00e9 un \"pidgin\" a base italiana con cui greci e turchi potevano comunicare con i mercanti italiani e francesi, ai giorni d'oggi la lingua franca si \u00e8 evoluta come mezzo che mette in contatto non solo aree di imperi, ma il mondo intero; se il latino poteva essere considerato una lingua franca perch\u00e9 univa idealmente tutti i cattolici che partecipavano alle funzioni religiose, oggi consideriamo la lingua franca utile per aggirare le differenze linguistiche nella vita quotidiana.\nLa lingua franca dei giorni d'oggi \u00e8 sicuramente l'inglese, definibile come:\nSembra quindi che chi non conosce l'inglese sia destinato a restare \u201cfuori dal mondo\u201d e dalle sue interazioni.\nSecondo il linguista Nicholas Ostler, in effetti, trattare la lingua inglese al pari di tutte le altre non sarebbe corretto: nel mercato delle traduzioni, quelle dall'inglese (come lingua sorgente) rappresentano il 60-70% del totale, a dimostrazione del fatto che la letteratura inglese viene reputata interessante anche fuori dai confini britannici ed americani; ma questo sentimento non \u00e8 corrisposto, visto che le traduzioni da altre lingue all'inglese stanno invece diminuendo sempre di pi\u00f9. Inoltre, \u00e8 certamente vero che entrare nel mercato internazionale senza conoscere l'inglese \u00e8 impossibile.\nEppure, sebbene l'inglese sia considerata l'attuale lingua franca a livello mondiale, c'\u00e8 chi l'ha accolta volentieri e chi l'ha invece respinta senza troppe cerimonie.\nL'inglese nelle ex-colonie.\nSe consideriamo l'inglese come lingua di commercio e colonizzazione della Gran Bretagna, \u00e8 possibile trovare diversi esempi che mostrano come questo mezzo non sia sempre visto di buon occhio. Questi Paesi sono distribuiti tutt'intorno all'Oceano Indiano: Malaysia ad est, Sri Lanka al centro e Tanzania ad ovest. Essendo state colonie inglesi, e dunque avendo sub\u00ecto un largo uso dell'inglese, questi Paesi hanno finito per rigettarlo e promuovere le proprie lingue. In sostanza, l'inglese fatica a mantenere un contatto con queste ex colonie, in quanto la volont\u00e0 di un'identit\u00e0 propria spinge al rafforzamento delle lingue madri a suo discapito.\nSituazione differente si trova invece in alcuni Paesi pi\u00f9 piccoli, o vicini ai tre precedenti: Brunei, India, Zambia, Malawi, Uganda e Kenya. Questi hanno visto nell'inglese l'opportunit\u00e0 sia di avere accesso al pi\u00f9 ampio mercato mondiale, sia di avere un mezzo di comunicazione comune per le tante comunit\u00e0 diverse che li abitano.\nMalesia.\nIn Malesia, il gruppo malese di maggioranza ha dovuto dibattere con le comunit\u00e0 cinesi ed indiane (perdipi\u00f9 tamil): mentre queste ultime avrebbero pi\u00f9 volentieri adottato l'inglese come lingua di Stato al raggiungimento dell'indipendenza nel 1957, i malesi hanno voluto rafforzare la propria identit\u00e0 adottando la lingua malese come lingua principale. Non a caso, una tipica frase malese recita \u201c\"Bahasa jiwa bangsa\"\u201d, ovvero \u201cil linguaggio \u00e8 l'anima della nazione\u201d. Il nazionalismo e la volont\u00e0 di ripartire da zero dopo anni di colonialismo sono stati i veri motivi che hanno portato l'inglese ad essere progressivamente sostituito nei diversi settori dello Stato. Dopo il 1980, quando anche gli ultimi interpreti simultanei sono stati licenziati, il malese \u00e8 diventato anche la lingua dell'istruzione. Negli anni a seguire, sono state fatte diverse concessioni relative ad insegnamenti in altre lingue (tra cui cinese mandarino e tamil), e dopo il 2003 l'inglese viene reintrodotto come lingua d'insegnamento di matematica e scienze, in risposta alla paura di rimanere svantaggiati in tema di pubblicazioni internazionali.\nSri Lanka.\nLo Sri Lanka mostra una situazione ancora differente: gli indiani tamil della Ceylon furono avvantaggiati dalla migliore educazione ricevuta, e vennero dunque assunti nei servizi civili delle colonie, che funzionavano in inglese. La sopportazione della maggioranza singalese giunse al termine pochi anni dopo il raggiungimento dell'indipendenza (1948), perch\u00e9 la ferita del colonialismo inglese era ancora troppo aperta per far s\u00ec che l'uso della lingua risultasse neutrale. Il tutto \u00e8 sfociato in una guerra civile dal 1973 al 2009, che non si \u00e8 interrotta neanche nel 1987 quando il tamil viene riconosciuto ufficiale al pari del singalese. L'esempio dello Sri Lanka mostra che adottare una lingua estera come medium di comunicazione tra gruppi interni ad uno Stato ed in conflitto tra di loro non \u00e8 detto che funzioni, soprattutto quando tale lingua estera viene associata in modo particolare ad uno di questi.\nTanzania.\nIn Tanzania la lingua franca principalmente diffusa era lo swahili, rinforzato anche dall'impegno dei missionari europei nelle scuole, e portato avanti fino alla conquista degli inglesi nel 1918. Nel periodo dal 1961 al 1964, con l'ottenimento dell'indipendenza, lo swahili \u00e8 stato prepotentemente reintegrato al posto dell'inglese, mettendo d'accordo tutte le piccole comunit\u00e0 del Paese (nessuna delle quali \u00e8 pi\u00f9 o meno potente delle altre).\nBrunei.\nNella Malesia orientale, Brunei ha scelto la lingua malese come uno dei suoi pilastri (lo slogan nazionale \u00e8 \"Melayu Islam Beraja\", ovvero \"Malese - Islam - Monarchia\"), ma continua comunque ad utilizzare l'inglese come lingua di educazione scolastica. La ragione di questa scelta va cercata nella consapevolezza di non potersi permettere di isolarsi economicamente dal resto del mondo, nonostante i suoi vicini pi\u00f9 stretti (Malesia ed Indonesia) abbiano scelto il malese come lingua ufficiale.\nIndia.\nIl Paese dell'India \u00e8 suddiviso in numerose regioni, pi\u00f9 precisamente diciotto, ognuna delle quali si differenzia dalle altre per la lingua ufficiale utilizzata. Una di queste, l'hindi, \u00e8 anche la lingua ufficiale dell'intera India, affiancata dall'inglese come \"lingua sussidiaria\" per mantenere i contatti con le regioni indiane che non hanno scelto l'hindi come lingua ufficiale. L'Official Languages Act del 1963 garantisce che l'inglese non possa essere eliminato come lingua sussidiaria, a meno che la proposta non venga varata da tutte le regioni indiane che non hanno l'hindi come lingua ufficiale.\nZambia, Malawi, Uganda, Kenya (Africa Orientale).\nDopo aver sub\u00ecto invasioni e colonizzazioni, in questi Paesi si sono formate numerosissime comunit\u00e0 con esigenze linguistiche molto differenti: tentare di scegliere una sola lingua ufficiale di Stato tra tutte quelle presenti sarebbe stato pericoloso. Per questo motivo, nonostante lo swahili sia comunemente molto diffuso, \u00e8 stata scelta la lingua inglese (una lingua franca \"straniera per tutti\") come lingua ufficiale.\nL'inglese in Paesi privi di connessioni coloniali.\nSebbene si possa pensare che la lingua inglese non abbia motivo di essere presente in Paesi che non hanno sub\u00ecto invasioni e colonizzazioni da parte di nativi inglesi, alcuni esempi possono dimostrare il contrario.\nMongolia.\nLa Mongolia rappresenta un ottimo esempio di Stato privo di connessioni storiche con la lingua inglese: ciononostante, il grande passo \u00e8 stato fatto nel 2004, quando il primo ministro ha deciso che l'inglese avrebbe preso il posto del russo come prima lingua straniera insegnata nelle scuole. Le ragioni dietro a questa scelta sono soprattutto di tipo economico.\nSingapore.\nSingapore, anche se fondata proprio dagli inglesi nel 1819, ha una popolazione composta per il 77% da cinesi, il 14% di parlanti malese e il restante 11% di tamil. In questa citt\u00e0-Stato, l'inglese \u00e8 sempre stato riconosciuto al pari delle tre lingue presenti. L'esempio di Singapore \u00e8 tipico: l'accettazione dell'inglese deriva dal \"compromesso\" trovato in una lingua che fosse straniera per tutti. L'inglese \u00e8 stato introdotto nel sistema scolastico in modo graduale, e sebbene i primi risultati fossero abbastanza scarsi (si trattava di imparare una lingua totalmente nuova), adesso l'inglese \u00e8 utilizzato addirittura in famiglia, a discapito del cinese.\nFilippine.\nNelle Filippine, l'inglese \u00e8 stato prima di tutto erede del colonialismo degli Stati Uniti, che presero il controllo delle colonie spagnole solo nei primissimi anni del Novecento. I colonizzatori statunitensi puntarono sulla propria lingua per migliorare il sistema scolastico locale. Migliaia di docenti vennero mandati ad insegnare un po' di tutto, dalla matematica all'igiene, per migliorare le condizioni di vita dei filippini. Per quanto riguarda la lingua d'insegnamento, l'inglese era stato la scelta pi\u00f9 naturale, in quanto risultavano esserci ben pochi filippini che parlavano lo spagnolo. L'indipendenza arriv\u00f2 nel 1946, ed il tagalog (che \u00e8 un dialetto di Manila, nonch\u00e9 la lingua franca della zona sud dell'isola Luzon) venne scelto tra tante lingue indigene per essere reso lingua nazionale, mentre l'inglese continuava comunque ad essere insegnato nelle scuole private ed acquisiva lo status di lingua d'\u00e9lite.\nNon avendo contribuito alla disfatta, ma anzi alla ripresa del Paese, le Filippine sono state ben disposte ad inserire l'inglese nel sistema scolastico, in quanto il colonialismo americano non \u00e8 stato percepito come un'esperienza negativa. La ricostruzione del sistema scolastico del 1974 previde il bilinguismo, ma quella dell'inglese \u00e8 stata una battaglia persa in partenza: l'utilizzo della lingua inglese come mezzo di comunicazione con filippini abituati pi\u00f9 al tagalog che non all'inglese, ha dato vita ad una versione ben diversa dall'inglese standard insegnato nelle scuole ed universit\u00e0: il taglish.\nQuesto mix di tagalog ed inglese sta prendendo sempre pi\u00f9 piede: questo dimostra che il tentativo di integrazione della lingua non nativa (nel nostro caso l'inglese) porta spesso ad una modifica dei connotati. In pratica, le Filippine sono state in grado di accettare l'inglese come lingua franca (per comunicazioni internazionali), ma non come L1 (per parlare tra filippini): tentando di integrare l'inglese ed inserirlo nella quotidianit\u00e0, finiscono per modificarlo.\nL'inglese in Europa.\nNell'Unione europea (UE) sono presenti circa 60 lingue parlate, di cui 23 sono riconosciute come \u201clingue ufficiali\u201d, ovvero che ricoprono uno status ufficiale in un determinato Paese.\nIn teoria, \u00e8 possibile sfruttare una qualunque di queste 23 lingue per comunicare con le autorit\u00e0 dell'UE. In pratica, le lingue franche effettivamente utilizzate sono ben poche. Inizialmente erano solo il francese ed il tedesco, ma dal 1973 - mentre i Paesi entravano man mano a far parte dell'UE ed il numero di lingue ufficiali aumentava - venne introdotto anche l'inglese.\nEppure, il tedesco rimane la lingua nativa del 18% della popolazione europea, cos\u00ec come il francese ha il 12% e l'inglese il 13%. Ma se andiamo a confrontare i dati relativi a coloro che le apprendono come lingue franche, vediamo che il tedesco ed il francese si attestano al 14% in confronto al 38% dell'inglese.\nSorge spontaneo domandarsi come l'inglese sia riuscito a surclassare tedesco e francese, considerati i numeri.\nStoricamente, l'inglese non \u00e8 mai stato lingua franca in Europa. Nell'area centro-occidentale dell'Europa c'era stato il latino, seguito dal pi\u00f9 moderno francese grazie alla famosa rivoluzione del 1789, ed infine seguito dall'inglese a partire dai primi del 1919, quando col Trattato di Versailles la Gran Bretagna e gli USA giocarono un ruolo chiave come potenze vincitrici in Europa.\nUno dei primi ed importanti cambiamenti linguistici fu quello applicato nella Germania nazista nel 1937, quando si decise di insegnare l'inglese come prima lingua straniera, al posto del francese. La situazione cambi\u00f2 ulteriormente alla fine della Seconda guerra mondiale, quando tutti i Paesi che avevano come lingua straniera il tedesco lo sostituirono con l'inglese per ovvie ragioni. La disfatta di sicuro non giov\u00f2 alla lingua tedesca, che venne prontamente abbandonata e sostituita, mentre la lingua inglese dei vittoriosi Regno Unito e Stati Uniti d'America conobbe una notevole diffusione a discapito di altre lingue, grazie all'introduzione nei sistemi scolastici di numerosi Paesi europei.\nIl prestigio globale dei suoi parlanti; la posizione dominante di Regno Unito e Stati Uniti come potenze politiche ed economiche, nonch\u00e9 nelle tecnologie di produzione e comunicazione; il desiderio dei commercianti esteri di approfittare ed inserirsi nel mercato anglo-americano: tutto ci\u00f2 ha reso l'inglese la lingua franca su cui scommettere globalmente in Europa dal 1950 in poi.\nLingua franca nel futuro.\nL'analisi delle lingue franche nel passato e quella del presente, secondo Nicholas Ostler, pu\u00f2 darci dei suggerimenti - o quantomeno un'idea - di cosa possiamo aspettarci per il futuro.\nIl motivo principale per cui l'inglese potrebbe andare incontro ad un declino linguistico come lingua franca \u00e8 la concorrenza delle altre lingue.\nPi\u00f9 interessante \u00e8 capire il futuro della lingua franca in quanto tale, ovvero se grazie alle nuove condizioni create dall'innovazione tecnologica nel campo della linguistica, la necessit\u00e0 di una lingua comune possa essere soddisfatta da qualcosa di diverso da una lingua franca.\nPotenziali lingue franche.\nAnalizzando gli avvenimenti del passato riguardo alla lingua franca, \u00e8 evidente che la diffusione del latino su tutta la costa occidentale del Mediterraneo fu intralciata dal prestigio culturale greco, contro cui le forze militari romane si rivelarono impotenti. Ciononostante, il greco venne sbaragliato dopo l'VIII secolo dalla combinazione di potenze arabe, turche e persiane nella sua diffusione asiatica. Il latino, nel frattempo, fu comunque capace di mantenere il primato come lingua della Chiesa, dello Stato e dell'istruzione per altri 1500 anni. Fu poi sostituito da nuove lingue europee grazie alle rivoluzioni ed ai cambiamenti radicali in atto in tutta Europa.\nNella zona orientale, invece, il prestigio religioso che rendeva l'arabo cos\u00ec fondamentale non bast\u00f2 a mantenere l'arabo come lingua franca, anzi: i turchi - che gi\u00e0 disponevano di una propria lingua - accettarono di portare avanti la lingua persiana. Anche questa sub\u00ec una perdita di potere quando, un millennio pi\u00f9 tardi, l'invasione cristiana europea (quindi proveniente da fuori) port\u00f2 anche nuove lingue, come l'inglese ed il russo.\nChe i cambiamenti vengano da dentro (caso del latino) o da fuori (caso del persiano), \u00e8 evidente che la storia di una lingua franca non dipende mai solo da se stessa, ma dalla competizione che deve affrontare.\nIn ogni caso, rimane difficile pensare che l'inglese possa essere sostituito come lingua franca, ed esistono motivazioni ben precise a sostegno di questa affermazione.\nL'impressione che si ha analizzando la diffusione delle lingue nel mondo - eccetto l'inglese - \u00e8 che esse siano presenti in aree \u201cregionali\u201d, risultando quindi pi\u00f9 funzionali su scala continentale che globale. Il malese, per esempio, ha un numero di parlanti totale piuttosto alto, ma rimane concentrato in un'area geograficamente compatta (arcipelago del sud-est asiatico).\nUno dei fattori che storicamente ha funzionato come mezzo divulgativo della lingua \u00e8 la migrazione massiva da un Paese all'altro, per la formazione di insediamenti coloniali o per motivi commerciali o per la presenza di guerre da cui fuggire. Nei tempi in cui gli imperi venivano fondati sulla guerra e sulla colonizzazione attiva, si mirava a spostarsi permanentemente nelle aree conquistate (per esempio come fecero gli spagnoli in America Latina, ed i portoghesi in Brasile). Eppure, dalla prima met\u00e0 del XX secolo si \u00e8 verificato un flusso di migrazioni inverse: coloro che si erano precedentemente spostati per cercare condizioni di vita migliori, invece di rimanere, hanno deciso di tornare al proprio Paese di origine. Ovviamente questo non aiuta la diffusione della lingua, che anzi perde ogni contatto nel Paese estero.\nEsistono anche casi pi\u00f9 disperati, ovvero spostamenti di massa dai Paesi del terzo mondo verso Europa ed America settentrionale dovuti a condizioni di vita disagiate e guerre civili. Con la speranza di riuscire a costruirsi un futuro migliore, milioni di persone si sono spostate, creando delle comunit\u00e0 di parlanti di lingue straniere all'interno dei Paesi ospitanti. Alcuni tra gli esempi pi\u00f9 famosi sono le comunit\u00e0 di parlanti arabi in Francia ed Olanda, turchi in Germania, persiani in Russia e Germania. Sebbene questo fattore possa influire positivamente nello sviluppo di una lingua come lingua franca nel Paese ospitante, ci\u00f2 non accade per diverse ragioni. Dato che queste lingue vengono usate come L1 all'interno delle comunit\u00e0, esse vengono socialmente considerate al pari di forme dialettali e dunque di nessuna utilit\u00e0 economico-culturale per il resto della societ\u00e0.\nInfine, \u00e8 assai poco probabile che possano nuovamente verificarsi eventi come creazione di imperi; piuttosto, uno scenario possibile \u00e8 che si tenti di instaurare rapporti e collegamenti commerciali con le aree africane, in cui c'\u00e8 apertura allo sviluppo. Certamente questo sarebbe impossibile in continenti come Europa, Oceania o America, tecnologicamente avanzati, politicamente stabili e capaci di autodifendersi.\nPer quanto riguarda la tendenza a considerare il cinese come la lingua che spodester\u00e0 l'inglese, \u00e8 sufficiente riportare che, sebbene il mercato cinese sia s\u00ec in espansione mondiale, esistono davvero pochissime realt\u00e0 in cui il cinese viene studiato come L2 in Paesi non asiatici, soprattutto per la difficolt\u00e0 di apprendimento. Invece, le lingue studiate in Cina sono il cantonese e l'inglese, e non si prevede che questa situazione sia destinata a cambiare in tempi brevi.\nQuest'analisi porta alla conclusione che - perlomeno nel medio termine - non esistono lingue in grado di sostituire l'inglese nel suo ruolo di lingua franca globale.\nLa tecnologia nel futuro della lingua franca.\nNel corso degli anni, l'evoluzione delle tecnologie informatiche ha fornito soluzioni ai problemi di comunicazione tra mittenti e destinatari parlanti lingue diverse.\nLa codifica Unicode rende possibile dal 1991 la scrittura di moltissimi tipi di caratteri, sia di alfabeti diversi, sia simboli matematici, chimici, cartografici, ecc. Unicode \u00e8 divenuto uno standard per la scrittura di testi multilinguistici, ed \u00e8 tuttora in continua evoluzione.\nSe fino a non molti anni fa le traduzioni da una lingua all'altra potevano essere effettuate solo consultando dizionari, o al massimo specializzandosi frequentando scuole per interpreti, l'introduzione della MT (\u201ctraduzione automatica\u201d, dall'inglese \u201cmachine translation\u201d) ha fornito un primo strumento informatizzato pi\u00f9 veloce ma meno preciso. Anche oggi, sebbene questi strumenti siano in continuo perfezionamento e forniscano la possibilit\u00e0 di fare traduzioni tra molte coppie di lingue, possono difficilmente sostituire le traduzioni eseguite da esseri umani. Il problema sta nel fatto che la traduzione automatica viene approcciata da un punto di vista monolinguistico, ovvero si tenta di tradurre qualunque linguaggio straniero nella lingua desiderata. Anche la lingua franca \u00e8 basata su questo, ed \u00e8 una pratica ed efficace soluzione. Invece, la traduzione automatica ha fallito nel raggiungere un risultato reputabile consistente ed affidabile, qualcosa di cui l'utilizzatore pu\u00f2 essere soddisfatto.\nOvviamente, col passare del tempo, l'evoluzione tecnologica del linguaggio porta a spostare sempre pi\u00f9 in l\u00e0 i limiti che un tempo sarebbero sembrati invalicabili. Infatti, una volta capito che una traduzione eseguita sul modello MT non porta a risultati soddisfacenti, ci si \u00e8 concentrati sulla possibilit\u00e0 di \u201cinsegnare\u201d ad un traduttore automatico sulla base di esperienze, fornitegli in input. Questi procedimenti di \"automatic processing\" vengono eseguiti sui corpus (ma anche su discorsi registrati, ed in tal caso \u00e8 necessario uno strumento di speech recognition), ovvero un largo quantitativo di testo che vengono forniti in modo da essere trattabili in un'analisi digitale. Da questi file \u00e8 quindi possibile trarre indici, glossari, sinonimi e contrari, che possono fare da base per veri e propri dizionari. \u00c8 anche possibile derivare modelli statistici del linguaggio, nonch\u00e9 modelli di equivalenza tra linguaggi.\nIl risultato nel lungo termine, secondo Ostler, \u00e8 proprio quello che ci si aspetta: la distruzione delle barriere linguistiche fra lingue senza la distruzione delle lingue stesse. Nonostante questa generazione stia continuando a studiare l'inglese per non essere esclusa dalla cultura e dal lavoro, la prospettiva di una mutuale accessibilit\u00e0 tra diverse L1 sta diventando reale: nel dicembre 2014 \u00e8 stata rilasciata da Microsoft la prima versione di Skype Translator, un tool di traduzione simultanea che permette di comunicare in tempo reale con interlocutori stranieri parlando la propria lingua."}
{"id": "347006", "revid": "1728", "url": "https://it.wikipedia.org/wiki?curid=347006", "title": "Cavallo (moneta)", "text": "Il cavallo \u00e8 una moneta di rame emessa per la prima volta nel 1472 da Ferdinando I per Napoli e per la Sicilia. Al dritto portava la testa del re ed al rovescio un cavallo passante.\nDal XIII secolo, la quantit\u00e0 d'argento nelle monete del regno andava facendosi sempre pi\u00f9 scarsa, fino a raggiungere la proporzione di 1/16 d'argento per 15/16 parti di rame o anche 7/360 parti argento per 353/360 di rame con la sesta emissione di denari d'argento da parte di Federico II. Siccome i denarelli aragonesi erano coniati con una scarsa proporzione d'argento, e quindi considerevole il guadagno che la Regia Curia traeva da quella sleale monetazione, nel Reame e negli stati circonvicini era comune pratica falsificare le monete.\nDietro la protesta dei pubblici ufficiali destinati a riscuotere le imposte del reame, che si lamentavano dello scarso valore della moneta, Ferdinando I, dietro consiglio di Orso Orsini duca d\u2019Ascoli, band\u00ec che fossero vietati i denari di biglione e che si coniassero, invece, monete di puro rame, grosse quanto le antiche medaglie, ossia mezzi carlini degli Angioini. Sulle monete di rame, essendo scarso il guadagno, i falsari non troverebbero utilit\u00e0 alcuna nel coniarle.\nOrdinava inoltre Ferdinando che, da una parte di detta moneta fosse ritratta la sua effigie, e che, dall'altra si ponesse \"una qualche digna\", come proposto dal Conte di Maddaloni, Diomede Carafa. Venne quindi rappresentato un cavallo, con attorno l'epigrafe \u00c6QVITAS REGNI. Dodici cavalli avevano il valore di un grano. I cavalli di Ferdinando I d'Aragona furono coniati nelle zecche di Amatrice, Aquila, Brindisi, Napoli e Sulmona.\nIl nome rimase poi a monete dello stesso valore anche se i tipi erano diversi come, ad esempio, quella battuta da Carlo VIII nel 1494. Dopo l'iniziale successo dei cavalli, il dominio aragonese e la discesa di Carlo VIII su Napoli portarono ad una facile concessione di zecca ed una conseguente perdita di peso della moneta che ne cagionarono ben presto il discredito.\nCon la perdita del suo valore, il cavallo fu abolito nel 1498 e sostituito con il \"doppio cavallo\" o sestino da Federico d'Aragona. In seguito, nel 1626, sotto Filippo IV di Spagna fu nuovamente emesso il cavallo per breve tempo. I multipli (da 2, 3, 4, 6 e 9 cavalli) furono invece emessi fino a Ferdinando IV. Il 1804 fu battuta l'ultima moneta da tre cavalli ed i cavalli non furono pi\u00f9 emessi: al loro posto il tornese del valore pari a 6 cavalli."}
{"id": "347015", "revid": "600229", "url": "https://it.wikipedia.org/wiki?curid=347015", "title": "Pella Dutch", "text": ""}
{"id": "347019", "revid": "1543377", "url": "https://it.wikipedia.org/wiki?curid=347019", "title": "F\u00fchrerbunker", "text": "Il F\u00fchrerbunker \u00e8 il nome comunemente utilizzato per indicare il complesso sotterraneo, sito a Berlino, nel quale Adolf Hitler si suicid\u00f2 il 30 aprile 1945, ponendo cos\u00ec di fatto termine alla Seconda guerra mondiale in Europa. Il bunker fu il tredicesimo, e ultimo, dei quartieri generali del F\u00fchrer (\"F\u00fchrerhauptquartiere\"), il pi\u00f9 famoso dei quali fu la \"Wolfsschanze\".\nCaratteristiche.\nIl complesso era costituito da due bunker interconnessi: il vecchio \"Vorbunker\" e il nuovo \"F\u00fchrerbunker\". Il \"F\u00fchrerbunker\" era situato circa 8,2 metri sotto il giardino della \"Reichskanzlei\" (Cancelleria del Reich), approssimativamente 120 metri a nord dell'edificio, situato in \"Vossstrasse\" 6. Il \"Vorbunker\" era invece situato sotto il grande corridoio dietro la vecchia \"Reichskanzlei\", che la collegava con il nuovo edificio. La vecchia Cancelleria era situata lungo la \"Wilhelmstra\u00dfe\". Il \"F\u00fchrerbunker\" era situato pi\u00f9 in basso rispetto al Vorbunker e ad ovest di questo (o piuttosto a ovest/sud-ovest). I due bunker erano collegati da una serie di scale.\nL'intero complesso era protetto approssimativamente da pareti di calcestruzzo spesse 4 metri, e le circa trenta piccole stanze erano distribuite su due livelli con le uscite nelle costruzioni principali, oltre ad un'uscita di sicurezza nei giardini. Il complesso venne costruito in due fasi, la prima nel 1936 e l'altra nel 1943. La costruzione del 1943 venne affidata alla compagnia Hochtief, alla quale era gi\u00e0 stata affidata la costruzione di vasti complessi sotterranei a Berlino gi\u00e0 a partire dal 1940. Le stanze e gli alloggi destinati a Hitler erano situate nel nuovo complesso. Entro la fine del febbraio 1945, la sezione pi\u00f9 bassa era stata ammobiliata con mobilia di alta qualit\u00e0 trasferita (o meglio salvata) dalla Cancelleria, insieme a molti quadri ad olio.\nStoria.\nEventi nel 1945.\nHitler si trasfer\u00ec nel \"F\u00fchrerbunker\" il 16 gennaio 1945, seguito dal suo segretario Martin Bormann, da Eva Braun e da Joseph Goebbels e consorte insieme ai loro sei figli, che trovarono posto nei piani superiori del \"Vorbunker\". Il bunker venne inoltre occupato da due o tre dozzine di persone, tra i quali alcuni medici e componenti dell'amministrazione del governo. Tra questi anche le segretarie di Hitler, Traudl Junge e Gerda Christian, il cameriere personale del dittatore Heinz Linge, un'infermiera, Erna Flegel, e un telefonista, Rochus Misch. Il bunker venne rifornito di una grande quantit\u00e0 di cibo e di altri beni di prima necessit\u00e0, oltre agli strumenti necessari per sopravvivere ai fumi e ai gas mortali utilizzati negli ultimi giorni dell'aprile 1945. Diverse testimonianze, successivamente, parlarono dei costanti rumori del sistema di ventilazione del complesso sotterraneo.\nDiversi uomini e donne del personale abbandonarono il bunker tra il 22 e il 23 aprile, prima che Berlino venisse circondata dalle forze dell'Armata Rossa. Il 29 aprile Hitler spos\u00f2 Eva Braun e dett\u00f2 a Traudl Junge il proprio testamento. Il 30 aprile Hitler decise di suicidarsi: alle 15:30 circa si chiuse nel suo salotto privato insieme a sua moglie, il dittatore si tolse la vita con un colpo di pistola alla tempia destra mentre Eva Braun inger\u00ec una capsula di acido prussico. I loro cadaveri vennero trasportati da Heinz Linge, Otto G\u00fcnsche, Martin Bormann ed Erich Kempka nei giardini della Cancelleria attraverso l'uscita di emergenza del \"F\u00fchrerbunker\" e immediatamente cremati. Il giorno successivo anche Goebbels e la moglie, dopo aver ucciso tutti i propri figli, si suicidarono. Dopo questi fatti, la maggior parte degli occupanti rimasti nel bunker cerc\u00f2 di abbandonare il rifugio nelle ore successive, tentando di attraversare le linee sovietiche. Pochi altri, infine, decisero di rimanere nel bunker e vennero fatti prigionieri dalle truppe russe il 2 maggio. Gli ufficiali dell'intelligence sovietica esaminarono quindi la struttura del complesso, trovando pi\u00f9 di una dozzina di corpi, alcuni dei quali irriconoscibili perch\u00e9 bruciati, e resti di molte carte e documenti bruciati.\nEventi del dopoguerra.\nSin dal 1945 le autorit\u00e0 governative sovietiche, tedesche orientali e oggi tedesche cercarono di occultare il luogo esatto del bunker.\nLa \"Reichskanzlei\" venne distrutta dai sovietici nel 1945, ma gran parte del bunker rimase intatto, anche se parzialmente sommerso. Nel 1947 i sovietici tentarono di far saltare in aria, invano, il bunker, che rimase parzialmente danneggiato. Nel 1959 il governo della Germania Est prov\u00f2 nuovamente a distruggere il complesso, apparentemente senza molti effetti. Fino alla caduta del Muro di Berlino, il sito del bunker rimase un'area depressa e dimenticata.\nDurante la costruzione di un complesso residenziale e di altre costruzioni, tra il 1988 e il 1989, vennero scoperte alcune sezioni sotterranee del vecchio bunker, che comunque presentavano seri danneggiamenti. Durante altri intensi lavori di costruzione dei primi anni novanta, vennero scoperte altre parti del complesso, Dall'8 giugno 2006, nel punto esatto in cui sorgeva il F\u00fchrerbunker (lungo \"In den Ministerg\u00e4rten\") \u00e8 stato messo un pannello commemorativo; oggi sul luogo sorgono un parcheggio ed alcuni caseggiati."}
{"id": "347020", "revid": "1543377", "url": "https://it.wikipedia.org/wiki?curid=347020", "title": "Carla Mazzuca Poggiolini", "text": "Biografia.\nGiornalista professionista del RCS MediaGroup, per oltre dieci anni \u00e8 stata Capo della redazione romana di \"Corriere Medico\", quotidiano di politica sanitaria del Corriere della Sera, giornale nel quale ritorna negli ultimi anni. Fondatrice e direttrice della rivista \"inOltre\", mensile di politica e cultura promosso e scritto principalmente da donne (tra il 1990 ed il 2001).\nPast President del Club di Roma del Soroptimist International. Dal 2010 componente del Comitato per le pari opportunit\u00e0 presso il Ministero del lavoro e delle politiche sociali. Dal febbraio 2012 al gennaio 2016 presidente del Club UNESCO di Roma. Nel 2017 prima donna ad essere eletta presidente dell'Associazione Amici di Ostuni, fondata nel 1987 tra gli altri da Leonardo Mondadori e Siro Lombardini, che ne fu primo presidente.\nAttivit\u00e0 politica.\nCarla Mazzuca \u00e8 stata componente della Direzione nazionale del Partito Repubblicano Italiano con Giovanni Spadolini occupandosi principalmente di diritti civili, infanzia e sanit\u00e0 e dirigente del Movimento femminile repubblicano. Protagonista di tutte le principali battaglie femministe degli anni '70 per la conquista di leggi a favore delle donne.\nHa partecipato alle campagne referendarie promosse da Mario Segni, nella prospettiva di un profondo rinnovamento della politica e quando il PRI conflu\u00ec nel Patto Segni ader\u00ec e sostenne l'iniziativa.\nCattolica, attiva nella linea laico-riformista vicina al centrosinistra, ha vissuto diversi passaggi di partito:\nAttivit\u00e0 nelle Istituzioni.\nEletta per la prima volta alla Camera dei deputati nel 1994, a Roma, nel proporzionale per il Patto Segni nella XII legislatura.\nEletta al Senato della Repubblica per l'Ulivo nel 1996 nella XIII legislatura nel Collegio di Roma Nord (Val Melaina - Prima Porta) con 75.620 voti, fa guadagnare oltre 7.000 voti all'Ulivo cos\u00ec da superare il centrodestra in un suo collegio storico (dove sono stati eletti i ministri Cesare Previti e Francesco D'Onofrio), per la prima ed unica volta nella storia del maggioritario.\nEletta nel 2001 nel proporzionale alla Camera in Emilia-Romagna per la Margherita/l'Ulivo.\nNel corso della XII Legislatura, \u00e8 tra le protagoniste dell'approvazione della nuova legge contro la violenza sessuale. \u00c8 stata Presidente della Commissione parlamentare d'inchiesta sulla lacerante vicenda dell'ACNA di Cengio riuscendo ad approvare all'unanimit\u00e0 un documento finale, nonostante le diverse posizioni di partenza dei gruppi parlamentari e l'anticipata fine della legislatura.\nNel corso della XIII Legislatura \u00e8 stata vice presidente dei senatori de \"I Democratici\". In tale veste ha partecipato a tutte le riunioni dei Capigruppo di maggioranza ed \u00e8 intervenuta in Aula nelle dichiarazioni di voto sulla fiducia ai Governi e sulle leggi finanziarie, nonch\u00e9 su altri argomenti.\nPresidente della Commissione speciale in materia d'infanzia ha varato, tra l'altro, le norme contro lo sfruttamento sessuale dell'infanzia e la nuova legge sulle adozioni nazionali, riuscendo a costruire un'ampia condivisione su i due importanti provvedimenti.\nNel corso della XIV Legislatura ha fatto parte dei vertici di minoranza, ha presentato come prima firmataria numerose proposte di legge, alcune delle quali in parte recepite in provvedimenti governativi, tra cui quella sulla tutela dei minori in TV. Insieme a Luciano Violante ed Ugo Intini ha fatto parte della prima delegazione parlamentare ufficiale a recarsi in visita in Slovenia e in Croazia. Vice Presidente del Gruppo misto.\nSport.\nAppartenente alla famiglia Mazzuca, molto legata allo sport, in giovent\u00f9 ha praticato tennis, vela, equitazione e tuffi. Nelle sue presenze alla Camera dei Deputati ha sempre fatto parte della Commissione cultura, scienza, istruzione e sport ed al Senato \u00e8 stata presidente del Gruppo Interparlamentare per lo sport, che ha cercato di riportare le Olimpiadi a Roma. Infine, nel 1998, \u00e8 stata la prima presidente della Lega Italiana Boxe, supportata da tutti i principali organizzatori del settore.\nVita privata.\nIl marito Danilo Poggiolini \u00e8 anch'egli politico e l'ha seguita nei vari passaggi di partito, sempre tuttavia all'interno dello schieramento di centrosinistra. Il figlio Gian Piero Ventura Mazzuca ha fondato nel 1995 a Firenze i \"giovani per l'Ulivo\" con Romano Prodi e Valter Veltroni. Il padre Mario Mazzuca \u00e8 stato pioniere del rugby e stella d'oro al merito sportivo. Carla Mazzuca \u00e8 inoltre discendente diretta di Carlo Armellini, Pietro Bracci, Rinaldo Cesare de Sterlich ma anche nipote di Cesare Sambucetti.\nLontana cugina del giornalista e politico di centrodestra Giancarlo Mazzuca."}
{"id": "347024", "revid": "320578", "url": "https://it.wikipedia.org/wiki?curid=347024", "title": "Cino (Sondrio)", "text": ""}
{"id": "347029", "revid": "110251005", "url": "https://it.wikipedia.org/wiki?curid=347029", "title": "Peter Norton", "text": "Biografia.\nHa fondato la Peter Norton Computing, che nel 1990 \u00e8 stata acquisita dalla Symantec. Peter Norton ha dato il suo cognome ai suoi software (tra i pi\u00f9 celebri: Norton AntiVirus, Norton Utilities, Norton SystemWorks, Norton Internet Security, Norton 360 Norton Commander ed altri)."}
{"id": "347033", "revid": "1573940", "url": "https://it.wikipedia.org/wiki?curid=347033", "title": "Laonastes aenigmamus", "text": "Il kha-nyou o ratto delle rocce laotiano (Laonastes aenigmamus ) \u00e8 un roditore della famiglia dei Diatomiidi, unica specie del genere Laonastes (), diffuso in Indocina.\nEtimologia.\nIl termine generico deriva dalla combinazione delle due parole greche \"\u03bb\u03b1\u03bf\u03c2-\", pietra e \"-\u03bd\u03b1\u03c3\u03c4\u03b7\u03c2\", abitante, con riferimento all'habitat caratteristico, mentre il termine specifico deriva dalla combinazione delle due parole greche \"\u03b1\u03b9\u03bd\u03b9\u03b3\u03bc\u03b1-\", enigma e \"-\u03bc\u03c5\u03c2\", topo, con chiara allusione alla dubbia posizione all'interno dell'ordine dei Roditori.\nDescrizione.\nDimensioni.\nRoditore di medie dimensioni, con la lunghezza della testa e del corpo tra 212,5 e 284,6\u00a0mm, la lunghezza della coda tra 122,8 e 161,4\u00a0mm, la lunghezza del piede tra 37,3 e 44,0\u00a0mm, la lunghezza delle orecchie tra 21 e 25,8\u00a0mm e un peso fino a 414\u00a0g.\nCaratteristiche craniche e dentarie.\nIl cranio \u00e8 leggermente allungato, con un rostro lungo e stretto. Le ossa nasali sono lunghe e si estendono oltre gli incisivi superiori. Le ossa pre-mascellari sono in contatto con le ossa circostanti. La regione inter-orbitale \u00e8 larga con delle creste sopra-orbitali ben sviluppate che si estendono posteriormente a formare un processo post-orbitale distinto. Le bolle timpaniche sono globulari, grandi e rigonfie. Gli incisivi superiori sono bianchi, lisci ed opistodonti, ossia con le punte rivolte verso l'interno della bocca, mentre i denti masticatori superiori sono divergenti, con il terzo molare grande. \u00c8 presente un premolare su ogni semi-arcata. La colonna vertebrale \u00e8 composta da 5 vertebre cervicali, 9 toraciche, 11 lombari, 3 sacrali fuse tra loro e 24 caudali.\nSono caratterizzati dalla seguente formula dentaria:\nAspetto.\nIl corpo \u00e8 simile a quello dei ratti, con la testa allungata e una folta coda lunga circa la met\u00e0 della testa e del corpo. La pelliccia \u00e8 moderatamente lunga ed \u00e8 cosparsa di peli sottili pi\u00f9 lunghi e nerastri. Le parti dorsali sono nere-grigiastre scure, con variazioni individuali che vanno dal nerastro al brizzolato. Le parti ventrali sono grigio chiare, con la punta dei peli bianco-giallastra, che le donano un aspetto generale argentato. Le vibrisse sono numerose, robuste e molto lunghe. Il dorso delle zampe \u00e8 ricoperto densamente di peli, con dei ciuffi che ricoprono gli artigli, pi\u00f9 setolosi quelli dei piedi. Le zampe hanno 5 dita, con il pollice corto e provvisto di un'unghia appiattita, mentre l'alluce \u00e8 ben sviluppato e fornito di artiglio. Le piante sono prive di peli e fornite di cinque cuscinetti ciascuna. Le orecchie sono rotonde, di dimensioni moderate e ricoperte di corti peli. La coda \u00e8 di colore simile al dorso, con la parte inferiore pi\u00f9 chiara. Le femmine hanno un paio di mammelle pettorali disposte lateralmente.\nBiologia.\nComportamento.\n\u00c8 una specie terricola e notturna.\nAlimentazione.\nLa corona alta dei denti masticatori, lo stomaco capiente e l'intestino cieco grande suggeriscono una dieta caratterizzata principalmente da foglie, erba, semi e probabilmente da qualche insetto.\nRiproduzione.\nLe femmine danno alla luce un piccolo alla volta.\nDistribuzione e habitat.\nQuesta specie \u00e8 diffusa nella provincia di Khammouan, nel Laos centrale e nella provincia di Quang Binh, nel Vietnam centrale.\nVive tra gli ammassi rocciosi di formazioni carsiche ricoperte di alberi di caducifoglie e sempreverdi e con una vegetazione al suolo poco sviluppata.\nTassonomia.\nRecenti studi molecolari hanno evidenziato una notevole diversit\u00e0 nella composizione filogenetica della popolazione, suggerendo l'esistenza di molteplici specie e sottospecie, favorite dall'habitat particolare delle montagne carsiche del Laos, le quali sono servite da barriere bio-geografiche, favorendo lo sviluppo di innumerevoli forme endemiche.\nEvoluzione.\nInizialmente inserito in una nuova famiglia, \"Laonastidae\", creata appunto per includere questo insolito roditore, successivi confronti con roditori fossili risalenti all'Oligocene e Miocene hanno supportato la teoria che si trattasse invece di un membro della famiglia \"Diatomyidae\", estinta nel tardo Miocene e vissuta nell'Asia sud-orientale. Tale scoperta ha introdotto questa specie nella categoria di mammiferi ed altri vertebrati conosciuta come \"Effetto Lazzaro\".\nL\"'effetto Lazzaro\" \u00e8 un evento che si verifica allorquando gruppi di animali fossili ritenuti estinti riappaiono sotto forma di specie viventi strettamente correlate a loro. Tuttavia il caso del \"L.aenigmamus\" \u00e8 particolare in quanto le forme a lui pi\u00f9 vicine risalgono a circa 11 milioni di anni fa, un periodo eccezionalmente lungo rispetto agli altri casi conosciuti tra i mammiferi, laddove i progenitori estinti erano apparsi almeno nel Pleistocene, ovvero non oltre i 2,6 milioni di anni fa.\nStato di conservazione.\nLa IUCN Red List, considerato che il suo areale \u00e8 limitato e soggetto ad un continuo declino nell'estensione e nella qualit\u00e0 del proprio habitat, classifica \"L.aenigmamus\" come specie in pericolo (EN)."}
{"id": "347042", "revid": "1522738", "url": "https://it.wikipedia.org/wiki?curid=347042", "title": "Quirino Cristiani", "text": "Biografia.\nQuirino Cristiani nacque il 2 giugno 1896 a Santa Giuletta, provincia di Pavia, in Italia e si trasfer\u00ec nel 1900 con la sua famiglia in Argentina a Buenos Aires. Qui svilupp\u00f2 la sua passione per il disegno e, nel 1916, fu contattato da Federico Valle per lavorare su dei cortometraggi animati di informazione. \nCristiani impar\u00f2 e svilupp\u00f2 le tecniche dell'animazione che gli permisero di realizzare nel 1917 il primo lungometraggio animato della storia: \"El Ap\u00f3stol\", che era una satira sull'allora Presidente dell'Argentina Hip\u00f3lito Yrigoyen. Inoltre, nel 1931 realizz\u00f2 \"Pelud\u00f3polis\", il primo lungometraggio animato con sonoro.\nNel 1962 un incendio distrusse tutte le pellicole di Cristiani, tranne il cortometraggio \"El Mono relojero\", che rimane il solo film di Quirino Cristiani esistente."}
{"id": "347057", "revid": "5695", "url": "https://it.wikipedia.org/wiki?curid=347057", "title": "P. D. Q. Bach", "text": "P. D. Q. Bach (Lipsia 1\u00ba aprile 1742 - Baden-Baden-Baden 5 maggio 1807) \u00e8 un immaginario ultimo figlio di Johann Sebastian Bach, e allo stesso tempo \u00e8 lo pseudonimo col quale il suo ideatore, il prof. Peter Schickele, ha composto una gran quantit\u00e0 di brani parodistici di musica (al momento sono una ventina di CD per le etichette Vanguard e Telarc). La musica combina prese in giro dell'erudizione musicologica e delle convenzioni della musica barocca e classica con una certa dose di farsa.\nIl personaggio di P. D. Q. Bach \u00e8 comunque nel frattempo diventato qualcosa di pi\u00f9 di un semplice scherzo erudito, dal momento che la sua biografia e la sua musica (quella di Schickele) godono di enorme popolarit\u00e0 soprattutto tra i musicisti, e vengono spesso citate e rappresentate. Gran parte della comicit\u00e0 di questo musicista immaginario \u00e8 basata su giochi di parole in inglese, che in traduzione spesso possono essere resi solo approssimativamente. Per questo, il catalogo di opere che segue conterr\u00e0 anche il titolo originale in inglese.\nBiografia.\nSchickele ha scritto una immaginaria biografia di P.D.Q. Bach, nel libro \"The Definitive Biography of P.D.Q. Bach\" (1976; New York: Random House; ISBN 0-394-73409-2). Secondo questa biografia:\nNelle sue numerose conferenze prima dei concerti, Peter Schickele ha rivelato altri particolari sulla vita di P.D.Q. Bach:\nLa sua musica.\nIl Prof. Schickele sostiene che P.D.Q. Bach era dotato \"dell'originalit\u00e0 di Johann Christian, dell'arroganza di Carl Philipp Emanuel, e dell'oscurit\u00e0 di Johann Christoph Friedrich.\" Il tratto pi\u00f9 caratteristico della musica di P.D.Q. Bach, \u00e8, per dirla con Schickele, \"il plagio maniacale\". \u00c8 raro che P.D.Q. Bach abbia scritto musiche originali; per lo pi\u00f9 ha rubato le melodie di altri compositori, riarrangiandole in modi spesso bizzarri. Inoltre, la musica di P.D.Q. Bach's fa spesso uso di strumenti che non vengono di solito usati nell'orchestra, come il tromboon (la parola in inglese evoca al contempo il \"trombone\" e il \"bassoon\", cio\u00e8 il fagotto - ergo, trombotto), slide whistle (flauto a coulisse), hardart (strumento montato su un distributore automatico, dal nome di una celebre marca di distributori), lasso d'amore (strumento formato da un tubo di plastica) ed il kazoo, oltre ad attrezzi che normalmente non vengono usati come strumenti musicali, ad esempio palloni e biciclette. La sua musica richiede anche modi insoliti di suonare strumenti tradizionali, come l'uso di corni pi\u00f9 o meno smontati, nel suo \"Iphigenia in Brooklyn\". Le sue parti vocali, oltre al cantare richiedono anche il tossire, russare, singhiozzare, ridere e strillare.\nLa musica di P.D.Q. Bach non si limita a parodiare le convenzioni della musica barocca e classica: qualche volta prende in giro anche la musica romantica e quella moderna, e a volte perfino la musica country (\"Oedipus Tex\" e \"Blaues Gras\") e il rap (\"Classical Rap\"). Nel suo \"Prelude to Einstein on the Fritz\", \u00e8 previsto che un uomo produca suoni come se russasse mentre la musica procede in stile minimalista. I numeri \"Schickele\" o \"S.\" assegnati a casaccio alle opere di P.D.Q. Bach imitano i cataloghi composti dai musicologi per l'opera di compositori celebri, come il catalogo di Ludwig von K\u00f6chel (K. + numero) relativo alle opere di Mozart.\nSchickele divide in tre periodi la produzione musicale di P.D.Q. Bach: l'\"immersione iniziale\" (\"Initial Plunge\"), il \"periodo (ubriaco) fradicio\" (Soused Period), e la \"contrizione\" (Contrition).\nHa composto anche l'opera religiosa \"Missa Hilarious\" (Schickele no. N2O), che venne ritrovata insieme a documenti relativi alla sua scomunica."}
{"id": "347058", "revid": "1576978", "url": "https://it.wikipedia.org/wiki?curid=347058", "title": "Jos\u00e9 de San Mart\u00edn", "text": "Comp\u00ec gli studi militari in Spagna e, una volta entrato nell'esercito di tale Paese, combatt\u00e9 in Nordafrica, quindi contro Napoleone, impegnandosi nella guerra d'indipendenza spagnola nelle battaglie di Bail\u00e9n e dell'Albuera. Assegnato con il grado di tenente colonnello a un reggimento di Buenos Aires, concep\u00ec il piano di emancipazione delle colonie sudamericane dalla madrepatria; realizz\u00f2 l'indipendenza argentina e successivamente combatt\u00e9 per quelle del Per\u00f9 e a seguire del Cile.\nMor\u00ec in Francia nel 1850 ed \u00e8 considerato insieme a Sim\u00f3n Bol\u00edvar tra gli artefici pi\u00f9 importanti della fine della colonizzazione spagnola in America Latina; l'Argentina lo onora come Padre della Patria e lo considera eroe nazionale; il Per\u00f9 gli riconosce il titolo di liberatore del Paese nonch\u00e9 di \"Fondatore della Libert\u00e0 del Per\u00f9\", \"Fondatore della Repubblica\" e \"Generalissimo\"; l'ej\u00e9rcito de Chile gli riconosce il grado di Capitano generale.\nBiografia.\nNato da don Juan de San Mart\u00edn y G\u00f3mez, nativo di Cervatos de la Cueza, in Spagna, tenente governatore del dipartimento di Palencia, e da do\u00f1a Gregoria Matorras, era il minore di cinque fratelli, Mar\u00eda Elena, Manuel Tadeo, Juan Ferm\u00edn Rafael e Justo Rufino. Trasferitosi nel 1781 con la famiglia prima a Buenos Aires e poi in Spagna, il 6 dicembre 1783 entra nel Real Seminario dei Nobili di Madrid e nel 1786 nella Scuola de Temporalidades di Malaga, dove impara latino, francese, danza, disegno, retorica, matematica, storia e geografia.\nLa carriera militare.\nNel 1789 inizia la carriera militare nel Reggimento della Murcia, prendendo parte alla campagna d'Africa, combattendo a Melilla e Orano. Nel 1797 ottiene il grado di sottotenente per i suoi meriti nelle azioni militari contro i francesi nei Pirenei nel 1793, ma nell'agosto del 1797 il suo reggimento si arrende ai francesi. Capitano di fanteria, combatte a Gibilterra e a Cadice.\nNel 1808 le truppe di Napoleone invadono la Spagna, catturando il re Ferdinando VII. Il popolo spagnolo insorge contro l'Imperatore e il fratello Giuseppe Bonaparte, appena proclamato dai francesi re di Spagna. Distintosi nella guerra contro i francesi, ottiene il grado di capitano nel Reggimento di Borbone, partecipando alla vittoriosa battaglia di Bail\u00e9n il 19 luglio 1808. Questa vittoria permette all'esercito dell'Andaluc\u00eda di riconquistare Madrid; San Mart\u00edn riceve il grado di tenente colonnello ed \u00e8 decorato con la medaglia d'oro.\nContinua la lotta contro i francesi nell'esercito alleato anglo\u2013portoghese, partecipando, agli ordini del generale Beresford, alla battaglia di Albuera il 16 maggio 1811. Conosce Lord Macduff (James Duff, IV conte di Fife), un nobile scozzese che lo introduce nei circoli clandestini e liberali che complottano per l'indipendenza dell'America latina dalla Spagna. Nel 1810, infatti, la Nuova Granada (odierni Venezuela, Colombia ed Equador), le provincie del Rio della Plata e la Nuova Spagna, ossia gli attuali Argentina e Centro America, si erano proclamati indipendenti.\nA Londra.\nDiventato massone, grazie a Lord Macduff ottiene il passaporto per poter viaggiare in Inghilterra, incontrandosi con i compatrioti dell'America latina Carlos Mar\u00eda de Alvear, Jos\u00e9 Mat\u00edas Zapiola, Andr\u00e9s Bello e Tom\u00e1s Guido e altri, che facevano parte della Loggia Lautaro della Grande Fratellanza Americana, fondata da Francisco de Miranda il quale, con Sim\u00f3n Bol\u00edvar, lottava gi\u00e0 per l'indipendenza del Venezuela. Contatta anche politici inglesi che lo mettono al corrente del cosiddetto Piano Maitland, una strategia di liberazione dell'America dalla dominazione spagnola.\nIl ritorno a Buenos Aires.\nNel gennaio 1812 San Mart\u00edn si imbarca per Buenos Aires a bordo della fregata inglese George Canning. La situazione politica nella capitale era confusa: il primo governo argentino, denominato \"Primera Junta\", si era costituito il 25 maggio 1810, dopo si era formata la \"Junta Grande\" con i deputati delle Province, e finalmente, nel settembre 1811, un esecutivo composto da tre personalit\u00e0. Viene poi ricevuto dai membri di questo governo argentino, denominato Primo Triumvirato, che gli riconosce il grado di tenente colonnello. Il 16 marzo \u00e8 incaricato di costituire un reggimento che abbia il compito di difendere le rive del Paran\u00e1. Con Carlos Mar\u00eda de Alvear e Jos\u00e9 Mat\u00edas Zapiola fonda la loggia massonica Lautaro di Buenos Aires. Il 12 novembre 1812 sposa la quindicenne Remedios de Escalada.\nLa citt\u00e0 di Montevideo non riconosce la Giunta di Buenos Aires e inizia le ostilit\u00e0 contro la capitale. Il Paraguay si dichiara indipendente, in Cile una Giunta si pronuncia contro l'autorit\u00e0 del vicer\u00e9 spagnolo; nell'Alto Per\u00f9 (l'attuale Bolivia e le Provincie del nord dell'Argentina), i realisti occupano la provincia di Salta e avanzano su Tucum\u00e1n, difesa dall'Esercito del Nord comandato dal generale Manuel Belgrano.\nNel gennaio 1813 le posizioni militari sono consolidate: il generale Jos\u00e9 Rondeau dirige la piazzaforte di Montevideo, controllando i fiumi e attaccando le citt\u00e0 costiere; il 28 gennaio il Triumvirato ordina al colonnello San Mart\u00edn di proteggere le rive del fiume Paran\u00e1 dagli sbarchi realisti. Sbarcati a San Lorenzo, nei pressi di Rosario, i realisti sono attaccati e sconfitti dalle truppe di San Mart\u00edn il 3 febbraio, abbandonando armi e cannoni. San Mart\u00edn ritorna a Buenos Aires in trionfo. Questa azione viene ricordata come \"battaglia di San Lorenzo\" (\"Combate de San Lorenzo\"); allo scontro \u00e8 ispirata una marcia militare chiamata \"Marcia di San Lorenzo\" (\"Marcha de San Lorenzo\").\nDopo questa vittoria, viene messo a capo dell'esercito del Nord, sostituendo il generale Manuel Belgrano. Si accorda con il colonnello Mart\u00edn Miguel de G\u00fcemes e lascia brevemente il comando, ritirandosi nella provincia di C\u00f3rdoba per rimettersi da un'ulcera allo stomaco.\nPoco dopo anche il generale Belgrano batte i realisti a Salta, li insegue fin nell'Alto Per\u00f9, ma \u00e8 poi sconfitto e costretto alla ritirata il 14 novembre 1813.\nI realisti, agli ordini del generale Pezuela, minacciano le province di Salta e Jujuy.\nLa frontiera nord \u00e8 difesa da gauchos a cavallo, al comando del colonnello Mart\u00edn G\u00fcemes, originario di Salta, che conosce bene il territorio e solleva la popolazione contro il nemico. Intanto, sul R\u00edo de la Plata, la flotta comandata da Guillermo Brown distrugge la flotta realista di fronte a Montevideo e conquista la citt\u00e0 nel giugno 1814. Tutte le forze realiste sono costrette a ritirarsi sull'Alto Per\u00f9.\nGovernatore di Cuyo.\nNel 1814 il triumviro Gervasio Antonio Posadas lo nomina governatore di Cuyo. Da questo momento si occupa dell'organizzazione dell'esercito del Nord con l'appoggio del triumviro Carlos Mar\u00eda de Alvear, gi\u00e0 conosciuto a Cadice, mentre il Congresso di Tucum\u00e1n dichiara l'indipendenza delle Province Unite del R\u00edo de la Plata, il 9 luglio 1816. Il 23 agosto nasce a Mendoza colei che rimarr\u00e0 la sua unica figlia, Mercedes Tomasa.\nMentre San Mart\u00edn \u00e8 a Cuyo, ai piedi delle Ande, il Regno del Cile, territorio liberato dal dominio spagnolo, \u00e8 in pericolo per l'invasione portata dal Nord dai realisti che sconfiggono le forze indipendentiste di O\u00b4Higgins e Jos\u00e9 Miguel Carreras a Rancagua il 1\u00ba ottobre 1814, aprendosi la strada verso Santiago. I resti dell'esercito di Carrera si rifugiano nella provincia di Cuyo, governata da San Mart\u00edn.\nA Buenos Aires giunge la notizia dell'esilio di Napoleone nell'isola d'Elba. Re Ferdinando VII rientra a Madrid dopo sei anni di prigionia, abolisce la costituzione di Cadice, ristabilisce l'Inquisizione e condanna a morte tutti gli oppositori.\nIn questo momento la rivoluzione americana sembra sconfitta: sono perduti il Cile e l'Alto Per\u00f9, \u00e8 sconfitta la rivolta venezuelana con la fuga di Bol\u00edvar e Mari\u00f1o a Cartagena; resiste solo la provincia del R\u00edo de la Plata, verso la quale si dirige dalla Spagna un nuovo esercito di 10.000 uomini comandati dal generale Murillo il quale, sbarcato in Venezuela, sconfigge l'esercito di Bol\u00edvar.\nSan Mart\u00edn, alla testa del piccolo esercito di Cuyo, progetta di riconquistare il Cile e marciare lungo la costa del Pacifico verso Lima, facendo per\u00f2 credere al nemico di volersi dirigere in Bolivia.\nLa spedizione in Cile.\nIl triumviro Juan Mart\u00edn de Pueyrred\u00f3n lo nomina generale in capo dell'esercito delle Ande e il 12 gennaio 1817 inizia da Mendoza la traversata delle Ande; vince la battaglia di Chacabuco il 12 febbraio, entra a Santiago due giorni dopo e nomina Bernardo O'Higgins \"director central\" (capo dello stato) e comandante in capo. A marzo ritorna a Buenos Aires, sollecitando il Direttorio ad aiutare la spedizione; ottenuti finanziamenti, torna in Cile: \u00e8 sconfitto a Cancha Rayada il 19 marzo 1818, ma si prende la rivincita nella battaglia di Maip\u00fa il 5 aprile.\nSan Mart\u00edn e O'Higgins, contando sull'aiuto di Lord Thomas Cochrane, organizzano una spedizione marittima, partendo il 20 agosto 1820 dal porto di Valpara\u00edso. Il 12 settembre sbarca a Pisco, in Per\u00f9; il 26 ottobre si dirige a nord, occupando la citt\u00e0 di Huaura, che diviene il quartier generale di San Mart\u00edn. Jos\u00e9 de la Serna, vicer\u00e9 del Per\u00f9, cerca di risolvere il conflitto per via pacifica e promuove una conferenza con San Mart\u00edn, che tuttavia non ha esito. Occupata Lima, il 28 luglio San Mart\u00edn proclama l'indipendenza del Per\u00f9. Il 3 agosto assume il potere, governando il paese fino al 20 settembre 1822. Crea l'esercito peruviano, abolisce il tributo dovuto dagli indios, poi ristabilito da Bol\u00edvar nel 1826, e proclama la libert\u00e0 degli schiavi neri nati dopo l'indipendenza.\nCollabora con lui il generale Antonio Jos\u00e9 de Sucre, luogotenente di Bol\u00edvar nella campagna militare in Ecuador. San Mart\u00edn vi contribuisce, inviando soldati che partecipano alle vittorie di Riobamba e Pichincha, che comportano la resa di Quito. Tra il 26 e 27 luglio 1822 si incontra a Guayaquil con Bol\u00edvar. Poco dopo fa ritorno in Argentina.\nGiunto a Mendoza, chiede di andare a Buenos Aires per vedere la moglie gravemente malata, ma il ministro Bernardino Rivadavia glielo impedisce, sostenendo che non sarebbe sicuro per Mart\u00edn venire in citt\u00e0. Si reca ugualmente a Buenos Aires, ma la moglie \u00e8 gi\u00e0 morta il 3 agosto 1823.\nIn esilio.\nA Buenos Aires viene accusato di cospirazione; sono i giorni del conflitto fra coloro che vorrebbero istituire in Argentina uno stato federalista e chi vorrebbe mantenere la centralit\u00e0 del nuovo stato. San Mart\u00edn lascia il paese con la figlia per la Francia il 10 febbraio 1824; dopo lo sbarco a Le Havre, si stabilisce dapprima a Londra, poi a Bruxelles e dopo ancora a Parigi. Nel 1825 scrive le sue \"M\u00e1ximas para Mercedita\", un sunto delle sue opinioni sull'educazione dedicate alla figlia.\nNel 1828 cerca di tornare a Buenos Aires, ma non vi sbarca neppure e si ferma per tre mesi a Montevideo. La ribellione del suo vecchio compagno Juan Lavalle contro il governatore Manuel Dorrego, la fucilazione di altri suoi vecchi compagni e i contrasti politici nel paese lo spingono a ritirarsi definitivamente in Europa, pur mantenendo contatti con gli amici di Buenos Aires: si offre anche di tornare in Argentina per la guerra contro il Brasile, nel 1827, ma non viene chiamato.\nDal marzo 1848 risiede a Boulogne-sur-Mer, dove muore il 17 agosto 1850; i suoi resti vengono traslati nel 1861 nella cappella della famiglia Gonz\u00e1lez Balcarce, nel cimitero di Brunoy, in Francia: solo il 28 maggio 1880 vengono riportati in Argentina e inumati nella cattedrale di Buenos Aires."}
{"id": "347063", "revid": "1154737", "url": "https://it.wikipedia.org/wiki?curid=347063", "title": "Anatoliko Selino", "text": "Anatoliko Selino (, pronunziato Anatolik\u00f2 S\u00e8lino) \u00e8 un ex comune della Grecia nella periferia di Creta (unit\u00e0 periferica di La Canea) con 1.478 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Kantanos-Selino.\nGeografia fisica.\nIl comune si affaccia sulla costa del Mar libico ed il suo territorio \u00e8 prevalentemente montuoso, inciso da profonde gole scavate da torrenti. Come gli adiacenti comuni \u00e8 abbastanza isolato e le comunicazioni avvengono soprattutto per via marittima. \u00c8 comunque teoricamente possibile raggiungerlo via terra tramite una strettissima strada che si distacca da quella principale Chania-Omal\u00f2s all'altezza del villaggio Alikian\u00f2s. La strada costeggia il versante occidentale dei monti Lefki e superati alcuni passi si immette, all'altezza del villaggio di Rodovani, in una lunga valle per poi terminare dopo 70\u00a0km al piccolo porto di Sougia. \u00c8 questo l'itinerario seguito dalle autolinee KTEL.\nCentri abitati.\nSougia.\nSougia \u00e8 un piccolo villaggio affacciato sul mar libico, 75\u00a0km da Chani\u00e0. \u00c8 una tranquilla stazione balneare che dispone una lunga spiaggia. I battelli che vanno da Paleochora a Sfakia vi fanno una sosta. Nelle vicinanze si trova il sito dell'antica Lissos, centro ellenistico e romano di cui sussistono ancora le tracce di un tempio dedicato ad Esculapio. A monte del paesino si trova un lungo canyon, le gole di Ag\u00eda Ir\u00edni.\nLocalit\u00e0.\nIl Comune \u00e8 suddiviso in 6 comunit\u00e0, come risulta dalla sottostante tabella. La sede del municipio \u00e8 sottolineata in grassetto."}
{"id": "347102", "revid": "33689", "url": "https://it.wikipedia.org/wiki?curid=347102", "title": "Vadim Aleksandrovi\u010d \u010cernobrov", "text": "Rivendica la paternit\u00e0 delle grandi dispute in ambito accademico sullo sviluppo della tecnologia nel campo del viaggio nel tempo, grazie alle sue pretese scoperte e invenzioni, che gli hanno procurato una quantit\u00e0 di accuse sulla assenza di scientificit\u00e0 dei suoi sistemi, e anche vere e proprie accuse di truffa.\nBiografia.\n\u010cernobrov \u00e8 nato nel piccolo presidio di un aeroporto militare, nelle vicinanze della citt\u00e0 di Volgograd, nel Caucaso, e dopo le scuole di base ha studiato presso l'Istituto Aeronautico di Mosca, dove studi\u00f2 Ingegneria aerospaziale.\nDurante gli studi inizi\u00f2 un progetto non ufficiale sulle anomalie temporali e sullo sviluppo di una fantascientifica macchina del tempo. Nel 1980 fu creato un piccolo gruppo di studenti, che in seguito crebbero in numero e importanza fino a creare il Kosmopoisk, il cui primo studio furono alcune segnalazioni anomale nella Russia centrale.\nScrisse diversi libri su eventi inspiegabili, accaduti in tutto il territorio della Federazione.\nDichiar\u00f2 anche di avere costruito con successo la prima \"macchina del tempo\", i cui primi schemi, a suo dire, sarebbero derivati dagli strumenti che progett\u00f2 durante la tesi di laurea. La costruzione del primo prototipo, sempre a suo dire, sarebbe avvenuta all'interno di una base militare, e sarebbe passata sotto il nome di \"Lovondatr\" (\u041b\u043e\u0432\u043e\u043d\u0434\u0430\u0442\u0440). Il nome derivava dal fatto che, per agevolare la costruzione della sua macchina, dichiara che avrebbe detto ai militari di installare un apparecchio per allontanare i ratti muschiati, da cui una \"lovu\u0161ka ondatr\" (trappola per i ratti muschiati)."}
{"id": "347114", "revid": "109640532", "url": "https://it.wikipedia.org/wiki?curid=347114", "title": "Salmonellosi", "text": "La salmonellosi \u00e8 un'infezione dell'apparato digerente provocata dai batteri di forma bastoncellare appartenenti alla famiglia delle \"Enterobacteriaceae\", del genere \"Salmonella\".\nModalit\u00e0 di trasmissione.\nLa salmonellosi si trasmette per via oro-fecale, in particolare attraverso l'ingestione di cibi contaminati da feci animali o umane infette, che per\u00f2 non presentano alcuna alterazione alla vista o all'olfatto perch\u00e9, se non raramente, il batterio non riesce subito ad iniziare il suo ciclo metabolico.\nQuando ci riesce, questo produce idrogeno solforato (H2S), che produce uno sgradevole odore che fa capire che il cibo \u00e8 avariato.\nI cibi pi\u00f9 comunemente considerati a rischio sono:\nIn generale, tutti gli alimenti contaminati con feci di animali (uomo incluso), anche attraverso la concimazione con letame, possono contenere salmonelle, comprese le verdure.\nCiclo della malattia.\nI sintomi iniziano a circa 12-24 ore dall'ingestione del cibo contaminato, inizialmente con dolori gastrici, poi addominali, aerofagia e un sapore che in bocca sa di \"uova marce\". Dopo altre 12 ore iniziano i primi sintomi eclatanti come vomito, (si pu\u00f2 vomitare fino ad una volta ogni due ore), dolori articolari, crampi, febbre, scompensi di temperatura, allucinazioni (di solito appena prima del vomito) e diarrea alternata a stitichezza.\nSegue poi un giorno di stasi; il giorno successivo si presentano feci liquide, gialle, particolarmente odorose e a pH acido.\nLa malattia conclude il suo ciclo da sola, quando l'organismo riesce a liberarsi del batterio legatosi all'epitelio intestinale."}
{"id": "347115", "revid": "27723", "url": "https://it.wikipedia.org/wiki?curid=347115", "title": "Liwonde National Park", "text": ""}
{"id": "347123", "revid": "987147", "url": "https://it.wikipedia.org/wiki?curid=347123", "title": "Giovanna Botteri", "text": "Biografia.\nIstruzione.\nFiglia del giornalista Guido Botteri, ex direttore della sede Rai Friuli-Venezia Giulia, e di madre montenegrina, parla anche l'inglese e il francese, oltre che il montenegrino. Si laurea in filosofia con il massimo dei voti all'Universit\u00e0 degli Studi di Trieste, ottenendo poi un dottorato in storia del cinema alla Sorbona di Parigi.\nCarriera.\nDopo aver collaborato nel 1983 con i giornali \"Il Piccolo\" e l\"'Alto Adige\", nel 1985 inizia a lavorare per la Rai di Trieste, prima alla radio e poi alla televisione. Nel maggio 1986 fa uno speciale con Margherita Hack per Rai 3, poi diventa collaboratrice di Michele Santoro per il programma \"Samarcanda\" e nel dicembre 1988 entra nella redazione esteri del TG3. Dal 25 gennaio 1990 \u00e8 iscritta come professionista all'Albo dei Giornalisti del Friuli-Venezia Giulia.\nCome inviata speciale ha seguito numerosi e importanti avvenimenti internazionali: nel 1991 il crollo dell'Unione Sovietica e l'inizio della guerra d'indipendenza in Croazia, dal 1992 al 1996 la guerra in Bosnia e l'assedio a Sarajevo dove, assieme a Miran Hrovatin, ha filmato l'incendio della Biblioteca Nazionale, la strage del pane, il massacro di Markale e quello di Srebrenica. \n\u00c8 stata in Algeria, Sudafrica, Iran e Albania, dove ha seguito la ribellione a Valona nel 1997, per poi documentare la guerra in Kosovo ed entrare a Pe\u0107 assieme all'esercito italiano nel 1999. Nello stesso anno torna a lavorare con Santoro per \"Circus\" e nel 2000 per \"Sciusci\u00e0\".\nDopo aver seguito il G8 di Genova nel 2001, \u00e8 stata in Afghanistan fino al rovesciamento del regime talebano e, come inviata di TG2 e TG3, in Iraq prima e durante la seconda guerra del golfo. Nell'ottobre 2002 ha seguito le ispezioni ONU alle prigioni e, assieme a Guido Cravero, ha filmato in esclusiva mondiale sia l'inizio dei bombardamenti su Baghdad il 20 marzo 2003, sia l'arrivo dei carri armati statunitensi il 9 aprile. Dal 2004 al 2006 ha condotto l'edizione delle 19 del TG3.\nDal 2007 al 2019 \u00e8 stata corrispondente della RAI dagli Stati Uniti. Dall\u2019agosto 2019 al novembre 2021 \u00e8 stata corrispondente RAI in Cina. Da fine dicembre 2019 a ottobre 2021 si \u00e8 occupata, sempre come inviata dalla Cina, della pandemia nota come COVID-19, causata dal virus SARS-CoV-2.\nNella notte del 24 ottobre 2020 conduce su Rai 1 la serata finale del Premio Luchetta, \"I nostri angeli\", con Emma D'Aquino. Nella notte tra il 3 e il 4 novembre conduce su Rai 3 lo speciale del TG3 dedicato alle elezioni presidenziali negli Stati Uniti d'America. La sera del 7 novembre dello stesso anno prende parte allo speciale del TG3 dedicato alla vittoria di Joe Biden alle suddette elezioni, condotto da Maria Cuffaro. Il 6 marzo 2021 co-conduce la serata finale del \"Festival di Sanremo 2021\", con Amadeus e Fiorello.\nDa dicembre 2021 \u00e8 corrispondente da Parigi e responsabile dell'ufficio francese per i servizi giornalistici radiofonici e televisivi della RAI.\nVita privata.\nHa una figlia, Sarah Ginevra, nata dalla relazione con Lanfranco Pace, dal quale si \u00e8 poi separata."}
{"id": "347124", "revid": "1543377", "url": "https://it.wikipedia.org/wiki?curid=347124", "title": "Battaglia di Azincourt", "text": "La battaglia di Azincourt (o di Agincourt per gli inglesi) si svolse vicino l'omonima localit\u00e0 nell'odierno dipartimento del Passo di Calais il 25 ottobre 1415 nell'ambito della guerra dei cent'anni, vedendo contrapporsi le forze del Regno di Francia di Carlo VI contro quelle del Regno d'Inghilterra di Enrico V.\nFalliti i negoziati con i francesi, gli inglesi ripresero la campagna sul continente europeo. A causa delle malattie, l'esercito di Enrico perse numerosi soldati e fu costretto a ritirarsi ripiegando su Calais, dopo l'assedio di Harfleur, in Normandia. Lungo la via per Calais, i francesi sbarrarono loro la strada presso Azincourt con un'armata molto pi\u00f9 numerosa. Negli scontri che seguirono, re Enrico in persona guid\u00f2 in prima linea il suo esercito, anche se la battaglia vide un ampio uso dell'arco lungo, con circa l'80% delle forze inglesi formate da arcieri. Il re Carlo VI di Francia invece non prese parte alla battaglia, a causa dei disturbi psichici di cui soffriva, e al posto suo l'esercito francese era guidato dal connestabile Carlo I d'Albret e da altri nobili.\nIn virt\u00f9 della decisiva vittoria inglese, la battaglia \u00e8 considerata uno dei momenti pi\u00f9 cupi della storia della Francia e al contrario uno dei pi\u00f9 fulgidi per l'Inghilterra, la quale vide crescere il morale dei suoi uomini e il prestigio del regno dando il via ad un nuovo periodo di supremazia nel conflitto. La battaglia \u00e8 una delle pi\u00f9 celebrate in Inghilterra ed \u00e8 stata uno dei trionfi pi\u00f9 importanti della guerra dei cent'anni, assieme alla battaglia di Cr\u00e9cy e a quella di Poitiers, tanto che nel 1599 divenne parte focale dell'opera teatrale \"Enrico V,\" di William Shakespeare.\nTestimonianze dell'epoca.\nLa battaglia di Azincourt fu ben documentata da almeno sette fonti dell'epoca, di cui tre testimonianze dirette. Subito dopo la battaglia, Enrico radun\u00f2 tutti gli araldi al seguito dei due eserciti e assieme decisero che lo scontro sarebbe stato chiamato \"battaglia di Azincourt\", dal nome della fortificazione pi\u00f9 vicina. Due delle principali fonti vengono dalla Borgogna, uno \u00e8 Jean Le F\u00e8vre de Saint-Remy che era tra i presenti, l'altro \u00e8 Enguerrand de Monstrelet. Una testimonianza inglese viene dal \"Gesta Henrici Quinti\", scritto da un anonimo che si crede probabilmente fosse un cappellano al seguito del monarca e che si sarebbe trovato nelle retrovie durante la battaglia.\nAntefatti.\nEnrico V e Carlo VI.\nEnrico V d'Inghilterra sal\u00ec al trono il 20 marzo 1413, a quasi ventisei anni. Dotato di un profondo senso del dovere e attorniato da un'aura cavalleresca, Enrico era ansioso di farsi onore sul campo di battaglia, onde rinnovare le vittorie ottenute nel secolo precedente da Edoardo III. Asceso al trono, Enrico risolse celermente la questione dei Lollardi e represse una congiura nobiliare contro la sua persona. Il sovrano vide inoltre in una vittoriosa campagna contro la Francia quella soluzione che non solo avrebbe giovato al morale della popolazione, ma avrebbe unito il regno e rafforzato la popolarit\u00e0 del casato di Lancaster. Negli anni '10 del XXI secolo, una rivalutazione della strategia di Enrico V ad Azincourt, che tenne conto delle testimonianze borgognone e del \"Gesta Henrici\", afferm\u00f2 che la guerra era vista come un \"giusto processo\", necessario per risolvere i disaccordi sulle pretese al trono di Francia.\nLa Francia, dal canto suo, non poteva trovarsi in un momento storico peggiore: il governo di Carlo VI, detto \"il folle\" per la malattia mentale che l'affliggeva, aveva portato il Paese in uno stato di totale anarchia dove armagnacchi e borgognoni si contendevano il potere in nome del sovrano.\nLe trattative.\nQuando i negoziati tra i due paesi rivali si interruppero, Enrico invase la Francia. Egli reclamava il trono di Francia, per via della sua discendenza da Enrico III; tuttavia come tutti i suoi predecessori era disposto a rinunciarvi se i francesi avessero riconosciuto le pretese inglesi sull'Aquitania e altre terre, come previsto dal Trattato di Br\u00e9tigny. Nel 1413, Enrico ottenne un'alleanza con il duca di Borgogna, Giovanni Senza Paura e quindi, forte di questa, nell'agosto 1414 avanz\u00f2 delle richieste talmente oltraggiose che il governo francese non pot\u00e9 accettare. In breve, Enrico chiedeva: la Corona di Francia, i feudi angioini dei Plantageneti, incluso il ducato di Normandia e parte della Provenza, la parte del riscatto del re francese Giovanni II (catturato a Poitiers nel 1356) pari a 1,6 milioni di corone non ancora pagate, e infine la mano di Caterina di Valois figlia del re di Francia, pi\u00f9 una dote di 2 milioni di corone.\nI francesi risposero offrendo il matrimonio con Caterina, 600.000 corone e una Aquitania \"allargata\". Per il 1415, i negoziati si erano bloccati nuovamente, con gli inglesi che affermavano di essere stati presi in giro e che il loro re era stato ridicolizzato. Nel frattempo, nel dicembre del 1414, il Parlamento inglese aveva raddoppiato la tassa di sussidio del re, affinch\u00e9 egli potesse recuperare i suoi domini francesi. Inoltre, il 19 aprile 1415, Enrico chiese al Gran Consiglio di sovvenzionare una guerra con la Francia, richiesta che fu accettata.\nL'invio della spedizione e l'assedio di Harfleur.\nLa spedizione fu preparata con cura. Era stata predisposta una grande quantit\u00e0 di materiale bellico, raccolto dai provveditori reali, nei magazzini di Londra. Per dichiarare guerra l'Inghilterra aveva bisogno di un grande esercito e di una grande flotta, mentre nel momento in cui Enrico sal\u00ec al trono aveva a disposizione solo sei navi; dopo due anni ne aveva il doppio, con la costruzione di navi presso i cantieri di Southampton, ma non erano ancora abbastanza per occupare i porti francesi, dovendo cos\u00ec acquistare diverse imbarcazioni dall'Olanda. Risolto il problema della flotta bisognava allestire l'esercito: Enrico convoc\u00f2 i nobili del regno chiamandoli alle armi affinch\u00e9 reclutassero piccoli contingenti nei loro castelli, emanando inoltre una coscrizione temporanea in modo da reclutare milizie e volontari a sue spese per un certo periodo. L'esercito per\u00f2 era ancora insufficiente e cos\u00ec Enrico chiese aiuto alle citt\u00e0 del regno che potevano offrire denaro, in cambio avrebbe dato la Corona del defunto re Riccardo II. Londra mise assieme 10.000 sterline, ma la corona di Riccardo and\u00f2 invece al comune di Norfolk, che per\u00f2 diede alle casse dello Stato solo mille sterline.\nAlla chiamata alle armi dovevano rispondere anche uomini della Chiesa insieme a tutti i componenti del clero e fu imposta una tassa al popolo (compresi i mercanti stranieri) per l'allestimento dell'esercito. Alla fine re Enrico mise assieme un esercito di 12\u00a0000 uomini d'arme e 20\u00a0000 cavalieri (alla battaglia di Azincourt arrivarono per\u00f2 solo 6\u00a0000 uomini). Cos\u00ec, il 13 agosto 1415, la flotta inglese arriv\u00f2 a Cap de la H\u00e8ve, alla foce della Senna, nei pressi di Le Havre. L'indomani sbarc\u00f2 l'esercito e alcuni giorni dopo mise l'assedio a Harfleur, porto che avrebbe, una volta conquistato, funto da base per il suo esercito. Contro ogni aspettativa, la popolazione di Harfleur si era preparata rinforzando le mura e allagando la pianura circostante, costringendo gli inglesi ad un duro assedio. Col passare del tempo, tanto tra gli assediati quanto tra gli assedianti, inizi\u00f2 a scarseggiare il cibo. Inoltre l'aria poco salubre delle paludi, il duro lavoro imposto ai soldati per costruire avamposti per l'attacco e trincee, e per i francesi apprestamenti difensivi e riparazioni, e le umide notti iniziarono a diffondere epidemie di febbri e dissenteria che devastarono sia l'esercito inglese che i difensori e la popolazione civile.\nIl 22 settembre 1415, la citt\u00e0 cadde e, ad inizio ottobre, re Enrico decise, contro il parere di tutti, di proseguire la sua marcia verso Calais, dove avrebbe voluto attendere la fine dell'inverno. Lasciato un contingente di 1\u00a0200 uomini a difendere Harfleur, il re inizi\u00f2 la propria marcia con un contingente di circa 6\u00a0000 uomini, di cui 5\u00a0000 arcieri e solo 1\u00a0000 uomini d'arme (per Alfred Coville erano 13\u00a0000 soldati). Il suo intento era rimanere in Francia per dimostrare che le sue pretese al trono non erano solo teoriche. Era inoltre una provocazione contro Luigi, il delfino di Francia, il quale aveva rifiutato di scontrarsi in duello con Enrico ad Harfleur.\nLa marcia verso Calais.\nNel frattempo, nobili di tutta la Francia avevano risposto alla chiamata alle armi fatta dal delfino e dal re; ma l'esercito, anche se numericamente ben fornito di 9\u00a0000 uomini (secondo lo storico Alfred Coville invece era di circa 50\u00a0000 soldati), si era riunito presso la citt\u00e0 di Rouen, solo ad ottobre, e le forze giunte sotto la guida dei duchi di Berry, d'Alen\u00e7on, di Borbone e d'Angi\u00f2, si riunirono sotto il comando del connestabile di Francia, Carlo I d'Albret.\nDurante la marcia verso Calais, l'esercito francese cerc\u00f2 pi\u00f9 volte, senza apprezzabili risultati, di tendere imboscate che indebolissero fino alla distruzione l'esercito inglese, il quale arriv\u00f2 in Piccardia prima di trovarsi di fronte l'armata francese vicino alla Somme. Gli inglesi furono costretti quindi a dirigersi verso sud, in direzione opposta a Calais, finch\u00e9 non attraversarono il fiume a B\u00e9thencourt-sur-Somme e a Voyennes, per puntare poi di nuovo verso nord. Il 24 ottobre, i due eserciti si incontrarono uno di fronte all'altro. I francesi esitarono, prendendo tempo affinch\u00e9 arrivassero i rinforzi e, il giorno seguente, chiesero delle negoziazioni, in modo da prendere ulteriore tempo. Anche Enrico inizialmente non voleva combattere date le condizioni del suo esercito e se doveva farlo voleva che fosse in modo difensivo, sfruttando gli arcieri com'era accaduto a Cr\u00e9cy. Gli inglesi per\u00f2 avevano percorso pi\u00f9 di 400\u00a0km in una settimana e mezza, avevano carenza di cibo ed erano stati duramente colpiti dalle malattie; attendere avrebbe ulteriormente aggravato la situazione e permesso ai francesi di aumentare le loro fila. Enrico ordin\u00f2 quindi che l'esercito avanzasse e ingaggiasse battaglia.\nIl campo di battaglia e gli schieramenti.\nLo schieramento inglese.\nSecondo la visione tradizionale, alle prime luci del 25 ottobre, Enrico dispieg\u00f2 i circa 1\u00a0500 uomini d'arme e circa 7\u00a0000 arcieri sui 700 metri di campo aperto tra le aree boschive. Esclusi gli arcieri che erano agli ordini del veterano sir Thomas Erpingham, l'esercito fu diviso in tre battaglioni: il destro, guidato dal Duca di York, il sinistro, agli ordini di sir Thomas de Camoys, e quello al centro, comandato da re Enrico in persona. Probabilmente gli inglesi adottarono la loro tipica linea da battaglia, con gli archi lunghi posizionati ai fianchi di cavalieri e uomini d'arme, posti al centro. Gli uomini d'arme, con corazze e maglie fatte d'anelli di ferro, furono posizionati fianco a fianco, su quattro file, mentre gli arcieri inglesi e gallesi conficcarono pali appuntiti nel terreno, inclinati, per creare una difesa contro la cavalleria francese. \u00c8 possibile che per questo tipo di difesa, gli inglesi si siano ispirati alla battaglia di Nicopoli del 1396, dove gli ottomani usarono la stessa tattica difensiva proprio contro i francesi.\nCom'era consuetudine, prima della battaglia gli inglesi si confessarono. Enrico, temendo un attacco francese a sorpresa e volendo che le sue truppe rimanessero concentrate, ordin\u00f2 a tutti gli uomini di passare la notte prima della battaglia in silenzio, pena il taglio di un orecchio. Inoltre li spron\u00f2 dicendo di preferire la morte nell'imminente battaglia piuttosto che essere fatto prigioniero. Disse inoltre, con enfasi, che la loro causa era giusta e ricord\u00f2 loro le grandi vittorie che i re inglesi avevano inflitto ai francesi. Le fonti dalla Borgogna affermano inoltre che Enrico concluse dicendo che i francesi avrebbero tagliato due dita della mano destra ad ogni arciere, in modo che non potessero pi\u00f9 usare un arco lungo. Questa parte del discorso \u00e8 ancora argomento di dibattito, in quanto il destino di ogni prigioniero che non potesse essere usato per ottenere un riscatto era solitamente la morte.\nLo schieramento francese.\nL'esercito francese comprendeva 10\u00a0000 uomini d'arme pi\u00f9 4-5\u00a0000 uomini appiedati, inclusi arcieri, balestrieri e portatori di scudi, per un totale di 14-15\u00a0000 uomini. Con tutta probabilit\u00e0, ogni uomo d'arme era accompagnato da un valletto, cio\u00e8 un servitore armato, aggiungendo potenzialmente quindi altri circa 10\u00a0000 uomini, anche se alcuni storici li omettono dal conteggio.\nI francesi erano organizzati in due principali battaglioni, uno in prima linea e uno dietro, formati da uomini d'arme a piedi, protetti da altri uomini ai fianchi. Vi era inoltre una forza di cavalleria d'\u00e9lite il cui scopo era rompere gli schieramenti di arcieri inglesi e liberare la strada alla fanteria. \u00c8 probabile che vi fosse anche un secondo gruppo di cavalieri che avrebbe dovuto attaccare la retroguardia inglese, dov'erano posizionati le vettovaglie e i servitori. Molti nobili e gentiluomini chiesero - e ottennero - posti in prima linea, dove avrebbero avuto possibilit\u00e0 pi\u00f9 alte di acquisire gloria e ricompense dai riscatti dei prigionieri, portando cos\u00ec ad avere la maggior parte degli uomini d'arme nobili in prima linea. Nonostante fosse pianificato che arcieri e balestrieri dovevano posizionarsi sui fianchi, non furono considerati necessari per la battaglia e quindi finirono dietro gli uomini d'arme. In mancanza di spazio, i francesi organizzarono un terzo battaglione, la retroguardia, principalmente composto dai valletti, a cavallo dei destrieri appartenenti agli uomini che avrebbero combattuto a piedi.\nIl battaglione d'avanguardia e quello centrale contavano rispettivamente 4\u00a0800 e 3\u00a0000 uomini d'arme. Entrambi i gruppi erano dispiegati in formazioni dense e strette di circa sedici linee e posizionati a breve distanza gli uni dagli altri. Carlo I d'Albret e l'autore Boucicaut erano assieme a quasi tutti i pi\u00f9 importanti nobili nel gruppo d'avanguardia. Giovanni I d'Alen\u00e7on e Edoardo III di Bar guidarono il battaglione principale. Altri 600 uomini d'arme appiedati erano posizioni in ciascun fianco, quello sinistro agli ordini di Luigi I di Borbone-Vend\u00f4me, quello destro guidato da Arturo III di Bretagna. Per disperdere gli arcieri inglesi, tra gli 800 e i 1\u00a0200 cavalieri, armati di picca, furono equamente distribuiti sui fianchi dell'avanguardia, posizionati leggermente pi\u00f9 avanti della prima fila. Circa altri 200 cavalieri erano quelli designati per l'attacco alle retrovie inglesi. Sembra che i francesi non avessero un piano ben chiaro su come dispiegare il resto dell'esercito, quindi la retroguardia, priva di un comandante, serv\u00ec da luogo di sosta per le truppe in eccesso.\nIl terreno di scontro.\nL'esatta posizione del campo di battaglia non \u00e8 nota. Tradizionalmente si ritiene essere la striscia di terra presente ancora oggi tra i boschi di Tramecourt e Azincourt, presso l'odierna cittadina omonima. Tuttavia, la carenza di prove archeologiche ha portato a ipotizzare che lo scontro armato sia avvenuto in realt\u00e0 a ovest di Azincourt stesso. Nel 2019, anche lo storico Micheal Livingston parl\u00f2 in un articolo di un possibile sito a ovest di Azincourt, basandosi su una revisione delle fonti e confrontandole con mappe antiche.\nIl terreno di scontro fu determinante nell'esito dello scontro. La terra recentemente arata circondata da aree boschive favoriva gli inglesi, sia perch\u00e9 la fascia di terreno era stretta, sia a causa del fango attraverso il quale i cavalieri francesi avrebbero dovuto camminare.\nLe testimonianze descrivono come i francesi ingaggiarono gli uomini d'arme inglesi prima di essere attaccati ai fianchi dagli arcieri, in un combattimento corpo a corpo caotico. La testimonianza inglese nel \"Gesta Henrici\" afferma: \"Poich\u00e9 quando alcuni di loro, uccisi all'inizio della battaglia, caddero di fronte, cos\u00ec grande fu l'indisciplinata violenza e la pressione della massa di uomini retrostanti che i vivi caddero sui morti e altri che caddero sui vivi rimasero anch'essi uccisi\".\nNonostante i francesi inizialmente fossero riusciti a spingere indietro la linea inglese, si ritrovarono ad essere cos\u00ec stretti tra loro che ebbero problemi nell'utilizzo stesso delle armi. Un monaco francese di Saint-Denis riport\u00f2: \"la loro avanguardia, composta da circa 5\u00a0000 uomini, si ritrov\u00f2 cos\u00ec compattata che coloro che si trovavano nella terza fila erano scarsamente in grado di usare la spada\"; anche le fonti della Borgogna riportano informazioni simili.\nLe piogge recenti avevano inoltre reso il campo di battaglia molto fangoso, rendendo molto difficile camminare con un'armatura completa indosso. Il monaco riporta al riguardo che le truppe francesi \"marciavano nel bel mezzo del fango dove affondavano fino al ginocchio. Cos\u00ec essi erano gi\u00e0 affaticati ben prima di avanzare contro il nemico\". Il fango favor\u00ec molto gli inglesi, proprio perch\u00e9, una volta bloccati nel terreno, i cavalieri francesi pesantemente armati ebbero molte difficolt\u00e0 a combattere nel corpo a corpo contro gli arcieri che attaccavano in mischia dai fianchi armati in modo leggero. La storica Barker afferma persino che alcuni di essi, sotto il peso dell'armatura, soffocarono nei loro elmi.\nLa battaglia.\nLe manovre iniziali.\nLa mattina del 25 ottobre, i francesi attendevano ancora l'arrivo di rinforzi. Il Duca del Brabante con 2\u00a0000 uomini, il Duca d'Angi\u00f2 con 600 uomini e il Duca di Bretagna con 6\u00a0000 uomini, secondo Monstrelet, erano tutti in marcia per raggiungere il luogo della battaglia.\nPer tre ore dopo l'alba non vi fu alcuno scontro. I testi militari dell'epoca riportano: \"ovunque e ogni qualvolta i soldati appiedati marciavano contro il nemico faccia a faccia, coloro che marciavano [indietro] perdevano e coloro che rimanevano nelle loro posizioni mantenendosi fermi vincevano\". Tutto ci\u00f2 a favore dei francesi, i quali si aspettavano l'arrivo di migliaia di uomini che avrebbero bloccato la ritirata dei soldati di Enrico. I francesi inoltre credevano che gli inglesi sarebbero fuggiti, una volta vista l'enormit\u00e0 dell'esercito che si apprestavano ad affrontare.\nGli uomini di Enrico erano gi\u00e0 sofferenti a causa della fame, delle malattie e della diserzione. Si ritiene che lo stesso Enrico credeva di avere maggiori possibilit\u00e0 di vittoria con uno scontro sulla difensiva, ma si ritrov\u00f2 ad avere la ritirata per Calais bloccata e a dover forzatamente ingaggiare battaglia con i francesi. Ci\u00f2 lo spinse a cambiare atteggiamento, ordinando che i pali difensivi conficcati nel terreno fossero portate pi\u00f9 avanti, cos\u00ec da poter spostare gli arcieri in una posizione pi\u00f9 avanzata e proteggerli comunque dalla cariche di cavalleria, attacco che era gi\u00e0 avvenuto a memoria inglese durante la battaglia di Cr\u00e9cy.\nNello schieramento opposto lo stretto terreno stravolse i piani francesi. Essi avevano pianificato di posizionare arcieri e balestrieri davanti agli uomini d'arme, con la cavalleria nella retroguardia, il cui scopo era \"lanciarsi sugli arcieri e usare la loro inerzia per romperne le file\"; tuttavia, nella realt\u00e0, arcieri e balestrieri si ritrovarono dietro e ai fianchi degli uomini d'arme. La cavalleria francese, che avrebbe potuto devastare le linee inglesi mentre questi spostavano le difese pi\u00f9 avanti, attacc\u00f2 solo dopo il primo lancio di frecce inglesi. Non \u00e8 chiaro se questa attesa sia dipesa dalla speranza che gli inglesi iniziassero un attacco frontale, o se i cavalieri non reagirono abbastanza celermente alle manovre inglesi. Le cronache francesi riportano che quando l'attacco di cavalleria avvenne, non tutti gli uomini vi presero parte, poich\u00e9 alcuni cavalieri si sarebbero ritirati per scaldarsi dal freddo o per rifocillare i cavalli.\nL'attacco della cavalleria francese.\nNonostante la disorganizzazione e la mancanza di uomini, la cavalleria attacc\u00f2 gli arcieri inglesi con esito disastroso. Non riuscirono ad aggirarli a causa dei boschi circostanti e non poterono superare i pali conficcati nel terreno. John Keegan afferma che in questa fase le frecce ferivano solo i cavalli, le cui protezioni erano presenti esclusivamente sulla testa mentre gli uomini montati erano molto pi\u00f9 protetti. I cavalli sarebbero diventati pericolosi per i cavalieri una volta imbizzarriti, dopo essere stati colpiti ai fianchi o sul dorso dalle frecce scese dall'alto. La carica e la ritirata dei cavalli rovinarono ulteriormente il terreno fangoso. Il monaco di Saint-Denis, citato da Juliet Barker, racconta di come i cavalli feriti e terrorizzati galopparono attraverso la fanteria in avanzata disperdendola e travolgemdo gli uomini nella loro fuga dal campo di battaglia.\nL'assalto principale dei francesi.\nLe armature degli uomini d'arme francesi a piedi permise loro di avanzare e coprire il chilometro circa che li separava dalle linee inglesi sotto ci\u00f2 che il monaco descrisse come \"una terrificante grandinata di frecce\". Un'armatura completa infatti era considerata sufficiente, tanto che in generale gli scudi non erano neppure usati, anche se le fonti della Borgogna distinguono tra francesi con lo scudo e francesi senza, mentre lo storico Rogers suggerisce che i soldati in prima linea potessero usare anche asce e scudi. Ad ogni modo, per proteggersi il pi\u00f9 possibile, i francesi dovettero abbassare le visiere degli elmi e piegare la testa in avanti, poich\u00e9 le fessure per vedere e respirare potevano permettere il passaggio di una freccia. Tale posizione per\u00f2 limitava sia la vista che il respiro, obbligando gli uomini a camminare per centinaia di metri nel fango, pressati dai propri compagni, con indosso un'armatura da 20-30 chilogrammi su cui si appiccicava la fanghiglia. A peggiorare ci\u00f2, il dover girare attorno o camminare sopra i propri compagni caduti.\nGli uomini d'arme che riuscirono a raggiungere le linee inglese iniziarono a spingerle indietro, con gli arcieri ai fianchi che continuavano a scagliare frecce di fronte a s\u00e9. Terminate le frecce, lasciarono gli archi e, usando accette, spade e mazzuoli, oltrepassarono i pali difensivi e si lanciarono sui francesi, ormai disorientati, affaticati e ammassati di fronte a loro. I francesi non furono in grado di opporsi alle migliaia di uomini con armi leggeri, pi\u00f9 agili in un terreno fangoso, la cui forza si combinava con le linee di uomini in armatura completa. L'effetto di migliaia di frecce, assieme alle pesanti armature infangate, al caldo al loro interno, alla difficolt\u00e0 di respirare con la visiera abbassata e allo stress subito durante l'avanzata indebolirono i francesi a tal punto che essi erano \"appena in grado di sollevare le loro armi\" quando raggiunsero le fila di Enrico. Quando alla schermaglia si aggiunsero gli arcieri inglesi, la seconda linea francese attacc\u00f2, ma anch'essa fu inghiottita nello stesso caos dell'avanguardia e la dimensione del campo di battaglia non permise loro di sfruttare il vantaggio numerico, anzi limit\u00f2 ulteriormente il movimento dei loro compagni. Dopo la prima ondata, i francesi dovettero combattere oltrepassando o calpestando i corpi dei loro caduti. Nella pressa formata da migliaia di uomini, molti sono probabilmente soffocati nelle loro armature, come descritto da diverse fonti e com'\u00e8 noto fosse gi\u00e0 avvenuto in altre battaglie.\nInfine, migliaia di uomini d'arme francesi erano stati uccisi o fatti prigionieri. Gli scontri durarono circa tre ore, finch\u00e9 anche i leader del secondo battaglione francese non morirono o furono catturati dagli inglesi. La \"Gesta Henrici\" parla di tre grandi cumuli di morti attorno ai tre principali stendardi inglesi. Secondo le fonti dell'epoca, Enrico combatt\u00e9 in prima linea e saputo che il fratello minore, il duca di Gloucester, era rimasto ferito all'inguine, il re prese la sua guardia personale e protesse il duca finch\u00e9 non venne portato via. Enrico ricevette inoltre un colpo d'ascia in testa, il quale stacc\u00f2 un pezzo di corona che era parte dell'elmo.\nL'attacco alle retrovie inglesi.\nL'unico successo francese fu un attacco alle retrovie poco protette degli inglesi, durante il quale Ysembart di Azincourt, a guida di un piccolo gruppo di uomini d'arme e servitori, oltre a 600 contadini, si impossess\u00f2 di parte del tesoro personale di Enrico, inclusa una corona. Non \u00e8 chiaro dalle fonti se questa manovra fosse parte di un piano francese o un semplice atto di brigantaggio locale. Di certo, Ysembart era un cavaliere di Azincourt e potrebbe essere stato scelto per le sue conoscenze dell'area e per la mancanza di disponibilit\u00e0 di un soldato pi\u00f9 esperto. Secondo alcuni testimoni il fatto avvenne verso la fine della battaglia, facendo credere agli inglese di essere sotto attacco dalla loro retrovia. Secondo Barker l'attacco ebbe luogo all'inizio della battaglia, basandosi sulla testimonianza del cappellano che scrisse il \"Gesta Henrici\" e che era presente nelle retrovie inglesi.\nL'esecuzione dei prigionieri.\nIndipendentemente dall'attacco nelle retrovie, per un breve periodo successivo alla vittoria, Enrico temette che i francesi potessero raggrupparsi nuovamente per un altro attacco. Il \"Gesta Henrici\" posiziona questo evento dopo che gli inglesi avevano sopraffatto i due battaglioni francesi e, molto indeboliti, osservavano la retroguardia francese, ancora numerosa e teoricamente pronta a combattere. Anche altre due fonti affermano che fu la riorganizzazione e il movimento ordinato della retroguardia francese a far temere agli inglesi di essere ancora in pericolo. Tuttavia, segu\u00ec l'esecuzione dei prigionieri francesi; si ritiene sia stata una decisione di Enrico in persona, nonostante i cavalieri inglesi lo ritenessero contro lo spirito cavalleresco e contro i loro stessi interessi, non potendo cos\u00ec riscuotere alcun riscatto. Enrico quindi minacci\u00f2 di impiccare chiunque avesse disobbedito.\nComunque siano avvenuti i fatti, Enrico ordin\u00f2 l'esecuzione di forse migliaia di prigionieri, risparmiando solo quelli di rango pi\u00f9 elevato, presumibilmente per ottenerne il riscatto. Secondo la maggior parte delle cronache, la paura di Enrico era che i prigionieri realizzassero di essere superiori in numero, si riarmassero con ci\u00f2 che avrebbero trovato a terra sul campo di battaglia e sopraffacessero le esauste forze inglesi. I testimoni dell'epoca, tuttavia, non criticarono il re per la sua scelta. Nel suo studio della battaglia di Azincourt, John Keegan afferma che l'intento principale non era di uccidere i cavalieri francesi, bens\u00ec di terrorizzarli e prevenire ogni possibilit\u00e0 che questi riprendessero lo scontro, magari supportati dalle forze di riserva francesi. Ci\u00f2 avrebbe messo seriamente a rischio gli inglesi, gi\u00e0 in inferiorit\u00e0 numerica, e avrebbe potuto trasformare una grande vittoria in una sconfitta distruttiva per entrambe le parti, dato che ora gli uomini d'arme inglesi erano mescolati con i francesi e avrebbero tutti subito perdite se gli arcieri inglesi avessero ripreso a scagliare frecce. Keegan inoltre ipotizz\u00f2 che, a causa del ridotto numero di arcieri impegnati nelle esecuzioni, assieme al rifiuto dei cavalieri inglesi di uccidere la loro controparte francese e alla difficolt\u00e0 di uccidere un gran numero di uomini in cos\u00ec poco spazio e in cos\u00ec breve tempo, abbia ridotto drasticamente il numero di prigionieri messi a morte, prima che la retroguardia francese si posizionasse come se volesse un altro scontro, obbligando Enrico a ritirare tale ordine per prepararsi ad un ennesimo scontro. Alla fine per\u00f2, la retroguardia francese, dopo aver visto il tragico destino dei due battaglioni che la precedevano, si disperse nella boscaglia.\nLe conseguenze.\nI francesi subirono una sconfitta catastrofica e complessivamente circa 6\u00a0000 di loro giacquero morti sul campo di battaglia. Tra di essi, vi erano tra i 90 e i 120 nobili e \"banneret\", inclusi tre duchi (Giovanni I d'Alen\u00e7on, Edoardo III di Bar e Antonio del Brabante), nove conti, un visconte e persino un arcivescovo. La Francia perse anche il suo connestabile (Carlo I d'Albret), un ammiraglio (Giacomo di Dampierre), un maestro balestriere (Davide di Rambures) assieme a tre figli e un maestro della casata reale (Guichard Dauphin). Secondo gli araldi, 3\u00a0069 cavalieri e scudieri rimasero uccisi, di cui solo 2\u00a0600 poterono essere identificati. Intere famiglie nobiliari furono private della discendenza maschile e in alcune regioni un'intera generazione di nobili spar\u00ec. I balivi di nove importanti citt\u00e0 della Francia settentrionale erano stati uccisi, spesso assieme ai propri figli, familiari e aiutanti. Secondo Juliet Barker, la battaglia decim\u00f2 la leadership della societ\u00e0 francese in Artois, Ponthieu, Normandia e Piccardia. Nella battaglia and\u00f2 perso anche l'Orifiamma, lo stendardo di guerra francese che era stato usato dai re di Francia sin dal XII secolo. Prima della battaglia era stato consegnato a Guillaume Martel, che lo port\u00f2 sul campo di battaglia, dove lui mor\u00ec e lo stendardo svan\u00ec dalla storia.\nLe stime sul numero di prigionieri variano tra i 700 e i 2\u00a0200 uomini, tra cui vi erano i duchi Carlo di Valois-Orl\u00e9ans e Giovanni I di Borbone, i conti Carlo d'Artois, Luigi I di Borbone-Vend\u00f4me e Arturo III di Bretagna (fratello di Giovanni VI di Bretagna e fratellastro di Enrico V stesso), Giovanni VII di Harcourt e il maresciallo Jean II Le Meingre, noto come \"Boucicaut\". Le prove identificano almeno 112 inglesi morti in combattimento, mentre Monstrelet riporta 600 morti. Tra essi vi erano il duca di York, il giovane conte di Suffolk e il nobile gallese Dafydd Gam.\nAnche se la vittoria \u00e8 stata decisiva dal punto di vista militare, il suo impatto politico \u00e8 complesso. Non port\u00f2 infatti ad immediate conquiste inglesi, poich\u00e9 la priorit\u00e0 di Enrico era di tornare in Inghilterra, cosa che avvenne il 16 novembre. Enrico torn\u00f2 come un re conquistatore, visto come benedetto da Dio agli occhi dei suoi sudditi e delle altre potenze europee esclusa, ovviamente, la Francia. Con la vittoria, legittim\u00f2 inoltre la casata dei Lancaster sul trono inglese e le future campagne di conquista in Francia. Altri benefici per gli inglesi giunsero nel lungo termine. Poco dopo la battaglia, la tregua tra armagnacchi e borgognoni si ruppe. La sconfitta francese infatti ricadde sui primi, i quali subirono la maggior parte delle perdite e perci\u00f2 furono considerati responsabili. I borgognoni ne approfittarono entro dieci giorni dalla battaglia radunando le loro armate e marciarono su Parigi. Questa mancanza di unit\u00e0 in Francia concesse a Enrico diciotto mesi per prepararsi a rinnovare la campagna di espansione in Normandia, la quale era stata danneggiata politicamente e militarmente dalla crisi interna francese.\nL'analisi della battaglia.\nVa notato che l'esercito francese era superiore a quello inglese. Quello che manc\u00f2 non fu una tattica vincente, oppure un armamento superiore, quanto un comando capace di sfruttare gli errori fatti dagli inglesi nelle settimane e nelle ore che precedettero la battaglia e le opportunit\u00e0 che potevano essere sfruttate, come lo spostamento in avanti delle linee di arcieri. Uno dei motivi di questa inazione erano le divisioni all'interno dell'aristocrazia francese, unita alla scarsissima disciplina della cavalleria. Non vi sarebbe stata una linea di comando chiara ed inequivocabile, ogni nobile partecip\u00f2 alla battaglia con il suo seguito desiderando di essere posto in prima fila, anzi le discussioni per stabilire la precedenza nel combattimento ritardarono l'inizio della battaglia e causarono il ritirarsi della retroguardia. Seppur superiori di numero, gli uomini d'arme francesi furono prima ostacolati dalla loro stessa cavalleria in rotta, che ne scompagin\u00f2 le fila, e poi dal desiderio di duellare con i loro pari rango inglesi. Questo cre\u00f2 un effetto imbuto ed un vero e proprio ingorgo di uomini. I cavalieri appiedati francesi, pesantemente corazzati, si trovarono quindi a convergere tutti verso il centro della formazione avversaria. Questo ne determin\u00f2 la rovina: pressati dai lati e dai propri commilitoni da dietro, le prime file non riuscivano quasi a muoversi e furono massacrate dagli arcieri gallesi e inglesi che, superiori in numero, affrontavano i singoli attaccandoli ai fianchi.\nAzincourt oggi.\nLa cittadina di Azincourt \u00e8 situata a 75\u00a0km a sud-est di Calais a lato della strada D928. Il museo della battaglia \u00e8 nel municipio del paese e contiene alcuni contributi audio-visivi; sono inoltre esposte alcune repliche di armature dell'epoca. A 4,5\u00a0km dal paese si trova quello che secondo la tradizione \u00e8 il sito dello scontro, segnalato da un monumento commemorativo costruito nel XIX secolo nei pressi delle fosse di sepoltura dei soldati, a lato della strada che collega Azincourt a Tramecourt."}
{"id": "347134", "revid": "1318658", "url": "https://it.wikipedia.org/wiki?curid=347134", "title": "Maria Cuffaro", "text": "Biografia.\n\u00c8 nata da padre italiano, un nobile siciliano decaduto nei primi anni del XX secolo, e da Chandra, svizzero-indiana, prigioniera di una famiglia braminica ortodossa; \u00e8 nipote dello scultore Silvestre Cuffaro. Da ragazza tenta la carriera di pittrice con due mostre personali: a Roma nel 1980 e ad Atene nel 1986. Maestra elementare di inglese, collabora con la rivista artistica \"Leade\" per poi lavorare presso \"il manifesto\", in cui ricopre il ruolo di inviata per l'India, il Pakistan e il Sudafrica. Nel 1986 passa alla radio e scrive per i settimanali \"Sette\" e \"Il Venerd\u00ec di Repubblica\".\nNel 1989 conduce su Rai 3 il programma \"Il filo d'Arianna\", che si occupa di inchieste dall'estero. L'anno seguente Sandro Curzi la convince a entrare nel TG3, di cui \u00e8 stata conduttrice dell\u2019edizione delle 19:00 fino al 2018. Attualmente conduce \u201cTG3 nel Mondo\u201d, rubrica settimanale a cura della redazione della terza rete, dedicata all'attualit\u00e0 internazionale. \nPresentatrice del programma \"C'era una volta\", ha collaborato con Michele Santoro nelle trasmissioni \"Il rosso e il nero\" e \"Sciusci\u00e0\". Dal giugno 2006 \u00e8 ospite fissa del programma di intrattenimento \"Matin\u00e9e\", condotto da Max Giusti e Sabrina Nobile. Nel 2017 presenta quattro puntate del programma \"Il mondo nuovo\" su Rai 3.\nNel 2005 viene insignita del Premio Ilaria Alpi per il servizio \"Sotto le bombe a Nassirya\" realizzato per la trasmissione \"Primo Piano\" di Rai 3; nel 2007 si aggiudica anche il riconoscimento giornalistico intitolato a Maria Grazia Cutuli.\nNel 2011, durante un servizio del TG3 a Tunisi, viene aggredita da alcuni manifestanti insieme al suo operatore Claudio Rubino: i due riescono a rientrare in albergo senza gravi conseguenze.\nDal 2021 \u00e8 la conduttrice insieme a Stefano Palatresi del programma L'Italia con voi prodotto per gli Italiani all'estero e trasmesso da Rai Italia e on-demand su RaiPlay."}
{"id": "347151", "revid": "1543377", "url": "https://it.wikipedia.org/wiki?curid=347151", "title": "Cecco d'Ascoli", "text": "Per il suo pensiero ritenuto eretico in materia religiosa, fu arso vivo sul rogo dall'Inquisizione cattolica.\nInsieme a Dante Alighieri e a Guido Cavalcanti avrebbe fatto parte della confraternita iniziatica dei Fedeli d'Amore, una sorta di ramificazione dell'Ordine Templare. La sua opera pi\u00f9 celebre \u00e8 l\"Acerba\", un poema enciclopedico contenente nozioni di cosmologia, filosofia naturale e antropologia, pubblicato fino al 1581, anno della Controriforma in cui cadde nell'oblio per essere poi riscoperto nel 1820.\nBiografia.\nNato ad Ancarano nel 1269, a diciotto anni entr\u00f2 nel piccolo monastero di Santa Croce ad Templum di Ascoli Piceno, centro ispiratore della dottrina occulta templare nella Marca Meridionale.\nSi stabil\u00ec a Firenze nel novembre 1314; poi fu a Bologna, dove nel 1324 insegn\u00f2 astronomia alla facolt\u00e0 di medicina dell'Alma Mater, e qui sub\u00ec la prima condanna per aver fatto commenti non ortodossi sulla religione cristiana, condanna che consistette in una grossa multa, la perdita del lavoro, il sequestro di tutti i suoi libri, e l'obbligo giornaliero di recitare preghiere a penitenza. La condanna fu inflitta dall'inquisitore domenicano Lamberto da Cingoli. L'ammirazione di studenti e colleghi era tale, tuttavia, che dietro loro pressione l'anno dopo, nel 1325, Cecco riebbe la cattedra universitaria e venne addirittura promosso di livello.\nNel 1326 torn\u00f2 a Firenze, e Carlo, Duca di Calabria, figlio primogenito del re Roberto d'Angi\u00f2 (1309-1343) in guerra con Castruccio Castracani, lo nomin\u00f2 medico di corte, in contrapposizione con Dino del Garbo. Contrastato dal cancelliere, fra Raimondo vescovo di Aversa, entr\u00f2 in antipatia del duca dopo un oroscopo negativo sulla di lui figlia (la futura Giovanna regina di Napoli) e per via di quello che divinava la prossima discesa in Italia dell'imperatore Ludovico il Bavaro.\nFu condannato al rogo dall'inquisitore frate Accursio Bonfantini (attivo in toscana fra il 1326-1329) e mor\u00ec bruciato vivo davanti alla basilica di Santa Croce a Firenze il 16 settembre 1327. Tra i sei giudici che emisero la sentenza figurava anche Francesco da Barberino, poeta autore dei \"Documenti d'Amore\" (\"Documenta Amoris\"). \nCecco d'Ascoli segu\u00ec quindi la medesima sorte di altri intellettuali del suo tempo, come ad esempio Pietro d'Abano, dediti allo studio dell'astrologia e dell'alchimia, discipline non esplicitamente vietate, ma che spesso davano luogo a sospetti di eresia.\nPur avendo potuto salvarsi, Cecco scelse di non ritrattare le proprie credenze e convinzioni, ma anzi, per ciascuna delle imputazioni che gli erano state rivolte, avrebbe gridato: \nUna leggenda vuole che la sua forte e multiforme personalit\u00e0 avesse resistito anche alle fiamme del rogo.\nStudi e opere.\nI suoi studi di astrologia ruotavano attorno ai commenti sul \"De principiis astrologiae\" del musulmano Alcabizio e il \"De sphaera mundi\" di Giovanni Sacrobosco.\nLeggende.\nLa madre di Cecco.\nSecondo l'umanista Angelo Colocci (riportato in Castelli, 1892), la madre del poeta era solita frequentare feste di carattere orgiastico che riprendevano quelle antiche in onore della dea Ancaria, l'antica Signora degli Animali dei Piceni, analoga alla Diana latina, e proprio nel prato dove sorgeva l'antico santuario della dea sarebbe nato Cecco d'Ascoli.\nCostruzione del ponte di Cecco.\nUna leggenda popolare gli attribuisce la costruzione del Ponte di Cecco (sito in Ascoli Piceno), che il diavolo, su comando del poeta, avrebbe realizzato in una sola notte.\nLe Vene Rosse del diavolo.\nSecondo un'altra leggenda tramandata nei paesi del circondario di Posta (RI), Cecco passava per la via Salaria da Ascoli verso Roma, quando apprese presso una locanda di Posta che la strada verso Sigillo era bloccata da una immensa frana. Durante la notte egli fece scatenare dal diavolo una tempesta che tagli\u00f2 la roccia rossa delle gole del Velino ripristinando la viabilit\u00e0.\nContese tra Cecco e Dante.\nUn'altra leggenda popolare fa riferimento alle numerose battaglie dottrinali tra Cecco d'Ascoli e l'amico Dante Alighieri, che pure era un suo caro amico. In particolare quest'ultimo sosteneva la capacit\u00e0 dell'educazione di assoggettare l'istinto mentre Cecco era convinto della superiorit\u00e0 della natura. La leggenda vuole che Dante, a conferma delle sue teorie, avesse addestrato un gatto a reggere con le zampe una candela accesa per fargli da lume durante i suoi studi e lo avesse mostrato all'amico. Cecco in risposta si present\u00f2 un giorno a casa di Dante portando con s\u00e9 una gabbia piena di topi; non appena li ebbe liberati davanti al felino questi lasci\u00f2 la candela ed incurante dei richiami del padrone cominci\u00f2 a rincorrerli.\nPer questo nel suo poema accusava Dante di nascondere la verit\u00e0 dietro lo schermo dell'allegoria:\n&lt;poem&gt;:\u00abQui non si canta al modo delle rane,\n&lt;/poem&gt;\nTitolazioni.\nIstituto Superiore di Studi Medievali \"Cecco d'Ascoli\".\nFondato nel 1982 con lo scopo di promuovere la ricerca e lo studio del Medioevo con particolare riguardo all'analisi ed all'approfondimento del patrimonio storico, culturale e folcloristico del Piceno, \u00e8 dedicato al celebre Cecco d'Ascoli. Ha sede in Ascoli Piceno nel prestigioso palazzo dei Capitani in piazza del Popolo.\nTra le attivit\u00e0, la promozione di eventi culturali, attivit\u00e0 di formazione ed editoriale. Ogni anno, tra la fine di novembre e i primi di dicembre si svolge il Premio Internazionale Citt\u00e0 di Ascoli Piceno, organizzato dall'Istituto. Si tratta di un premio letterario che viene assegnato ad una personalit\u00e0 nel campo della medievistica internazionale contraddistintasi nella realizzazione di opere intellettuali che contribuiscono all'indagine storica e al valore della ricerca storiografica. Tra i vincitori del premio si ricordano El\u00e9mire Zolla (1987), Ovidio Capitani (1989) e Liliana Cavani (1989) per il film \"Francesco\"), Pupi Avati (2008 per il film \"Magnificat\" del 1993). Nel 1987 la Giuria del Premio assegn\u00f2 una menzione speciale allo storico francese Jacques Le Goff che nella manifestazione 2008 \u00e8 intervenuto con un video (intervista esclusiva).\nMonumento a Cecco d'Ascoli.\nIl monumento a Cecco d'Ascoli fu realizzato a New York da ascolani emigrati nella \"Grande Mela\" e giunse in Ascoli nel 1921. Composto da un basamento di marmo sormontato da una statua in bronzo raffigurante Cecco d'Ascoli, \u00e8 opera dello scultore Edoardo Camilli. Si trova in piazza Giacomo Matteotti nelle immediate vicinanze del ponte Maggiore.\nFilmografia.\nA Cecco d'Ascoli \u00e8 dedicato il lungometraggio \"L'eretico - Un gesto di coraggio\" (Italia, 2004), diretto da Piero Maria Benfatti, con Remo Girone e Tobias Moretti.\nBibliografia.\nPer la bibliografia specifica su \"L'Acerba\" si rimanda a tale voce."}
{"id": "347154", "revid": "327773", "url": "https://it.wikipedia.org/wiki?curid=347154", "title": "La Pastoral", "text": "La Pastoral \u00e8 un'opera teatrale di Angelo Beolco detto Ruzante, scritta nel 1521. \u00c8 questa la sua prima opera sviluppata organicamente, in una struttura semplicissima: 20 scene in un atto unico.\nIl primo intento \u00e8 un'accesa polemica con l'\"Arcadia\" di Jacopo Sannazzaro, opera di gran voga all'epoca. Mentre questa mostrava un mondo contadino idealizzato e di maniera, Beolco non indugia a dimostrare come la struttura stessa sia del tutto inidonea a contenere una rappresentazione anche solo lontanamente realistica, di cui sente la profonda esigenza storica. Per questo divide la propria opera in due parti.\nTrama.\nLa prima parte, scritta in terzine a rima alterna ed in lingua, narra la storia del vecchio \"Mileso\", innamorato della ninfa \"Siringa\", che lo deride e lo respinge. Per la profonda delusione, il contadino si uccide. Lo ritrova un altro contadino, \"Mospo\", che, vedendolo morto, sviene. Sopraggiunge un terzo contadino, \"Arpino\", che, trovando i due amici, e credendoli morti entrambi, li compiange e decide di dar loro onorata sepoltura. Non riuscendo a far tutto da solo, va a cercare Ruzante, per farsi aiutare.\nQui si chiude la prima parte e comincia la seconda. Lo scarto \u00e8 immenso, come in un'improvvisa accelerata, il vernacolo di Ruzante conferisce un ritmo di fatto diverso. Questi \u00e8 intento a cacciare uccelli, preso dal bisogno di mangiare e di portare cibo a casa, dove ha tre bocche da sfamare. Accetta di dare il proprio aiuto solo quando Arpino gli permette di mangiare e di prendere i vestiti. Accortosi che Mopso \u00e8 solo svenuto, Ruzante sollecita l'amico a chiamare un dottore, \"Mastro Francesco\", per tentare di farlo rinvenire. Poi, per\u00f2, se ne pente, rendendosi conto che dovr\u00e0 rinunciare al soprabito di Mopso. Anche nel consiglio, Ruzante non \u00e8 disinteressato. Infatti, vuol estorcere una cura gratuita per suo padre, che da tempo \u00e8 ammalato. Mastro Francesco, cui viene promessa una giusta ricompensa, si reca sul luogo, fa rinvenire Mopso e d\u00e0 il consiglio a Ruzante, che corre a casa. Mopso e Arpino seppelliscono Mileso sotto l'altare di Pan intorno al quale si svolge l'intera scena, e sacrificano un agnello. Ruzante ritorna proprio in tempo per mangiarsi la bestia e per ringraziare Mastro Francesco: grazie al suo rimedio, il padre \u00e8 morto, lasciandolo finalmente in pace, e lasciandogli in eredit\u00e0 la casa ed il bestiame.\nTemi affrontati.\nIl tema del padre emerge prepotentemente, e non va dimenticato che il Beolco era figlio naturale e non legittimo del medico Giovan Francesco, che lo aveva delegato proprio in quell'anno (1521) alla cura dei suoi affari. Come ha acutamente rilevato Giovanni Calendoli: \u00abMastro Francesco \u00e8 generalmente considerato un prototipo arcaico della maschera del Dottore ed \u00e8 invece un'inquietante figura allegorica: un cinico dispensatore di vita e di morte, un enigmatico e torvo angelo luciferino\u00bb.\nIn questa opera non viene tanto sviluppato il tema della rappresentazione del contado padovano o una sua apologia, quanto l'insufficienza delle strutture letterali e teatrali a rappresentarlo adeguatamente. Nella sua prima apparizione, il personaggio di Ruzante \u00e8 affrescato in tinte forti e rapide, tutto preso dalle proprie esigenze biologiche, chiuso a qualunque sensibilit\u00e0 che non sia il proprio soddisfacimento. Nel prologo viene esposta con grande veemenza la polemica contro l'attacco subito da Padova, abbandonata da tutti, ad opera delle forze militari delle Lega di Cambrai. La difesa di quel mondo \u00e8 per il Beolco la difesa della libert\u00e0 e della dignit\u00e0 storica di Padova."}
{"id": "347160", "revid": "1234424", "url": "https://it.wikipedia.org/wiki?curid=347160", "title": "Ren\u00e9 Louiche Desfontaines", "text": "Completati gli studi di medicina, Ren\u00e9 Desfontaines studi\u00f2 storia naturale sotto la direzione di Bernard de Jussieu (1699\u20131777).&lt;br&gt;\nPubblic\u00f2 diversi lavori di botanica che gli valsero, il 2 marzo 1783, l'ammissione all'\"Acad\u00e9mie fran\u00e7aise\", di cui successivamente diventer\u00e0 presidente (1804-1805). Fu al tempo stesso membro dell'\"Acad\u00e9mie de m\u00e9decine\".\nGrazie al sostegno di Louis-Guillaume Le Monnier (1717\u20131799), pot\u00e9 iniziare una spedizione scientifica in Nordafrica, dove rimase per due anni; ne ritorn\u00f2 con un considerevole erbario e numerosi oggetti legati alla storia naturale. Fece il rapporto del suo viaggio nella sua opera \"Flora Atlantica\", pubblicata in due volumi a Parigi tra il 1797 e il 1798.&lt;br&gt;Desfontaines successe a Le Monnier sulla cattedra di botanica del \"Jardin du roi\" dove favor\u00ec gli studi di fisiologia vegetale.&lt;br&gt;Pubblic\u00f2 numerose opere botaniche tra le quali \"Cours \u00e9l\u00e9mentaire\" (1796), \"Tableau de l'\u00e9cole botanique du Mus\u00e9um d'histoire naturelle\" (1804) e \"Histoire des arbres et des arbustes\" (1809). Le sue lezioni erano molto frequentate e radunavano tra le 500 e 600 persone, e numerose personalit\u00e0, tra le quali Jean-Jacques Rousseau (1712\u20131778).\nPass\u00f2 il difficile periodo della Rivoluzione senza particolari problemi e non esit\u00f2 ad intervenire per salvare dei botanici, come Louis Ramond (1755\u20131827) o Charles Louis L'H\u00e9ritier de Brutelle (1746\u20131800). Divenuto cieco al termine della sua vita, si faceva condurre nelle serre del \"Mus\u00e9um\" tentando di riconoscere le piante al tatto."}
{"id": "347179", "revid": "30610", "url": "https://it.wikipedia.org/wiki?curid=347179", "title": "Has Fidanken", "text": "Has Fidanken \u00e8 il terzo singolo del comico italiano Gianfranco D'Angelo, pubblicato nel 1984.\nDescrizione.\nIl singolo viene pubblicato sull'onda della popolarit\u00e0 dell'omonimo personaggio di Gianfranco D'Angelo ospitato dal programma televisivo \"Drive In\". Il brano \"Has Fidanken\" viene scritto da Enrico Vaime, Giancarlo Nicotra, Roberto Satti (meglio noto come Bobby Solo) e Romano Musumarra. Quest'ultimo cura anche gli arrangiamenti del brano.\nIl disco viene pubblicato in un'unica edizione, in formato 7\" a 45 giri, dall'etichetta discografica Fontana, con numero di catalogo 880 023-7, recante sul lato B la versione strumentale della stessa \"title track\"."}
{"id": "347182", "revid": "1573940", "url": "https://it.wikipedia.org/wiki?curid=347182", "title": "Anthus campestris", "text": "Il calandro (Anthus campestris ()) \u00e8 un uccello passeriforme della famiglia dei Motacillidi, appartenente al genere Anthus.\nDescrizione.\nIl calandro ha una lunghezza che oscilla fra i 15 e i 20\u00a0cm con un corpo color sabbia con macchie brune nella livrea e sul ventre \u00e8 un po' pi\u00f9 chiaro. Il suo volo \u00e8 molto veloce poich\u00e9 allarga le ali per poi raccoglierle improvvisamente. Invece, per quanto riguarda il canto e le movenze ricorda molto le allodole correndo in posizione quasi orizzontale sollevando e abbassando ritmicamente la coda.\nBiologia.\nAlimentazione.\nSi nutre di semi e piccoli insetti.\nRiproduzione.\nIl calandro costruisce nidi in depressioni del terreno, foderandoli di erba secca e radici nella parte interna; foglie secche, muschio e radici nella parte esterna. Le uova sono covate dalle femmine e sono generalmente 4 o 6 per covata e di colore bianco striate sul rossiccio quasi marrone.\nDistribuzione e habitat.\nLa specie ha un ampio areale che comprende Europa, Africa e Asia.\nIn Italia \u00e8 diffuso in quasi tutta la penisola ed in modo particolare pu\u00f2 essere trovato in Campania nel Parco Nazionale del Cilento e Vallo di Diano e nel Contrafforte pliocenico nella citt\u00e0 metropolitana di Bologna.\nPu\u00f2 essere trovato in zone sabbiose, cespugliose ed incolte."}
{"id": "347191", "revid": "339392", "url": "https://it.wikipedia.org/wiki?curid=347191", "title": "QoS", "text": ""}
{"id": "347196", "revid": "45891", "url": "https://it.wikipedia.org/wiki?curid=347196", "title": "Windows XP x64 Edition", "text": ""}
{"id": "347203", "revid": "339392", "url": "https://it.wikipedia.org/wiki?curid=347203", "title": "Quality of Service", "text": ""}
{"id": "347207", "revid": "2175140", "url": "https://it.wikipedia.org/wiki?curid=347207", "title": "Margaret Mazzantini", "text": "Biografia.\nNasce a Dublino, dove vive per circa tre anni prima di trasferirsi con la famiglia a Tivoli, nei pressi di Roma. Figlia dello scrittore Carlo Mazzantini e della pittrice irlandese Anne Donnelly, \u00e8 sorella dell'attrice Giselda Volodi.\nDopo aver conseguito la maturit\u00e0 classica, nel 1982 si diploma presso l'Accademia Nazionale d'Arte Drammatica. Nella stagione 1982/83 vince il Premio Ubu come nuova attrice per le sue interpretazioni teatrali in \"Ifigenia in Tauride\" e \"Venezia salvata\". Successivamente si esibisce come attrice di teatro, cinema e televisione.\nEsordisce in letteratura con \"Il catino di zinco\" (Marsilio, 1994), vincitore del premio Opera Prima Rapallo-Carige e del Premio Selezione Campiello - Selezione Giuria dei Letterati.\nNel 1995 scrive la pi\u00e8ce \"Manola\", interpretandola a teatro insieme a Nancy Brilli, con la regia di Sergio Castellitto. Nel 1998 il testo viene pubblicato da Mondadori sotto forma di romanzo. \nNel 1999 esce \"Libero Burro\", primo film diretto da Sergio Castellitto, nel quale figura come attrice e sceneggiatrice.\nCon il romanzo \"Non ti muovere\" (Mondadori, 2002) ha vinto, tra gli altri, il Premio Strega, il Premio Rapallo-Carige e il Premio Grinzane Cavour. Nel 2004 viene tratto l'omonimo film con Pen\u00e9lope Cruz, diretto da Sergio Castellitto; nello stesso anno la Mazzantini pubblica \"Zorro. Un eremita sul marciapiede\", basato su un suo monologo teatrale del 2000. \nNel 2003 \u00e8 stata insignita del titolo di Cavaliere Ordine al merito della Repubblica Italiana su iniziativa del Presidente della Repubblica.\nNel 2008 esce il romanzo \"Venuto al mondo\", vincitore, tra gli altri, del Premio Campiello 2009 e da cui nel 2012 viene tratto l'omonimo film con Pen\u00e9lope Cruz, diretto da Sergio Castellitto.\nNel 2010 esce il film \"La bellezza del somaro\", diretto da Sergio Castellitto, di cui ha scritto la sceneggiatura.\nNel 2011 viene pubblicato il romanzo \"Nessuno si salva da solo\", vincitore del Premio Flaiano, da cui nel 2015 viene tratto l'omonimo film con Jasmine Trinca e Riccardo Scamarcio, diretto da Sergio Castellitto.\nSempre nel 2011 esce \"Mare al mattino\", novella edita da Einaudi e vincitrice del Premio Cesare Pavese e del Premio Matteotti.\nNel 2013 viene pubblicato il suo ultimo romanzo \"Splendore\", edito da Mondadori.\nNel 2017 esce \"Fortunata\", film diretto da Sergio Castellitto, di cui ha scritto la sceneggiatura.\nScrive la sceneggiatura per il film \"Il materiale emotivo\" che esce nel 2021, diretto ed interpretato da Sergio Castellitto, che impersona il personaggio centrale di Vincenzo.\nI suoi libri sono tradotti in trentacinque lingue.\nVita privata.\nDal 1987 \u00e8 sposata con l'attore e regista Sergio Castellitto con cui ha avuto quattro figli, Pietro Castellitto (1991), Maria (1997), Anna (2000) e Cesare (2006)."}
{"id": "347208", "revid": "124468260", "url": "https://it.wikipedia.org/wiki?curid=347208", "title": "Otto Rehhagel", "text": "Vincitore del campionato europeo del 2004 alla guida della nazionale greca, un'impresa sportiva con pochi eguali, riusc\u00ec poi a condurre i greci alla qualificazione al , seconda partecipazione degli ellenici alla fase finale di un mondiale. Insieme a Ottmar Hitzfeld, Udo Lattek, Jupp Heynckes e Franz Beckenbauer \u00e8 uno degli allenatori tedeschi pi\u00f9 vincenti di tutti i tempi.\nCarriera.\nGiocatore.\nRehhagel ha giocato con la squadra della sua citt\u00e0, il Rot-Weiss Essen, dal 1960 al 1963, anno in cui \u00e8 iniziata la Bundesliga e in cui \u00e8 passato all'Hertha Berlino, dove ha giocato fino al 1966. Dal 1966 al 1972 ha giocato con il Kaiserslautern. In Bundesliga ha totalizzato 201 presenze.\nAllenatore.\nClub.\nCominci\u00f2 ad allenare il 1\u00ba luglio 1972 al Saarbr\u00fccken, rimanendo fino al 30 giugno 1973. Dal 1\u00ba luglio \u00e8 vice di Gyula L\u00f3r\u00e1nt al Kickers Offenbach. Il 1\u00ba aprile 1974 lo sostituisce alla guida del club. Lascia il club il 9 dicembre 1975. Dal 29 febbraio 1976 al 30 giugno 1976 allena il Werder Brema. Dal 14 giugno 1976 al 30 aprile 1978 allena il Borussia Dortmund. Quando allenava il Dortmund perse 0-12 contro il Borussia M\u00f6nchengladbach.\nDal 10 ottobre 1978 all'11 ottobre 1979 guid\u00f2 l'Arminia Bielefeld. Dal 12 ottobre 1979 al 5 dicembre 1980 allen\u00f2 il Fortuna D\u00fcsseldorf, che porta alla vittoria in Coppa di Germania. Dal 2 aprile 1981 al 30 giugno 1995 allen\u00f2 di nuovo il Werder Brema. Rehhagel guid\u00f2 la squadra di Brema alla vittoria di due campionati tedeschi, nel 1987-1988 e nel 1992-1993, e di due Coppe di Germania, cui si aggiunge una Coppa delle Coppe (1991-1992).\nIl 1\u00ba luglio 1995 assunse l'incarico di allenatore del Bayern Monaco, subentrando a Giovanni Trapattoni. La stagione 1995-1996 fu segnata da vari dissapori con il presidente Franz Beckenbauer: dopo un cammino difficoltoso nella seconda parte del campionato, Rehhagel fu esonerato tre settimane prima della finale di andata di Coppa UEFA e rimpiazzato, il 27 aprile 1996, proprio da Beckenbauer, che condusse la squadra alla vittoria della coppa.\nDopo l'esperienza al Bayern, Rehhagel allen\u00f2 il dal 20 luglio 1996 al 1\u00ba ottobre 2000. Nel 1997 la squadra, retrocessa l'anno prima, riusc\u00ec a risalire in Bundesliga immediatamente. In seguito la squadra di Rehhagel comp\u00ec un'impresa storica, vincendo da neopromossa il campionato nel 1997-1998, evento senza precedenti nella storia del calcio tedesco.\nNazionale greca.\nIl 9 agosto 2001 divenne commissario tecnico della nazionale greca subentrando a Vassilis Daniil, in carica dal 1999. Rehhagel esord\u00ec nell'ottobre 2001 con una sconfitta per 5-1 sul campo della in una partita di qualificazione al . La formazione ellenica inizi\u00f2 male anche le qualificazioni al , con due sconfitte per 2-0 contro e . Ciononostante, riusc\u00ec a vincere tutti i successivi sei incontri, l'ultimo dei quali per 1-0 contro l' nell'ottobre 2003, e chiuse al comando il girone eliminatorio, qualificandosi per la fase finale di un europeo dopo ventiquattro anni.\nRehhagel guid\u00f2 i suoi ad un'inattesa vittoria contro il Portogallo padrone di casa nella gara d'apertura della fase finale dell'europeo (2-1 dopo che la Grecia si era portata sul 2-0), poi ad un pareggio in rimonta (1-1) con la Spagna e nella sconfitta di misura con la Russia gi\u00e0 eliminata (1-2). La Grecia si qualific\u00f2 clamorosamente per i quarti di finale a spese degli spagnoli in virt\u00f9 del secondo posto nel girone dopo i padroni di casa portoghesi e del maggior numero di gol segnati rispetto alle \"Furie rosse\", a parit\u00e0 di differenza reti. Nei quarti di finale la squadra di Rehhagel continu\u00f2 a stupire, eliminando la Francia Campione d'Europa in carica (1-0) e nelle semifinali estromise dal torneo la favorita Repubblica Ceca (1-0 dopo i supplementari). Arrivata in finale dopo aver sovvertito tutti i pronostici, la Grecia sconfisse nuovamente il Portogallo (1-0) e conquist\u00f2 incredibilmente il primo titolo europeo della propria storia. Rehhagel divent\u00f2 il primo e, finora, unico allenatore \"straniero\" della storia a vincere il campionato europeo.\nDopo il successo europeo la Grecia di Rehhagel non fu capace di qualificarsi per il mondiale di Germania 2006, classificandosi al quarto posto nel girone di qualificazione, alle spalle di Ucraina, Turchia e Danimarca. Rehhagel rimase comunque sulla panchina della nazionale ellenica e la condusse alla qualificazione al . La squadra fu eliminata al primo turno, piazzandosi ultima nel proprio girone dopo aver rimediato tre sconfitte in altrettante partite.\nRehhagel rest\u00f2 sulla panchina della nazionale greca, che condusse alla qualificazione al mondiale del 2010 grazie al secondo posto nel suo girone e alla vittoria nel play-off contro l'Ucraina. Il successo valse alla Grecia la prima qualificazione ad un mondiale dopo sedici anni. In Sudafrica la Grecia perse la prima partita per 2-0 contro la , compromettendo la qualificazione. Rehhagel port\u00f2 la nazionale greca alla vittoria (la prima nella fase finale di un mondiale per i greci) contro la (2-1), ma la successiva sconfitta (2-0) contro l' non consent\u00ec ai greci di superare il primo turno. Il 23 giugno 2010 Rehhagel lasci\u00f2 la panchina della nazionale greca dopo nove anni.\nHertha Berlino.\nIl 18 febbraio 2012 viene ingaggiato come tecnico dall'Hertha Berlino, sostituendo l'esonerato Michael Skibbe. Per il settantatrenne allenatore tedesco si tratta di un ritorno all'Hertha, visto che nel triennio 1963-66 ne aveva vestito la maglia da calciatore. A fine stagione la squadra retrocede dopo lo spareggio con il Fortuna Dusseldorf e l'allenatore non viene confermato."}
{"id": "347222", "revid": "1568601", "url": "https://it.wikipedia.org/wiki?curid=347222", "title": "Le Lari", "text": "Le Lari sono un massiccio montuoso dell'Appennino Pistoiese che raggiunge la massima elevazione con la Croce delle Lari a 1200 \nVi nasce il fiume Reno, ma anche alcuni suoi affluenti ed altri del fiume Lima (Limestre) e dell'Arno.\n\u00c8 caratterizzato da declivi abbastanza dolci ed ammantati di praterie e di foreste in tutti i versanti.\nNel XX secolo \u00e8 stato oggetto d'importanti opere di bonifica forestale ad opera della S.M.I. di Campo Tizzoro."}
{"id": "347228", "revid": "34971", "url": "https://it.wikipedia.org/wiki?curid=347228", "title": "Agricoltore", "text": "L'agricoltore (femminile, non comune, agricoltrice) \u00e8 una persona che esercita un'attivit\u00e0 nell'agricoltura, come responsabile della gestione o come lavoratore, specializzato nella coltivazione di frutta, verdura, cereali e altre piante variamente utili, in base alle caratteristiche climatiche e del terreno. \nPu\u00f2 svolgere la propria attivit\u00e0 come proprietario, affittuario, mezzadro o dipendente di una impresa agricola e pu\u00f2 affiancare alla sua attivit\u00e0 anche l'allevamento di animali da cortile o di bestiame da stalla e/o da pascolo.\nStoria.\nL'agricoltore \u00e8, secondo le fonti storiche e i dati archeologici, uno dei primi mestieri e comunque una delle principali attivit\u00e0 che hanno condotto e hanno seguito la cosiddetta rivoluzione neolitica, che da circa diecimila anni in varie parti del mondo abitato consiste nell'appropriarsi il ciclo vitale di vegetali (e di animali) al fine di trarne vari vantaggi, a cominciare dall'alimentazione. Questa attivit\u00e0 \u00e8 stata quella che ha reso l'uomo stanziale in un luogo delimitato. Il mestiere consiste quindi nel fornire il cibo a s\u00e9 e ad altre persone in cambio di un ritorno economico.\nQuesto modo di vivere \u00e8 stata la principale occupazione della maggioranza degli umani dalla rivoluzione del neolitico fino al XX secolo. Il termine contadino si applica usualmente ad una persona che fa crescere i raccolti nei campi o possiede frutteti, vigne od orti con la prospettiva di venderne il ricavato ad altri come prodotto della terra. Potrebbe, inoltre, rifornire di materie prime le industrie, come cereali per bevande alcoliche, frutta per succhi o lino per tessiture. I contadini possono anche essere coinvolti nelle attivit\u00e0 di allevamento del bestiame per ottenere latte o carne. Spesso, una piccola quantit\u00e0 di raccolto o prodotti \u00e8 venduta per denaro con il quale il contadino pu\u00f2 comprare qualcosa d'altro al mercato.\nDurante l'antichit\u00e0, ampia \u00e8 stata la letteratura dedicata alla figura dell'agricoltore proprietario, da Esiodo a Virgilio. Nel periodo degli imperi, sia nel Mediterraneo sia in Medioriente si diffuse il latifondismo e lo squilibrio tra contadini liberi e schiavi aument\u00f2 sempre pi\u00f9.\nIl cristianesimo, in linea con i suoi dogmi e la sua morale, si oppose al tradizionale diritto di propriet\u00e0 dell'uomo sull'uomo, ottenendo il riconoscimento della dignit\u00e0 umana anche per i lavoratori in schiavit\u00f9, pur consentendo il permanere di un vincolo sociale ed economico che obbligava il contadino a lavorare sui campi nel cosiddetto fondo.\nSe il periodo medioevale si caratterizz\u00f2 cos\u00ec per la servit\u00f9 della gleba, intorno al XII secolo la categoria degli agricoltori sub\u00ec forti innovazioni che portarono alla ribalta gruppi di privilegiati, le cosiddette \"\u00e9lite rurali\", contemporaneamente ad una rivalutazione del lavoro manuale sui campi, promossa soprattutto dai benedettini.\nDal XIV secolo al XVI secolo, in alcuni Paesi europei, come l'Inghilterra, la Francia e la Germania, esplosero moti di ribellione condotti dagli agricoltori vessati da cattive condizioni economiche e da trascuratezze da parte della classe dirigente. Si ricorda, in particolar modo, la guerra dei contadini tedeschi iniziata sul territorio tedesco dopo la rivoluzione luterana e terminata con una sanguinosa repressione intorno al 1525.\nSe il secolo dei lumi vide l'introduzione di alcune riforme attuate da regnanti illuminati che consentirono un certo miglioramento economico, seppur limitato solo ad alcune figure agricole, solo dopo la Rivoluzione francese si conclusero, in Occidente, la pagina di storia della servit\u00f9 della gleba e la diversificazione dei diritti tra gli abitanti rurali e quelli cittadini.\nGiornata internazionale dei contadini.\nNel ricordo dell'eccidio di 19 contadini avvenuto il 17 aprile 1996, nello Stato brasiliano del Par\u00e0, questa data \u00e8 stata scelta come \"Giornata internazionale dei contadini\".\nAttivit\u00e0.\nLe sue attivit\u00e0 sono svariate e possono comprendere: aratura, semina, zappatura, concimatura, innesto, potatura, trattamento con anticrittogamici per la protezione da malattie e insetti, mietitura e raccolto.\nPer lo svolgimento della sua attivit\u00e0 utilizza utensili quali vanga, zappa, tridente, falce, pompa per antiparassitario manuale o meccanica, sarchiatrice, estirpatore, trattore agricolo, motosega, irrigatori.\nClassi sociali.\nLa letteratura sociologica offre uno spaccato sulle categorie e sulle classi stratificate del vasto mondo dei contadini.\nUna prima differenziazione identifica nei lavoratori salariati agricoli una categoria professionale sempre pi\u00f9 equiparabile ai lavoratori industriali e sempre pi\u00f9 distante dai piccoli proprietari terrieri, specialmente se le variabili in gioco sono il reddito, la sicurezza occupazionale, l'orario e la previdenza sociale; assieme ai lavoratori coltivanti terre di propriet\u00e0 collettiva e alla fascia bassa dei proprietari, questi lavoratori appartengono alla cosiddetta classe dei contadini poveri a patto che non dispongano di terra e risorse per mantenere la famiglia.\nLa classe dei contadini medi \u00e8 quella composta sia da proprietari sia da affittuari che mantengono il proprio stile di vita al di sopra della soglia di povert\u00e0. La classe dei contadini ricchi pu\u00f2 assumere salariati ed \u00e8 in grado di aggiornare le tecniche produttive disponendo di ampie risorse.\nSituazioni nel mondo.\nIn Italia.\nLa forza lavoro impiegata nel settore agricolo \u00e8 in larghissima prevalenza manodopera familiare.\nIn Italia le aziende utilizzano quasi la totalit\u00e0 della propria superficie agricola. Pi\u00f9 diffusa tra le aziende agricole \u00e8 la pratica delle coltivazioni legnose agrarie, dedite prevalentemente alla olivicoltura, alla viticoltura, frutticoltura e agrumicoltura. Particolarmente diffusa \u00e8 anche la coltivazione dei seminativi.\nNella seconda met\u00e0 del XX secolo si \u00e8 sviluppata l'agricoltura biologica, anche se la scelta di convertire un'azienda o parte della produzione aziendale ai principi dell'agricoltura biologica implica la necessit\u00e0 di percorrere un particolare iter burocratico.\nI principali adempimenti possono essere schematizzati come segue:\nLe procedure amministrative possono tuttavia differenziarsi nelle diverse regioni.\nPer esercitare invece l'attivit\u00e0 di agricoltore in forma imprenditoriale, \u00e8 necessario iscriversi all'ufficio Registro Imprese - sezione speciale e R.E.A..\nL'articolo 2135 del Codice Civile definisce con \"imprenditore agricolo\" chi esercita le\nseguenti attivit\u00e0:"}
{"id": "347229", "revid": "123833280", "url": "https://it.wikipedia.org/wiki?curid=347229", "title": "Klaus Nomi", "text": "Biografia.\nI primi anni.\nBavarese di nascita, Sperber si interess\u00f2 fin da piccolo alla musica lirica e pop e scopr\u00ec in giovane et\u00e0 di avere talento come cantante lirico. I tentativi iniziali in questa carriera si rivelarono per\u00f2 infruttuosi e cos\u00ec Klaus impar\u00f2 il mestiere del pasticcere. Egli lavor\u00f2 anche come comparsa sulle scene teatrali di Essen, per poi concludere la sua formazione canora a Berlino, dove si mise inoltre al servizio della Deutsche Oper come maschera. Pur avendo studiato per alcuni semestri presso un istituto superiore di musica, non venne accolto da nessun teatro.\nNel 1973 si stabil\u00ec a New York, dove negli anni successivi si mantenne con lavori stagionali, allenando nel frattempo la propria voce da tenore a controtenore. Fu in questo periodo che Sperber assunse il nome d'arte Klaus Nomi, iniziando ad esibirsi in scantinati, dove divent\u00f2 ben presto un'attrazione \"underground\" grazie al suo talento ed al suo particolare modo di presentarsi.\nNel 1978 venne notato da David Bowie, che lo impieg\u00f2 come cantante di background per lo spettacolo \"Saturday Night Live\" sulla rete televisiva NBC. Questa esibizione fu per Klaus Nomi il primo ragguardevole successo e gli valse un contratto discografico. In seguito, persino Bowie si sarebbe fortemente ispirato, nella scelta dei suoi costumi, allo stile originale di Nomi.\n\"Klaus Nomi\".\nIl primo album, omonimo, usc\u00ec nel 1981. Registrato in tre anni, conteneva alcune cover, due delle quali estratte come singoli (\"You Don't Own Me\", uscita in Francia e Spagna nel 1981, e \"Lightning Strikes\", pubblicata in Regno Unito nel 1982 e corredata da un videoclip) e due brani provenienti da opere liriche (\"The Cold Song\" dall'opera teatrale \"King Arthur\" di Henry Purcell, pubblicata come singolo in Francia dove ottenne un buon successo nella Hit Parade a cavallo tra il 1981 e il 1982, e l'aria \"Mon c\u0153ur s'ouvre \u00e0 ta voix\" da \"Sansone e Dalila\" di Camille Saint-Sa\u00ebns, registrata dal vivo nel 1980), oltre a cinque brani inediti, due dei quali composti dallo stesso Nomi; tra questi, \"Total Eclipse\" fu scelta come singolo in Germania e negli USA, mentre \"Nomi Song\" usc\u00ec in Francia accompagnata da un videoclip. L'album raggiunse il secondo posto in Francia e conquist\u00f2 il disco d'oro per le oltre 100.000 copie vendute. Klaus Nomi prese parte a diverse trasmissioni televisive tra Francia e Germania per promuovere il suo primo lavoro.\n\"Simple Man\".\nNel 1982 viene pubblicato il secondo album di inediti, \"Simple Man\", trainato dai singoli \"Ding Dong\" (cover del brano \"Ding-Dong! The Witch Is Dead\" composto per il film Il mago di Oz) e \"Simple Man\" di cui venne girato un videoclip. Come l'album precedente, \"Simple Man\" conteneva delle cover ed alcuni estratti da opere liriche (questa volta tratte da Didone ed Enea di Henry Purcell), mentre era aperto e chiuso dal brano \"If My Complaints Could Passion Move\" del compositore rinascimentale John Dowland. Anche questo disco si afferm\u00f2 in Francia raggiungendo il decimo posto e restando in classifica per diverse settimane tra il 1982 e il 1983.\nVerso la fine del 1982 Klaus Nomi intraprese una piccola tourn\u00e9e in Europa, dove fece un'apparizione anche alla manifestazione musicale \"Klassik Rocknacht\" di Eberhard Sch\u00f6ner. Di ritorno a New York gli venne diagnosticata la sieropositivit\u00e0 all'HIV, che all'epoca era ancora quasi sconosciuto.\nMorte.\nAl momento della sua morte per AIDS, avvenuta il 6 agosto del 1983, Klaus Nomi era ben lontano dall'aver raggiunto l'apice della sua carriera e si ritiene che se non fosse scomparso prematuramente sarebbe diventato un cantante di successo mondiale. Nonostante abbia raggiunto una certa popolarit\u00e0 a New York e Parigi, Nomi \u00e8 ancora oggi poco noto in Germania e in Europa. Klaus fu cremato e le sue ceneri sparse sopra la citt\u00e0 di New York.\nOpera postuma.\nVerso la fine del 1983 venne pubblicata la raccolta postuma \"Encore\" contenente diverse canzoni provenienti dai suoi due album in studio e tre inediti, incluso il lied \"Der Nussbaum\" di Schumann. L'album ottenne un discreto successo nelle classifiche francesi, dove stazion\u00f2 per varie settimane.\nNel 1986 usc\u00ec il primo album dal vivo, intitolato \"In Concert\", registrato nel 1979 e trainato da una cover di \"I Feel Love\" di Donna Summer, reinterpretata da Nomi con parole in italiano.\nDopo una serie di Greatest hits pubblicati negli anni '90, finalmente nel 2008 venne dato alle stampe \"\" con varie registrazioni inedite.\nProfilo artistico.\nIl genere musicale di Klaus Nomi era caratterizzato da una mescolanza di musica new wave e lirica. Le sue esibizioni erano caratterizzate da una coreografia retr\u00f2-futuristica ispirata alle avanguardie degli anni Venti, mentre il suo volto truccato di bianco (come una maschera kabuki) con labbra nere, corredato da abbigliamento e pettinature cubiste, era il suo tratto distintivo.\nIl nome d'arte \"Nomi\" \u00e8 un anagramma del prefisso latino \"omni\" (\"tutto\"), allusione al proprio stile musicale, che riuniva elementi di tendenze musicali completamente differenti (canto classico, pop e rock).\nIl repertorio di Klaus Nomi comprendeva quindi stili musicali eterogenei: oltre a proprie composizioni dai forti influssi new wave, tra cui \"Nomi Song\", \"Total Eclipse\" e \"Simple Man\", Nomi interpret\u00f2 soprattutto brani pop degli anni Sessanta, tra cui \"Can't Help Falling in Love\" di Elvis Presley e \"The Twist\" di Chubby Checker, e arie come \"The Cold Song\" di Purcell e \"Mon c\u0153ur s'ouvre \u00e0 ta voix\" di Saint-Sa\u00ebns.\nInfluenze e importanza culturale.\nFilmaker come Andrew Horn e scrittori come Jim Fouratt considerano Nomi parte fondamentale della scena culturale dell'East Village newyorkese degli anni '70 e '80, la stessa che partecip\u00f2 allo sviluppo di diversi fenomeni musicali e culturali di quell'epoca come il punk rock e l'avant-garde.\nNel 2004 un documentario sulla vita di Nomi, girato da Andrew Horn, dal titolo \"The Nomi Song\" ha attratto interesse postumo attorno al cantante e diverse sono state le manifestazioni che gli sono state dedicate. Per esempio la mostra alla galleria New Langton Arts di San Francisco e quella al Res Pira Lab di Milano (successivamente trasferita alla Strychnin Gallery di Berlino), intitolata \"Do You Nomi?\". Per questa mostra la galleria milanese ha commissionato una colonna sonora ispirata all'artista tedesco ad una serie di musicisti sperimentali europei, fra questi il cantante che da molti viene considerato come l'erede di Klaus Nomi, l'italiano (ma di stanza a Londra) Ernesto Tomasini.\nNel 2001 il gruppo tedesco dei Rosenstolz, assieme alle pop star Marc Almond e Nina Hagen, hanno inciso una cover di \"Total Eclipse\" per un maxi CD single.\nL'icona pop britannica Morrissey ha usato diverse canzoni di Nomi per aprire i propri concerti.\nL'estetica di Nomi ha avuto una forte influenza su diversi creatori di moda femminile, per esempio Boudicca, Givenchy e Paco Rabanne,\noltre ai disegnatori per uomo Gareth Pugh e Bruno Pieters per Hugo Boss.\nLa collezione della primavera 2009 di Jean Paul Gaultier era fortemente influenzata da Nomi ed in pi\u00f9 lo stilista ha usato la canzone \"Nomi Song\" in passerella."}
{"id": "347233", "revid": "59785", "url": "https://it.wikipedia.org/wiki?curid=347233", "title": "La Canea (unit\u00e0 periferica)", "text": "L'unit\u00e0 periferica della Canea (In greco: \"\u03a0\u03b5\u03c1\u03b9\u03c6\u03b5\u03c1\u03b5\u03b9\u03b1\u03ba\u03ae \u03b5\u03bd\u03cc\u03c4\u03b7\u03c4\u03b1 \u03a7\u03b1\u03bd\u03af\u03c9\u03bd\") \u00e8 una delle quattro unit\u00e0 periferiche in cui \u00e8 divisa la periferia di Creta. Il capoluogo \u00e8 La Canea.\nGeografia.\nL'unit\u00e0 periferica della Canea, spesso definita in modo informale \"Creta occidentale\", \u00e8 una parte dell'isola che comprende i comuni di Apokoronas, Gadvos, Kantanos-Selino, Kissamos, La Canea, Platanias e Sfakia.\nMontagne.\nLa vetta pi\u00f9 alta dell'unit\u00e0 periferica \u00e8 la catena montuosa del Lefka Ori, le cui vette, rimangono innevate fino a maggio inoltrato. Ci sono pi\u00f9 di 40 vette alte oltre 2.000 metri. La vetta pi\u00f9 alta della catena \u00e8 Pachnes, a 2.453 metri sul livello del mare. Da questa catena montuosa corrono verso il mare, oltre alla Gola di Samaria, anche la gola di Aradena, di Agia Irini, di Imbros. La pietra di queste montagne \u00e8 prevalentemente calcarea e ci\u00f2 ha permesso ai corsi idrici di erodere nel corso del tempo la pietra, formando gli attuali canyon.\nCosta.\nL'Unit\u00e0 periferica della Canea abbraccia ben tre mari: il Mar Egeo (costa settentrionale), il Mar Mediterraneo (costa occidentale) e il Mar Libico (costa meridionale). Sulla costa nord dell'unit\u00e0 periferica sono presenti tre promontori, noti come i \"tre capi\" di Creta. Essi sono, in ordine da ovest a est: Gramvousa, Rodopos (chiamato anche Spatha) e Akrotiri, la penisola dove sorge l'aeroporto della Canea. Sulla costa occidentale si trovano la maggior parte delle spiagge preferite dai turisti come la Laguna di Balos, Falasarna, Elafonisi e Sfinari. Sulla costa meridionale, molto meno antropizzata, a causa della conformazione montuosa del Lefka Ori, si trovano molte piccole spiagge come Lissos, Sougia, Agia Roumeli, Loutro e Chora Sfakion. \nAree naturali protette.\nNell'unit\u00e0 periferica si trova il Parco Nazionale della Gola di Samaria, uno dei pi\u00f9 lunghi canyon d'Europa. La gola \u00e8 divenuta nel tempo una grande attrazione turistica, specialmente per gli escursionisti e gli appassionati del trekking. Oltre al Parco Nazionale di Samaria ci sono anche il Parco di Gramvousa e di Elafonisi, nel comune di Kissamos.\nLaghi.\nSempre in questa unit\u00e0 periferica si trova l'unico lago d'acqua dolce di Creta, il lago Kournas, nel comune di Apokoronas, vicino al confine con l'unit\u00e0 periferica di Retimo, a 47 km dal capoluogo, La Canea. Il lago \u00e8 relativamente grande, infatti ha un perimetro di 3,5 km. Il lago era chiamato in passato col nome di \"Korisia\" poich\u00e9 nei pressi del lago si pensava che si trovasse l'antica \"Korion\", un antico insediamento minoico con un tempio ad Atena. \nPrefettura.\nLa Canea era una prefettura della Grecia, abolita a partire dal 1\u00ba gennaio 2011 a seguito dell'entrata in vigore della riforma amministrativa detta \"programma Callicrate\"\nLa riforma amministrativa ha anche modificato la struttura dei comuni che ora si presenta come nella seguente tabella:\nPrecedente suddivisione amministrativa.\nDal 1997, con l'attuazione della \"riforma Kapodistrias\", la prefettura della Canea era suddivisa in 23 comuni e 2 comunit\u00e0."}
{"id": "347235", "revid": "45891", "url": "https://it.wikipedia.org/wiki?curid=347235", "title": "Microsoft Windows XP Professional x64 Edition", "text": ""}
{"id": "347251", "revid": "765341", "url": "https://it.wikipedia.org/wiki?curid=347251", "title": "Triforio", "text": "Triforio \u00e8 il termine architettonico che indica una galleria ricavata nello spessore murario, posta sotto le finestre del cleristorio e situata sopra le navate laterali di una chiesa mediante una teoria di loggette.\n\u00c8 presente in alcune chiese romaniche (il duomo di Modena \u00e8 uno degli esempi di maggior rilievo) e soprattutto nelle cattedrali gotiche d'Oltralpe, abbinato o in sostituzione alla struttura affine del matroneo, dove per\u00f2 la galleria aveva dimensioni pi\u00f9 ampie e correva per tutta la larghezza della navata laterale.\nGeneralmente il triforio precede una piccola galleria percorribile, che invece pu\u00f2 venire a mancare nel caso del triforio cieco."}
{"id": "347262", "revid": "93436", "url": "https://it.wikipedia.org/wiki?curid=347262", "title": "Eraldo Baldini", "text": "Biografia.\nHa iniziato a dedicarsi alla narrativa dalla fine degli anni ottanta, dopo essersi specializzato in antropologia culturale ed etnografia ed avere scritto diversi saggi in quei campi. La sua prima produzione a carattere \"mystery\" \u00e8 la raccolta di racconti \"Nella nebbia\" pubblicata dallo stesso editore degli studi sul folklore romagnolo; la rinomanza di Baldini cresce poi gradualmente da quando, nel 1991, vince il Mystfest di Cattolica con il racconto \"Re di Carnevale\". Per la sua narrativa viene coniato il termine di \u00abgotico rurale\u00bb perch\u00e9 Baldini \u00e8 riuscito a trasporre un genere tipicamente anglosassone e d'ambientazione urbana, nei siti a lui familiari della campagna romagnola.\nOltre ad essere un romanziere affermato in Italia e all'estero, Eraldo Baldini \u00e8 anche sceneggiatore, autore teatrale e organizzatore di eventi culturali. Nei giorni 14 e 15 aprile 2009 viene trasmessa su Rai Uno la fiction \"Mal'aria\", tratta dall'omonimo romanzo.\nVive a Ravenna, nella frazione di Porto Fuori."}
{"id": "347265", "revid": "1272592", "url": "https://it.wikipedia.org/wiki?curid=347265", "title": "Flagellanti", "text": "I flagellanti furono un movimento cattolico costituito da varie sette religiose durante il Medioevo, rimasto attivo dal XIII al XV secolo.\nErano caratterizzati dalla pratica dell'autoflagellazione in pubblico; la flagellazione era una forma di penitenza e devozione impiegata da numerosi ordini religiosi, quali camaldolesi, cluniacensi, francescani e, meno frequentemente, domenicani. Essa serviva non solo come pratica religiosa e mortificatrice, ma anche come mezzo attraverso cui ottenere da Dio la cessazione di catastrofi, guerre o epidemie.\nI primi flagellanti sorsero nell'Italia settentrionale e centrale nel 1260; dopodich\u00e9 il movimento si diffuse nel resto dell'Europa. Ebbero il proprio apice verso la met\u00e0 del XIV secolo, in seguito all'esplosione della peste nera.\nOrigine.\nL'origine del movimento dei flagellanti risale alla met\u00e0 del XIII secolo in Italia centrale. A Perugia, Raniero Fasani (m. 1281), eremita francescano, influenzato dalle dottrine di Gioacchino da Fiore, fond\u00f2 il primo gruppo di flagellanti, la \u00abcompagnia dei disciplinati di Cristo\u00bb. Il movimento si diffuse rapidamente nell'Italia centrale e settentrionale, organizzando processioni che arrivavano a coinvolgere fino a 10.000 persone di ogni strato sociale, che attraversavano le citt\u00e0 mentre i penitenti si percuotevano a sangue con una frusta per espiare i peccati del secolo e preparare l'avvento del regno dello spirito. I flagellanti si riunivano in compagnie, guidate da un \u00abmaestro\u00bb, si lasciavano tutto alle spalle e percorrevano il paese esercitando in pubblico la propria penitenza. Il movimento attecch\u00ec anche fuori dall'Italia, in Germania, Boemia e Polonia, ma, nel 1261 venne vietato da papa Alessandro IV (1254 - 1261), anche se taluni gruppi continuarono la loro attivit\u00e0 sino alla fine del XIII secolo.\nDurante la peste nera.\nCon lo scoppio della peste nera e la crisi di valori che ne deriv\u00f2, il movimento dei flagellanti conobbe un nuovo vigore. Chi vi aderiva doveva, se voleva essere certo della salvezza eterna, farne parte per almeno 33 giorni e mezzo (numero corrispondente agli anni di Cristo). Heinrich Herford, cronachista tedesco, li rappresenta con queste parole:\nDurante la peste nera il movimento si diffuse, con straordinaria rapidit\u00e0 ed intensit\u00e0, in Italia, Francia, Svizzera, Germania, Ungheria, Boemia, Paesi Bassi. In Germania, in particolare, il movimento dei flagellanti fu spesso messo in relazione con le persecuzioni degli ebrei. La Chiesa comprese ben presto che stava perdendo il controllo sul movimento, cosicch\u00e9, nel 1349, papa Clemente VI eman\u00f2 una bolla che lo vietava, dichiarandolo eretico. Ciononostante i flagellanti non cessarono la loro attivit\u00e0, che talvolta assumeva i connotati di un'autentica rivolta millenaristica.\n Nella regione tedesca della Turingia, attorno al 1360, Konrad Schmid, maestro del locale movimento dei flagellanti, si riteneva la reincarnazione di Federico II o del profeta Enoch, e chiedeva l'abolizione di ogni autorit\u00e0 ecclesiastica. Mor\u00ec sul rogo nel 1369.\nNei secoli successivi.\nNell'anno 1400 un'ondata di penitenti e flagellanti attravers\u00f2 l'Emilia e la Romagna, procedendo da Modena verso Forl\u00ec. Qui, raccontano le cronache, arrivarono in 20.000, ma poi, a causa di una pestilenza che aveva assalito il corteo, il movimento si dissolse, lasciando dietro di s\u00e9 numerosi morti.\nAnche a causa di notizie come questa, nel 1417 il concilio di Costanza rinnov\u00f2 il divieto. Nei secoli successivi, movimenti simili sorsero nuovamente in Francia e Spagna. Ai nostri giorni, in Italia, l'autoflagellazione in pubblico \u00e8 praticata ancora in occasione delle processioni dei Vattienti a Nocera Terinese (CZ), dei Battenti a Verbicaro (CS), dei Battenti a Guardia Sanframondi (BN) e dei Battenti a San Lorenzo Maggiore (BN).\nAttualmente alcune citt\u00e0 in Italia ed in Spagna continuano, in determinate festivit\u00e0, a praticare questa forma di religiosit\u00e0; negli ultimi tempi l'autoflagellazione \u00e8 diventata molto popolare nelle Filippine: i flagellanti filippini, oltre che a frustarsi, portano croci di legno e strisciano sul terreno ruvido; l'autoflagellazione nelle Filippine non \u00e8 sempre un atto di penitenza: a volte pu\u00f2 essere un'espressione di gratitudine per i favori ottenuti o per onorare delle promesse. L'autoflagellazione (non in pubblico, ma in privato nelle proprie stanze) viene oggi praticata dagli affiliati all'Opus Dei.\nAltre forme di flagellazione religiosa.\nLa flagellazione era una pratica religiosa piuttosto diffusa anche in molte religioni del mondo antico, come per esempio il culto egiziano di Iside o i misteri dionisiaci. Anche durante le feste romane dei lupercalia si usava fustigare le donne per favorire la fertilit\u00e0."}
{"id": "347279", "revid": "125726665", "url": "https://it.wikipedia.org/wiki?curid=347279", "title": "Paolo Conticini", "text": "Biografia.\nDopo un passato da modello, spogliarellista, disegnatore in uno studio di arredamento e gestore di una palestra , conobbe Christian De Sica all\u2019et\u00e0 di 23 anni. Debutta come attore, lavorando numerose volte con De Sica, sia per il cinema che per la televisione.\nPer la televisione \u00e8 anche il commissario/vice questore Gaetano Berardi nelle sette stagioni della fiction tv \"Provaci ancora prof!\" (2005-2017), con Veronica Pivetti. Nel 2008 e nel 2009 ha presentato lo \"Zecchino d'Oro\" con Veronica Maya. Nel 2011 prende parte alla miniserie tv \"Come un delfino\" con Raoul Bova e alla settima e ottava stagione di \"Un medico in famiglia\". Nel 2011 \u00e8 nel cast di \"Lasciami cantare!\". A settembre 2011 \u00e8 un attore di soap opera nella fiction televisiva \"Anna e i Cinque 2\" con Sabrina Ferilli.\nTra il mese di settembre e novembre 2012 partecipa alla seconda edizione di \"Tale e quale show\", il programma di Rai Uno condotto da Carlo Conti. In seguito partecipa al torneo finale tra le due edizioni. Il 12 gennaio 2013 \u00e8 prevista una puntata speciale di \"Tale e quale show - Duetti\" in cui, insieme a Rosalia Misseri canta \"Ti lascer\u00f2\" di Fausto Leali ed Anna Oxa.\nNella puntata del 23 novembre 2014 partecipa alla mission impossible di Gabriele Cirilli, all'interno di \"Tale e quale show\", con lo stesso Gabriele Cirilli e Flavio Insinna, interpretando la canzone \"Fatti pi\u00f9 in l\u00e0\" delle Sorelle Bandiera. Il 25 novembre nella 1\u00aa e 5\u00aa puntata presenta ancora una volta lo \"Zecchino d'Oro\" insieme a Veronica Maya.\nPartecipa alla prima puntata del programma \"Stasera tutto \u00e8 possibile\".\nNell'autunno 2015 e nell'inverno 2015/2016 \u00e8, con Serena Autieri, a teatro, in \"Vacanze romane\".\nNel 2020 prende parte alla quindicesima edizione di Ballando con le Stelle, accompagnato dalla ballerina Veera Kinnunen.\nUn anno dopo, a partire dal 4 ottobre 2021, debutta come conduttore sul Nove del programma \"Cash or Trash - Chi offre di pi\u00f9?.\" A Dicembre torner\u00e0 come conduttore allo Zecchino D'Oro giunto alla sua 64\u00b0 edizione, insieme a Francesca Fialdini.\nVita privata.\nNel 2013 ha sposato con rito civile l'ex modella Giada Parra, dopo 18 anni di fidanzamento."}
{"id": "347286", "revid": "1318658", "url": "https://it.wikipedia.org/wiki?curid=347286", "title": "HMS Ark Royal", "text": "Cinque navi della Royal Navy britannica sono state battezzate HMS \"Ark Royal\" (\"Arca Reale\"):"}
{"id": "347300", "revid": "30610", "url": "https://it.wikipedia.org/wiki?curid=347300", "title": "Elisar von Kupffer", "text": "Biografia.\nKupffer studi\u00f2 prima a San Pietroburgo e, successivamente a Berlino. Dopo una serie di viaggi in Italia tra il 1902 e il 1915 si stabil\u00ec a Minusio, in Svizzera, insieme al proprio partner, il filosofo e storico Eduard von Mayer. In questo periodo Kupffer intraprese la carriera di pittore.\nTra il 1925 ed il 1929 Kupffer e Mayer trasformarono la loro villa di Minusio, in una opulenta collezione d'arte che chiamarono \"Sanctuarium Artis Elisarion\". Dal 1981 la villa \u00e8 stata trasformata in un museo dedicato al lavoro di Kupffer. La coppia divenne il centro di una piccola comunit\u00e0 di esteti chiamati \"Klaristiche\" o \"Klaristic\" (in italiano: \"Claristi\").\nNel 1899/1900 Adolf Brand pubblic\u00f2, a Berlino, l'importante antologia di letteratura omoerotica di von Kupffer dal titolo \"Lieblingsminne und Freundesliebe in der Weltliteratur\". L'antologia venne ristampata nel 1908. Von Kupffer scrisse quest'opera, in parte, come protesta contro l'imprigionamento di Oscar Wilde in Gran Bretagna.\nAltre pubblicazioni inclusero:\nAlcuni lavori di von Kupffer vennero pubblicati e recensiti sulla rivista gay \"Akademos\" edita dal barone Jacques d'Adelsw\u00e4rd-Fersen.\nVon Kupffer fu anche fotografo, facendo studi fotografici di ragazzi da utilizzare nella creazione dei suoi dipinti."}
{"id": "347323", "revid": "306856", "url": "https://it.wikipedia.org/wiki?curid=347323", "title": "Marco Civra", "text": "Attivit\u00e0 giornalistica e politica.\nLaureato in Pedagogia, inizia l'attivit\u00e0 giornalistica in Piemonte, dirigendo i settimanali locali \"L'Arco\" di Chieri, storica testata del XIX secolo e \"Tuttocitt\u00e0\", per passare successivamente alla Gazzetta del Popolo nel 1982 e al quotidiano Il Popolo l'anno successivo. La sua carriera in campo politico comincia nel 1983 all'ufficio stampa della Democrazia Cristiana e dello Snals, il sindacato autonomo dei lavoratori della scuola.\nNel 1994 \u00e8 capo ufficio stampa del Ministro per le Politiche Comunitarie, Domenico Comino. \u00c8 consulente per i problemi della comunicazione della Presidenza del Consiglio dei ministri nei governi Berlusconi I, Dini e Prodi I fino al dicembre 1996. Interviene in delegazioni ufficiali nelle riunioni preparatorie ai vertici europei, in particolare nei settori della sicurezza e della privacy telematica.\nDal 1996 al 1999 scrive sul quotidiano della Lega Nord, La Padania, come editorialista e commentatore parlamentare anche se viene considerato alieno al movimento politico di Umberto Bossi.\nNel 2000 scompare dalla scena giornalistica attiva. Considerato vicino alle posizioni di Rocco Buttiglione.\nCrisis management e public affairs.\nNel corso degli ultimi vent'anni, il suo nome \u00e8 stato citato a pi\u00f9 riprese sui mezzi di informazione come figura di \"consulente politico\" nelle campagne elettorali di diversi esponenti e partiti, anche se l'attivit\u00e0 legata alla creazione del consenso e di public affairs, che pare essere in realt\u00e0 la principale, non \u00e8 mai stata ammessa ufficialmente. La sua presenza come professionista delle campagne elettorali e della costruzione del consenso \u00e8 documentata nella campagna per le elezioni politiche del 1992 al servizio della Lega Nord, nella campagna amministrativa del 1993 sempre a servizio della Lega Nord, nella campagna amministrativa del 2006 a servizio dell'Udc. La sua presenza risulta tuttavia, non come responsabile ufficiale, nelle campagne politiche e amministrative di altre formazioni politiche. Curiosamente, spesso il suo nome \u00e8 stato legato a campagne definite \"disperate\" o comunque anomale.\nAncora pi\u00f9 oscure le informazioni relative al ruolo svolto come esperto di \"crisis management\" in occasione di operazioni internazionali, con fugaci comparse sulla stampa italiana e smentite successive o insabbiamenti. Fra queste i rapporti con il generale Bonifazio Incisa di Camerana, gi\u00e0 Capo di Stato Maggiore dell'Esercito in concomitanza alla sua presenza alla Presidenza del Consiglio dei ministri, la comprovata compartecipazione in un'operazione di soccorso in Ruanda nel 1994 durante il genocidio, l'anticipazione di una settimana della crisi petrolifera nigeriana del 2006 con un estemporaneo articolo comparso nella rassegna stampa del MInistero della Difesa\nAttivit\u00e0 culturale.\nParallelamente all'attivit\u00e0 giornalistica svolge attivit\u00e0 editoriale.\nDal 1990 al 1994 pubblica \"Rune\", la prima rivista italiana di fantasy e giochi di ruolo. Dirige le riviste \"Musica Antica\" e \"Riformare la scuola\", organo ufficiale dell'Associazione Nazionale Scuola Italiana, di area cattolica. Pubblica inoltre diversi articoli tecnici su riviste di informatica come \"Applicando\" e \"MCmicrocomputer\".\n\u00c8 stato SysOp di un BBS della rete Fidonet.\nHa pubblicato alcuni libri, tra cui:"}
{"id": "347326", "revid": "290948", "url": "https://it.wikipedia.org/wiki?curid=347326", "title": "NaOH", "text": ""}
{"id": "347327", "revid": "767487", "url": "https://it.wikipedia.org/wiki?curid=347327", "title": "Albergo Roma", "text": "Albergo Roma \u00e8 un film del 1996 diretto da Ugo Chiti, ispirato dall'opera teatrale \"Allegretto perbene... ma non troppo\" dello stesso regista.\nTrama.\nToscana, 1939: il macabro ritrovamento di un presunto feto umano \u00e8 il fatto di cronaca che turba la coscienza del paese in fermento per l'imminente visita di Benito Mussolini.\nLe indagini per scoprire il colpevole si mescolano all'arrivo in paese di un misterioso personaggio.\nCasting e riprese.\nIl film \u00e8 stato girato per la gran parte nel centro abitato di Foiano della Chiana."}
{"id": "347336", "revid": "834", "url": "https://it.wikipedia.org/wiki?curid=347336", "title": "Ultimate Frisbee", "text": ""}
{"id": "347338", "revid": "834", "url": "https://it.wikipedia.org/wiki?curid=347338", "title": "Ultimate frisbee", "text": ""}
{"id": "347377", "revid": "30274", "url": "https://it.wikipedia.org/wiki?curid=347377", "title": "Curva Bezier", "text": ""}
{"id": "347378", "revid": "125959601", "url": "https://it.wikipedia.org/wiki?curid=347378", "title": "Adrian Newey", "text": "Ha lavorato sia in Formula 1, sia in Formula Indy come ingegnere di pista, aerodinamico, progettista e direttore tecnico, e ha raccolto successi in entrambe le categorie.\nConsiderato uno dei migliori ingegneri della storia della Formula Uno, nonch\u00e9 il progettista pi\u00f9 vincente, grazie ai 10 titoli mondiali piloti (3 Williams nel 92-93-96 - 2 con McLaren nel 98-99 - 5 con la Red bull tra il 2010 ed il 2021), 9 titoli costruttori (4 con la Williams nel 92-93-94-96 - 1 con la McLaren 98 - 4 con la Red bull tra il 2010 ed il 2013) e 142 gran premi vinti, (54 con la Williams tra il 1990 ed il 1996, 41 con la McLaren tra il 1998 ed il 2005 e ben 51 con la Red Bull tra il 2009 ad oggi). Inoltre le auto da lui mandate in pista hanno raggiunto la pole position per 151 volte (64 con la Williams tra il 1990 ed il 1996 - 39 con la McLaren tra il 1998 ed il 2005 - 59 con la Red Bull tra il 2009 ed il 2018).\nCarriera.\nGli inizi.\nNato a Stratford-upon-Avon, citt\u00e0 natale di William Shakespeare, Newey ottenne una First Class honours degree in ingegneria aeronautica e ingegneria aerospaziale dalla Universit\u00e0 di Southampton nel 1980. Subito dopo gli studi cominci\u00f2 a lavorare nel mondo dei motori per il team di Formula Uno Fittipaldi sotto la guida di Harvey Postlethwaite. Nel 1981 entr\u00f2 nel gruppo March. Dopo un periodo come ingegnere di gara per Johnny Cecotto nella Formula 2 europea, Newey cominci\u00f2 a progettare auto da corsa. Il suo primo progetto, la March GTP, fu un veicolo di grande successo e vinse il titolo IMSA per due anni di fila.\nNel 1983 Newey si spost\u00f2 sul progetto Indycar della March per lavorare sull'auto del 1984. Nuovamente il suo progetto si dimostr\u00f2 molto competitivo, ottenendo sette vittorie inclusa l'agognata Indy 500. La scocca 85C di Newey vinse il titolo CART l'anno successivo nelle mani di Al Unser, e la sua reputazione di progettista eccezionale fu consolidata quando Bobby Rahal ripet\u00e9 questo successo nel 1986. Lavorando nel duplice ruolo di progettista e ingegnere di gara, Newey costitu\u00ec una amicizia profonda con Rahal, un fatto che influenz\u00f2 la sua carriera per i seguenti quindici anni.\nCon le sue auto che vincevano regolarmente le corse del circuito CART, Newey scelse di lasciare la March e di tornare in Europa per lavorare nella Formula Uno, entrando nel team FORCE per migliorarne le scarse fortune. Sfortunatamente il team si ritir\u00f2 alla fine della stagione 1986, e Newey venne immediatamente riassunto dalla March per lavorare come capoprogetto per la Formula Uno.\nIn un'epoca dove l'aerodinamica delle auto di Formula Uno era ancora poco conosciuta, Newey fu un innovatore. I suoi progetti del 1988 si dimostrarono molto pi\u00f9 competitivi delle aspettative, arrivando a condurre per parte della gara nel Gran Premio del Giappone, sebbene i critici affermarono che la sua ricerca estrema per l'aerodinamica avesse danneggiato il team in altre aree. Con la trasformazione di March in Leyton House, Newey ottenne la promozione al ruolo di Direttore Tecnico. Nonostante avesse indubbiamente i migliori progettisti sul mercato, i risultati del team non furono all'altezza e cominciarono a decrescere finch\u00e9 nell'estate 1990 Newey venne licenziato: non dovette aspettare molto per trovare un nuovo impiego.\nWilliams.\nNel 1990 la Williams F1 era indubbiamente un team in ascesa e il formidabile direttore tecnico Patrick Head non perse tempo e si assicur\u00f2 un contratto con Newey. Con un budget immensamente superiore, piloti e risorse a disposizione, Newey e Head rapidamente diventarono la coppia dominante degli anni novanta.\nGi\u00e0 a met\u00e0 stagione 1991 la FW14 di Newey era una dura sfida per la vecchia scuderia dominante, la McLaren, e solo problemi di affidabilit\u00e0 all'inizio della stagione e il genio di Ayrton Senna impedirono a Williams e alla sua prima guida Nigel Mansell di strappare il titolo.\nNel 1992 non vi furono problemi, e con un dominio nello sport non ripetuto fino all'era Ferrari/Schumacher, Mansell vinse il titolo piloti e Newey ottenne il suo primo titolo costruttori. Il 1993 port\u00f2 un secondo titolo, con Alain Prost al volante della prodigiosa FW15.\nIl 1994 vide un raro calo di prestazioni nelle auto di Newey e il team dovette lottare per competere con la Benetton B194 di Rory Byrne. Sempre nel 1994, al Gran Premio di San Marino una catastrofe si abbatt\u00e9 sulla scuderia, con la morte di Ayrton Senna che era entrato nella scuderia proprio quell'anno. Un cambio in corsa, aiutato dalla sospensione di Schumacher, permise a Williams di vincere il terzo titolo costruttori di fila. Tuttavia, Williams non riusc\u00ec ad ottenere il terzo titolo piloti e con le accuse di omicidio pendenti per la morte di Senna, cominciarono a crearsi fratture nel rapporto tra Newey e il management di Williams.\nGi\u00e0 nel 1995 fu chiaro che Adrian Newey era nuovamente pronto a diventare Direttore di una squadra, ma con Head che copriva anche il ruolo di azionista del team questa possibilit\u00e0 era preclusa. La perdita di entrambi i titoli, piloti e costruttore, in favore della Benetton nel 1995 allontan\u00f2 ulteriormente Newey e Williams, e nel momento in cui Damon Hill e Jacques Villeneuve conquistarono entrambi i titoli nel 1996 e nel 1997, Newey era gi\u00e0 in partenza verso la McLaren, alla quale approd\u00f2 per la stagione 1997 (in cui la Williams, progettata l'anno precedente sempre da Newey, vinse nuovamente entrambi i titoli).\nMcLaren.\nNon potendo contribuire in modo significativo al lavoro della McLaren nel 1997, Newey fu obbligato a tentare di migliorare il progetto di Neil Oatley concentrandosi intanto sull'autovettura per il 1998. Una vittoria nel Gran Premio d'Europa del 1997 fece entrare la McLaren nella pausa stagionale con ottimismo, e quattro mesi dopo la McLaren MP4/13 era l'auto da battere.\nI titoli seguirono nel 1998 e 1999, e Mika H\u00e4kkinen per poco manc\u00f2 un terzo titolo nel 2000. Alla fine del 2000 Newey dominava la scena dei tecnici con 6 dei 10 ultimi titoli costruttori, e 67 vittorie ottenute da sue auto. Pochi avrebbero potuto prevedere che i successivi cinque anni gli avrebbero lasciato solo 15 vittorie e nessun titolo.\nNell'estate del 2001 una delle pi\u00f9 importanti mosse di mercato fu quella di Bobby Rahal che, ritiratosi dalla guida e al comando della Jaguar, tent\u00f2 di sottrarre Newey alla McLaren in un tentativo di portare al successo la sua scuderia. Nonostante un contratto firmato, Rahal non fu in grado di completare l'accordo con il capo del team McLaren Ron Dennis che convinse Newey a rimanere. I dettagli di come lo convinse sono vaghi, sebbene comparve sui giornali la notizia che l'accordo prevedesse la possibilit\u00e0 per Newey di progettare alcuni yacht.\nIl suo voltafaccia distrusse la credibilit\u00e0 di Rahal verso la Ford proprietaria di Jaguar, che licenzi\u00f2 il direttore pochi mesi dopo.\nSebbene fosse rimasto con McLaren, circolarono voci che Newey volesse lasciare il team, e verso la fine del 2004 il suo futuro cominci\u00f2 a diventare incerto quando si diffusero notizie relative al suo ritorno alla Williams o all'abbandono della Formula Uno. Nonostante le continue e secche smentite di Ron Dennis, queste voci continuarono per tutta la pausa tra le stagioni 2004/2005. Ad aprile 2005 venne confermata l'estensione del suo contratto con il team per altri sei mesi, cio\u00e8 fino alla fine dell'anno, quando avrebbe preso un anno sabbatico o si sarebbe ritirato dalla Formula Uno; ma il 19 luglio afferm\u00f2 che \"questo passo pu\u00f2 aspettare\" e che sarebbe rimasto alla McLaren fino al 2006.\nRed Bull Racing.\nNonostante ci\u00f2, la Red Bull Racing l'8 novembre annunci\u00f2 che Newey sarebbe entrato nel team a partire dal febbraio 2006. Al primo anno, avendo poco tempo a disposizione, Newey decide di non lavorare al progetto della RB2 gi\u00e0 impostata l'anno prima, e si concentra sulla RB3, dove si possono gi\u00e0 notare dei miglioramenti significativi nell'aerodinamica. I motori, per quella stagione, sono forniti dalla Ferrari. Il propulsore cambia per\u00f2 gi\u00e0 nel 2007 con la RB3, che monta il V8 Renault proprio su richiesta dell'ingegnere inglese che ritiene il motore francese di pi\u00f9 facile installazione, mentre il Ferrari - che necessita di superfici radianti leggermente pi\u00f9 voluminose - passa alla gemella Toro Rosso, che da quell'anno inizia ad usare gli stessi identici telai della Casa Madre. Alcuni problemi tecnici e la mancanza di piloti di punta non fanno ottenere i risultati sperati. Nel 2008 la RB4 \u00e8 una discreta evoluzione della monoposto 2007, che ottiene alcuni podi e pare in miglioramento. Nel frattempo la Toro Rosso, grazie soprattutto alla stella nascente di Sebastian Vettel ottiene una clamorosa pole e una vittoria a Monza, sotto l'acqua. Notando le grandi capacit\u00e0 del tedesco, la Red Bull lo ingaggia per l'anno successivo.\nLo stravolgimento regolamentare previsto per la stagione 2009 porta alla presentazione della RB5 che integra molte soluzioni innovative e si dimostra subito competitiva. In particolare colpisce il ritorno al posteriore dello schema sospensivo pull-rod che consente di adottare cinematismi particolarmente favorevoli per lo sfruttamento degli pneumatici Bridgestone e anche per ridurre all'estremo la sezione della monoposto in quella zona ed ottenere un miglior flusso aerodinamico verso l'ala posteriore e l'estrattore. All'anteriore, il muso molto alto (modificato a met\u00e0 stagione con una soluzione molto pi\u00f9 larga) presenta una profonda scavatura a v nella parte superiore che far\u00e0 scuola. Per scelta, la RB5 non adotta il sistema di recupero di energia KERS opzionalmente ammesso dai regolamenti e montato da Ferrari, McLaren, Renault e BMW: ci\u00f2 si riveler\u00e0 un punto di forza in quanto il peso del dispositivo \u00e8 cospicuo e impedirebbe di posizionare la zavorra nel miglior modo possibile per il bilanciamento della vettura. La polemica scatenata dall'interpretazione \"ai limiti\" data da alcune squadre alla nuova regola sugli estrattori trova impreparata la Red Bull solo per alcune gare: dal GP di Monaco, Newey adeguer\u00e0 il fondo della RB5 a quanto fatto da Brawn GP, Williams e Toyota, aprendo due aperture perfettamente integrate con lo schema sospensivo che consentiranno di estrarre una maggior quantit\u00e0 d'aria dal sottoscocca e aumentare cos\u00ec la deportanza.\nVettel regala al team austriaco la prima pole position ma, soprattutto, il primo successo in occasione del Gran Premio di Cina. Poi continua in Gran Bretagna (Vettel), Germania (Webber, ed \u00e8 anche la sua prima vittoria in carriera), Giappone (Vettel), Brasile (Webber) ed Abu Dhabi (Vettel). Il tedesco arriver\u00e0 secondo nel mondiale, dietro a Jenson Button della Brawn GP che vincer\u00e0 il mondiale Costruttori. Il Team \u00e8 2\u00b0 nella classifica: ci\u00f2 dimostra che la squadra \u00e8 sulla strada giusta e che Newey \u00e8 tornato a progettare macchine vincenti.\nNel campionato 2010 la sua RB6 - evoluzione della gi\u00e0 competitiva RB5 e caratterizzata dal ritorno ad uno schema degli scarichi con i terminali posizionati in basso a livello del fondo della vettura ed una contestuale soffiatura dei gas combusti all'interno nel profilo estrattore attraverso una piccola soffiatura - vince il mondiale costruttori alla penultima gara in Brasile, con una gara d'anticipo e il mondiale piloti con Sebastian Vettel.\nNel campionato 2011 la sua RB7 domina la stagione conquistando diciotto pole position (di cui le prime quindici di fila) in 19 gare (nuovo record), 15 con Sebastian Vettel (record per un singolo pilota in una stagione) e tre con Mark Webber, ben dodici vittorie, undici col tedesco e una con australiano, e dieci giri veloci. Sono ventisette i podi (con tre doppiette primo e secondo posto) su 38 massimi disponibili. Un dominio perfino superiore a quello dell'accoppiata Schumacher-Ferrari del 2004. Nel 2012 la sua creatura, la RB8, si dimostra competitiva, vincendo il titolo costruttori con 460 punti e il mondiale piloti con Sebastian Vettel, battendo il ferrarista Fernando Alonso per soli 3 punti nell'ultima gara a Interlagos. Nel 2013 la RB9 vince 13 GP, tutti con Sebastian Vettel, che si riconferma campione del mondo con 397 punti, mentre la Red Bull vince il Mondiale Costruttori con 596 punti. Nel 2014 la scuderia di riferimento diventa la Mercedes GP, che vince mondiale piloti e costruttori. La Red Bull si difende con 3 Gp vinti, tutti da Daniel Ricciardo. Nel 2015 la Red Bull \u00e8 in crisi, con la Renault accusata di fornire motori poco performanti; i podi ci sono solo in Ungheria e Singapore, dove in quest'ultima pista la Mercedes \u00e8 in difficolt\u00e0 per cause relative agli pneumatici. Nel 2016 la situazione cambia: subito Ricciardo si dimostra competitivo e la vittoria arriva in Spagna con il neopromosso Max Verstappen.\nNel 2021, la Red Bull di Verstappen vince il mondiale all'ultimo Gran Premio di Abu Dhabi."}
{"id": "347387", "revid": "1543377", "url": "https://it.wikipedia.org/wiki?curid=347387", "title": "Corvo (araldica)", "text": "In araldica il corvo simboleggia l\"oratoria\", l\"augurio\" e l\"ingegno acuto e la cautela\".\nLa raffigurazione araldica del corvo \u00e8 molto simile a quella del merlo, ma il primo ha il becco di nero e il secondo, generalmente, d'oro."}
{"id": "347389", "revid": "1718925", "url": "https://it.wikipedia.org/wiki?curid=347389", "title": "Elidio De Paoli", "text": "\u00c8 stato senatore della Repubblica ed \u00e8 l'attuale leader del movimento Lega Alpina Lumbarda.\nBiografia.\nLibero professionista, ex dipendente della \"Caffaro\", sindacalista, partecip\u00f2 alle contestazioni del 1968 e fu a capo di una lega marxista-leninista a Brescia nel 1970.\nSuccessivamente ebbe diverse esperienze politiche a livello amministrativo locale, come indipendente nelle file dei Verdi e quindi nella Lega Alpina Lumbarda, un movimento politico lombardo nato nel 1991 come \"Lega Alpina\" su iniziativa dello studioso e attivista dell'autonomismo piemontese Roberto Gremmo, che alle elezioni politiche del 1992 present\u00f2 due liste riconducibili alla Lega Alpina: la Lega Alpina Piemont, in tutto il Piemonte sia alla Camera che al Senato, e la Lega Alpina Lumbarda, nelle circoscrizioni Milano-Pavia e Bergamo-Brescia della Camera e in tutta la Lombardia al Senato. Con questo partito partecip\u00f2 alle elezioni politiche del 1992 correndo al Senato in Lombardia e raccogliendo oltre 119 000 voti, pari al 2,12% a livello regionale (approfittando della somiglianza del nome con quello della Lega Lombarda di Umberto Bossi) sufficiente per entrare al Senato.\nCon le elezioni politiche del 1994, caratterizzate dall'adozione del sistema maggioritario, la Lega Alpina Lumbarda si present\u00f2 al di fuori dei principali schieramenti in diversi collegi senatoriali della Lombardia. De Paoli riusc\u00ec ad essere eletto per la seconda volta senatore grazie al meccanismo dello \"scorporo\" nel collegio di Albino (BG).\nAlle elezioni politiche del 1996 si present\u00f2 nel collegio di Albino sotto le insegne di una nuova \"Lega\": la Lega per l'Autonomia Alleanza Lombarda nata dalla confluenza della Lega Alpina Lumbarda, di cui divenne leader approfittando del fatto che nel frattempo Roberto Gremmo si era volontariamente ritirato dalla scena politica, con il movimento \"Autonomia Alleanza Lombarda - Lega di Angela Bossi\" di Pierangelo Brivio (cognato di Umberto Bossi) e della moglie Angela Bossi, sorella del \"Senat\u00f9r\". Nei collegi senatoriali della Lombardia la lista ebbe oltre 100.000 voti senza tuttavia riuscire ad eleggere nessuno a Palazzo Madama.\nSuccessivamente (nel 2001 poco prima delle elezioni), pur senza l'appoggio della componente di Brivio, si pose a capo del movimento Lega per l'Autonomia Alleanza Lombarda, aggiungendo la scritta \"Lega Pensionati\". Questa attenzione nei confronti dei pensionati lo aveva portato in occasione delle elezioni europee del 1999 a presentarsi come indipendente nelle liste del Partito Pensionati.\nAlle elezioni politiche italiane del 2001 fu rieletto al Senato con la sua lista e con il simbolo dell'altra associazione, presentatasi al di fuori dai poli, conquistando il 5,4% delle preferenze nella circoscrizione Lombardia e aggiudicandosi un seggio col sistema proporzionale nel collegio numero 32 di Albino (BG).\nAder\u00ec al gruppo misto e alla componente \"LAL - Lega Alleanza Lombarda\". Fu membro della Commissione permanente Lavori pubblici e Comunicazioni, e della Commissione parlamentare per le questioni regionali.\nIn vista delle consultazioni politiche del 2006 firm\u00f2 col suo partito un patto con L'Unione e si alle\u00f2 con la coalizione di Prodi in entrambe le Camere. Si ricandid\u00f2 nuovamente a Palazzo Madama come capolista del suo partito, ma ottenne solo l'1,5% delle preferenze in Lombardia (lo sbarramento regionale era del 3%) e non venne eletto. Alla Camera il suo partito ottenne 44.580 voti pari all'1,6% a livello circoscrizionale (con una punta del 2% in provincia di Bergamo).\nDivenne quindi sottosegretario allo Sport nel secondo governo Prodi. Nel maggio dello stesso anno fu candidato alla presidenza della Provincia di Mantova per il suo movimento, al di fuori delle due principali coalizioni, senza riuscire ad entrare in Consiglio provinciale.\nGuid\u00f2 ancora la lista della Lega per l'Autonomia - Alleanza Lombarda - Lega Pensionati al Senato nel 2008, con esiti che non furono migliori.\nNell'agosto 2007, interviene a Rimini (\"a nome del Governo\") alla 'Gran Loggia 2007' del Grande Oriente d'Italia, in difesa del ruolo della massoneria per la libert\u00e0, perseguita dal fascismo dopo l'ascesa al potere. Nella veste di sottosegretario del Ministero delle Politiche Giovanili, il 5 febbraio ha presenziato al Palazzo Ducale di Genova al Processo a Garibaldi, iniziativa del Grande Oriente d'Italia, \"patrocinata dal ministero\", in occasione del bicentenario della nascita dell'Eroe dei Due Mondi, e introdotto i lavori del Convegno col Gran Maestro del GOI Gustavo Raffi.\nAlle elezioni amministrative del 2009 si \u00e8 candidato alla presidenza della provincia di Brescia sostenuto dal suo movimento, da una lista civica e da un movimento denominato \"Pensionati uniti - Lavoratori precari\" ottenendo in tutto lo 0,93%. \u00c8 da notare che in questo caso la commissione elettorale ha rigettato il simbolo del suo movimento Lega per l'Autonomia - Alleanza Lombarda - Lega Pensionati, considerandolo equivoco con quello della Lega di Bossi. Al posto del logo tradizionale \u00e8 stato allora ripresentato quello della Lega Alpina Lumbarda. Stessa situazione si \u00e8 verificata per le elezioni del presidente della provincia di Cremona."}
{"id": "347395", "revid": "339392", "url": "https://it.wikipedia.org/wiki?curid=347395", "title": "G\u00e0vdos", "text": ""}
{"id": "347411", "revid": "635893", "url": "https://it.wikipedia.org/wiki?curid=347411", "title": "Geografia della Finlandia", "text": "La Finlandia \u00e8 situata nella parte pi\u00f9 orientale della Fennoscandia, intendendo con essa l'area composta dalla penisola scandinava e, appunto, dalla Finlandia. Le sue caratteristiche geografiche sono comunque molto diverse dai paesi peninsulari: il suo territorio pianeggiante costituisce di fatto una sorta di continuazione delle grandi pianure dell'Europa orientale.\nIl paese \u00e8 situato fra i 60\u00b0 e i 70\u00b0 di latitudine nord. Il punto pi\u00f9 meridionale del paese \u00e8 la cittadina di Hanko, situata sulla penisola omonima, che si trova alla stessa latitudine di Oslo.\nDati generali.\nConfini.\nAd est confina con la Russia per circa 1.268\u00a0km, a nord con la Norvegia (per 727\u00a0km) e a ovest con la Svezia per 540\u00a0km.\nHa uno sviluppo costiero di circa 1.107\u00a0km, si affaccia sul golfo di Finlandia a sud, sul mar Baltico a sud-ovest e sul golfo di Botnia a ovest. La costa \u00e8 frastagliata ed ha numerose baie e insenature: \u00e8 inoltre punteggiata di isole e da un gran numero di terre (tuttora in emersione dopo lo scioglimento dei ghiacci dell'ultima glaciazione), dette \"sch\u00e4ren\".\nSuperficie.\nLa superficie complessiva del paese \u00e8 pari a 338.145\u00a0km\u00b2, di cui 33.522 sono acque interne. La Finlandia \u00e8 il 7\u00ba paese in Europa in termini di estensione dopo Russia, Ucraina, Francia, Spagna, Svezia e Germania.\nMorfologia.\nIl territorio finlandese \u00e8 profondamente caratterizzato dalla massa glaciale dell'era quaternaria e dal suo progressivo ritiro che ha lasciato morene e drumlin, le due morene terminali sono i monti Salpausselk\u00e4 situati nella parte meridionale del paese. Nella parte meridionale il paese \u00e8 molto pianeggiante mentre a nord e a est vi sono delle alture. La dorsale di spartiacque fra il mar Baltico e il mar Glaciale Artico \u00e8 alta tra i 600 e i 700 metri, nella parte nordoccidentale del paese, al confine con la Norvegia vi sono rilievi che superano i 1000\u00a0m, in questa regione si trova anche la cima pi\u00f9 elevata del paese, il monte Halti (1329\u00a0m).\nIsole.\nLa Finlandia ha un numero enorme di isole, oltre all'arcipelago delle isole \u00c5land e ad altre isole situate nel mar Baltico vi sono tantissime isole nei laghi, per un numero totale di 179.584.\nIdrografia.\nLaghi.\nLa scarsa evaporazione delle acque e la superficie poco permeabile che residu\u00f2 dal ritiro dei ghiacciai ha dato origine ai moltissimi laghi (nel numero di 187.888) che ricoprono oltre il 10% della superficie del paese, per una quantit\u00e0 di acqua pari a 230 km\u00b3. Nella parte meridionale del paese vi \u00e8 la maggiore densit\u00e0, tanto da rendere talvolta difficoltose le comunicazioni. La loro profondit\u00e0 \u00e8 bassa, difficilmente supera i 100 metri, hanno forma allungata, numerose isole e isolette e spesso sono comunicanti."}
{"id": "347413", "revid": "1318658", "url": "https://it.wikipedia.org/wiki?curid=347413", "title": "Ouverture 1812", "text": "L'Ouverture 1812 \u00e8 una composizione per orchestra di P\u00ebtr Il'i\u010d \u010cajkovskij che commemora l'invasione francese della Russia, e la conseguente devastante ritirata dell'armata di Napoleone. Fu un evento che segn\u00f2 il 1812 come svolta delle guerre napoleoniche. L'opera \u00e8 conosciuta per la sequenza di colpi di cannone, realizzati solo in alcune occasioni specialmente durante festival all'aperto, mediante l'uso di cannoni veri. Nonostante la composizione non abbia collegamenti storici con la guerra del 1812 tra Stati Uniti d'America e Gran Bretagna, \u00e8 spesso suonata negli USA assieme ad altre musiche patriottiche.\nL'\"Ouverture 1812\" \u00e8 stata eseguita per la prima volta alla cattedrale di Cristo Salvatore di Mosca il 20 agosto 1882.\nCaratteristiche.\nL'ouverture \u00e8 parte della musica a programma. Si apre con un canto di chiesa russo, che rimanda alla dichiarazione di guerra annunciata in Russia e al popolo che si rifugia in preghiera, e prosegue con un canto solenne per il successo della guerra stessa. Questo annuncio e la reazione pubblica sono anche ritratti nel romanzo \"Guerra e pace\" di Lev Tolstoj.\nIl brano prosegue con un tema che rappresenta la marcia delle armate, suonato al corno. L'inno nazionale francese \"La Marsigliese\" riflette le vittorie francesi in guerra e la cattura di Mosca nel settembre 1812. La danza folkloristica russa commemora la vittoria su Napoleone.\nIl ritiro da Mosca \u00e8 sottolineato da un diminuendo, mentre i colpi di cannone segnano l'avanzata militare verso i confini francesi. Concluso il conflitto, si ritorna al canto, suonato ora dall'intera orchestra ed accompagnato da rintocchi di campane in onore della vittoria e della liberazione della Russia.\nCome sottofondo del tema dei cannoni e della marcia si pu\u00f2 sentire l'inno imperiale russo \"Dio salvi lo zar\", opposto a quello francese sentito in precedenza.\nAl tempo della Russia sovietica, l'opera doveva esser modificata per le rappresentazioni: l'inno russo veniva sostituito dal coro \"Gloria\" dall'opera di Mikhail Glinka \"Una vita per lo Zar\".\nLe cannonate, previste dal compositore, sono solitamente rese mediante una grancassa sinfonica. I colpi di una vera arma da fuoco sono usati in rari casi e appaiono per la prima volta in registrazioni degli anni cinquanta eseguite dall'Orchestra Sinfonica di Minneapolis diretta da Antal Dor\u00e1ti. Simili registrazioni sono state effettuate da altri gruppi, spesso usando nuove tecnologie audio. I colpi di cannone sono usati annualmente il 4 luglio, nell'esecuzione dell'\"Ouverture 1812\" da parte della Boston Pops Orchestra in occasione del loro concerto annuale sulle sponde del fiume Charles e presso l'Accademia delle forze di difesa australiane a Canberra.\nCuriosit\u00e0.\nA met\u00e0 degli anni sessanta, Igor Buketoff scrisse un arrangiamento del pezzo con coro. L'apertura \u00e8 cantata da voci come in un cantico, invece di esser suonato da violoncelli e viole; segue un coro di voci bianche, flauto e corno inglese. L'intero coro \u00e8 poi inserito nell'intera orchestra nella parte conclusiva.\nUn tributo a questo brano \u00e8 l'overture dell'album \"2112\" del gruppo musicale Rush.\nNel 1979 il batterista inglese Cozy Powell incluse parte dell'\"Ouverture 1812\", accompagnata dalla sola batteria, in \"Over the Top\". In seguito, l'\"Ouverture 1812\" sarebbe stata inclusa in quasi tutti i suoi assoli in concerto.\nUna apparentemente inconcepibile esecuzione a cappella di questo brano \u00e8 il pezzo forte del gruppo vocale inglese dei Swingle Singers.\nPer lo spiccato contenuto dinamico del brano in cui compaiono i colpi di cannone, l'Ouverture \u00e8 spesso utilizzata dagli audiofili come riferimento nelle prove di impianti stereofonici.\nUna leggenda narra che un trombonista, per rendere pi\u00f9 interessante l'esibizione, mise un petardo nel trombone per sparare la sordina sul pubblico, ma colp\u00ec il direttore, che cadde sul pubblico colpendo tutti come dei domino. La campana del trombone venne squarciata, un altro pezzo del trombone colp\u00ec il primo violinista al quale si bruciarono le labbra. \nTale leggenda \u00e8 stata ripresa e testata da Adam Savage e Jamie Heyneman nel programma Mythbusters 2\u00aa stagione episodio 11.\nIl finale della Sinfonia \u00e8 utilizzato in V per Vendetta dal protagonista per accompagnare - sia all'inizio che alla fine del film - l'esplosione del Parlamento inglese, obiettivo su cui si incentra tutto il film\nAssieme ad altri brani di Saint-Sa\u00ebns e Schubert\",\" viene utilizzato nell'episodio 19 della prima stagione de I Simpson in un concerto scolastico dove suona Lisa Simpson.\nSempre il finale della Sinfonia, viene fischiettato dal professor Keating in alcune scene del film \"L'attimo fuggente\"."}
{"id": "347415", "revid": "6066", "url": "https://it.wikipedia.org/wiki?curid=347415", "title": "Termoscopio", "text": ""}
{"id": "347419", "revid": "729019", "url": "https://it.wikipedia.org/wiki?curid=347419", "title": "Autostrada A2 (Polonia)", "text": "L'autostrada A2 \u00e8 un'autostrada polacca in costruzione che a lavori ultimati attraverser\u00e0 il paese da ovest a est, da \u015awiecko (confine tedesco) a Kukuryki (confine bielorusso). Fa parte della strada europea E30.\nStoria.\nIl progetto della A2 rispecchia all'incirca il progetto degli anni settanta dell'autostrada Olimpijka che, in occasione delle Olimpiadi di Mosca del 1980, doveva collegare Berlino con Mosca e che, per la crisi economica dell'epoca, non venne mai completato. Il 4 giugno 2014, in presenza dei presidenti della Polonia e della Germania, \u00e8 stata soprannominata come \"autostrada della libert\u00e0\".\nItinerario.\nIl progetto completo dell'autostrada prevede una lunghezza complessiva di 657\u00a0km; oggi 475 di questi sono in esercizio, nella tratta compresa tra \u015awiecko e Varsavia.\nLa tratta fra Stryk\u00f3w e Varsavia, gi\u00e0 progettata, doveva essere costruita entro il 2011, collegando per la prima volta la capitale alla rete autostradale europea. Il governo polacco aveva dato l'appalto ad un'azienda cinese che, dopo aver costruito solo alcune parti in maniera sommaria, \u00e8 sparita inadempiendo il contratto. Il governo polacco ha deciso di riappaltare la costruzione usando criteri diversi da quello economico. La tratta costruita dell'azienda cinese \u00e8 stata demolita sommariamente perch\u00e9 non conforme alle norme di sicurezza e la tratta \u00e8 stata riappaltata all'azienda francese Eurovia e all'italiana Astaldi.\nIl prolungamento verso est (Varsavia - confine bielorusso) \u00e8 ancora in fase di costruzione. I lavori sono iniziati nel 2011 e finiranno nel 2014."}
{"id": "347428", "revid": "198277", "url": "https://it.wikipedia.org/wiki?curid=347428", "title": "Casino Royale (film 2006)", "text": "Casino Royale \u00e8 un film del 2006 diretto da Martin Campbell.\nVentunesimo capitolo della serie cinematografica di 007, \u00e8 il primo con Daniel Craig nel ruolo dell'agente segreto dell'MI6 James Bond; dopo Sean Connery, George Lazenby, Roger Moore, Timothy Dalton e Pierce Brosnan, Craig \u00e8 il sesto attore a impersonare la spia nella saga ufficiale. La pellicola viene considerata un riavvio della serie, in quanto presenta uno 007 giovane e all'inizio della sua carriera come agente doppio 0, con un comportamento spesso vulnerabile e inesperto rispetto ai film precedenti.\n\"Casino Royale\" rappresenta la terza trasposizione dell'omonimo romanzo di Ian Fleming, il primo a trattare le vicende di Bond: nel 1954, negli Stati Uniti, ne era stato tratto l'episodio \"Casino Royale\" della serie antologica \"Climax!\", mentre nel 1967 fu realizzato un film parodia dei primi capitoli della saga, \"James Bond 007 - Casino Royale\". La pellicola \u00e8 stata adattata dagli sceneggiatori Neal Purvis e Robert Wade assieme al premio Oscar Paul Haggis. Alla regia \u00e8 stato scelto Campbell, che ritorna a dirigere per la seconda volta un film della serie dopo \"GoldenEye\" del 1995.\nTrama.\nLa spia britannica James Bond si guadagna la licenza di doppio 0 uccidendo a sangue freddo due traditori dell'MI6 di stanza a Praga. Inviato in missione in Madagascar, il neopromosso 007 insegue ed elimina un mercenario assoldato per compiere un attentato; l'assassinio viene per\u00f2 ripreso dalle telecamere all'interno di un'ambasciata, generando un caos mediatico che comporta la sua momentanea sospensione.\nIndagando per proprio conto 007 raggiunge le Bahamas, dove scopre che il temuto attentato sta per essere compiuto da un secondo mercenario: il bersaglio \u00e8 il prototipo di un moderno velivolo che sta per essere presentato all'aeroporto di Miami, ma anche stavolta Bond riesce a sventare il pericolo. L'MI6 scopre quindi che il mandante \u00e8 un banchiere privo di scrupoli soprannominato Le Chiffre, esperto matematico e pokerista, la cui specialit\u00e0 \u00e8 arricchirsi in borsa tramite la vendita allo scoperto di azioni destinate a scendere a seguito degli attentati da lui organizzati.\nA causa del sabotaggio di 007 Le Chiffre si indebita di diverse centinaia di milioni e per rifarsi organizza nel piccolo e tranquillo Casino Royale del Montenegro una partita di \"Texas hold 'em\" con poste molto alte: se non recupera al pi\u00f9 presto il denaro perso, infatti, i suoi clienti lo uccideranno. Bond, nonostante le numerose pecche mostrate, \u00e8 considerato uno dei pochi in grado di tener testa a Le Chiffre sul tavolo verde e partecipa quindi alla partita finanziato dal tesoro britannico rappresentato dall'affascinante Vesper Lynd, per cui comincia presto a maturare dei sentimenti, e grazie ai contatti fornitigli dal maturo agente Ren\u00e9 Mathis. I servizi inglesi vogliono sfruttare a loro favore questa situazione portando alla bancarotta il banchiere e costringendolo cos\u00ec a chiedere la loro protezione in cambio d'informazioni circa i suoi loschi contatti.\nLe Chiffre \u00e8 particolarmente abile nel volgere la partita a suo favore con un bluff nel quale fa cadere uno 007 troppo sicuro di s\u00e9 e che finisce per perdere tutti i suoi soldi; l'avventato comportamento al tavolo spinge Vesper a rifiutarsi di aprire ulteriormente le casse del tesoro per offrirgli la somma necessaria a rientrare, ma inaspettatamente viene in aiuto dell'inglese un altro giocatore, Felix Leiter, un agente della CIA che, in cambio del prestito, ottiene che sia la sua agenzia a prendersi il merito di aver incastrato il pericoloso malvivente. Dopo un tentativo di avvelenamento da parte di Le Chiffre, e grazie a una mano particolarmente fortunata, Bond vince la partita: con le spalle al muro e senza altre opzioni, il banchiere cattura Vesper e James e tortura brutalmente 007 con l'intento di riprendersi il denaro, ma questi non cede. Prima che possa proseguire nei suoi intenti vendicativi, Le Chiffre viene tuttavia freddato da un misterioso sicario.\nBond e Vesper, ormai innamorati, si recano a Venezia, dove l'agente matura la decisione di lasciare lo spionaggio; proprio in laguna, per\u00f2, 007 viene messo di fronte alla realt\u00e0 scoprendo il tradimento della donna, intenta a consegnare la vincita al casin\u00f2 agli uomini dell'organizzazione per cui lavorava poich\u00e9 tenevano in ostaggio il suo fidanzato. Nell'intento di impedire la consegna Bond uccide tutti i mercenari, ma Vesper perde la vita nonostante i suoi tentativi di salvarla; i soldi finiscono quindi nelle mani dell'uomo che aveva ucciso Le Chiffre, Mr. White, ma proprio grazie a un ultimo SMS di Vesper, scritto prima di morire, Bond riesce a localizzarlo.\nPersonaggi.\nPersonaggi principali.\nCome nel romanzo originale, nel film non compare il personaggio dell'armiere Q, mentre Miss Moneypenny (che fa una fugace apparizione nel romanzo) \u00e8 stata del tutto esclusa, tranne che per un'allusione \"criptica\" al suo nome nella scena in cui compare per la prima volta Vesper: quest'ultima si presenta dicendo \u00ab\"I'm the money\"\u00bb (\u00abSono il capitale\u00bb), e Bond aggiunge \u00ab\"every penny of it\"\u00bb (\u00abe ne vali ogni penny\u00bb). Il film \u00e8 cos\u00ec il primo della serie senza la segretaria Moneypenny e, unitamente ad \"Agente 007 - Vivi e lascia morire\", il secondo senza Q.\nPersonaggi secondari.\nLa supermodella Alessandra Ambrosio appare in un breve cameo quando Bond arriva per la prima volta all'Ocean Club, mostrandosi nei panni della tennista che si volta a guardarlo dopo averlo incrociato. Nelle sequenze ambientate all'aeroporto di Miami \u00e8 inoltre presente l'imprenditore Richard Branson, fondatore del Virgin Group e co-sponsor del film, in una fugace comparsata al controllo passeggeri. Il produttore Michael G. Wilson appare infine nel suo consueto cameo all'interno dei film della saga, questa volta come capo della polizia montenegrina.\nProduzione.\nPrecedenti.\nPrima della realizzazione del film del 2006, il romanzo \"Casino Royale\" risultava essere tra le poche opere di Ian Fleming incentrate su James Bond a non avere ancora avuto una trasposizione cinematografica nella serie ufficiale prodotta dalla EON Productions. Infatti, a differenza degli altri, \"Casino Royale\" era l'unico libro i cui diritti non erano stati ceduti ai produttori della serie poich\u00e9 lo stesso Fleming nel 1954, un anno dopo l'uscita del romanzo, ne aveva venduto l'adattamento a Michael Garrison, conosciuto per la serie televisiva statunitense \"The Wild Wild West\", e Gregory Ratoff, entrambi della televisione americana CBS. Proprio quest'ultima, nello stesso anno dell'acquisizione dei diritti, aveva realizzato un eponimo adattamento televisivo all'interno della serie antologica \"Climax!\" il cui protagonista era \"Jimmy\" Bond, agente segreto della CIA, interpretato da Barry Nelson.\nDopo la morte di Ratoff i diritti passarono in mano al produttore Charles K. Feldman il quale negli anni 1960, a seguito del grande successo cinematografico dei primi film di Bond (\"Licenza di uccidere\", \"Dalla Russia con amore\" e \"Missione Goldfinger\") propose una cooperazione alla EON. L'offerta fu rifiutata dai produttori Albert R. Broccoli e Harry Saltzman, dopo che lo stesso tipo di proposta gli era stata fatta da un altro produttore, Kevin McClory \u2014 il quale nel 1983 produrr\u00e0 un altro film apocrifo su 007, \"Mai dire mai\". Per questi motivi Feldman decise di produrre un proprio adattamento del romanzo, \"James Bond 007 - Casino Royale\", che risultava essere una parodia dei film ufficiali: tra il cast del film figuravano David Niven e Peter Sellers nel ruolo di Bond, Woody Allen/Jimmy Bond, Ursula Andress/Vesper Lynd, Orson Welles/Le Chiffre e l'attrice Barbara Bouchet/Miss Moneypenny.\nDopo vari anni i diritti passarono alla Sony Pictures Entertainment che all'inizio degli anni 1990 tent\u00f2 nuovamente di portare il romanzo sul grande schermo, seguendo uno stile pi\u00f9 serio rispetto a quello contemporaneo della serie ufficiale. Tale iniziativa fu ostacolata nel 1999, quando la Metro-Goldwyn-Mayer intent\u00f2 una causa circa la serie ufficiale di 007; la questione si risolse con la parziale cessione dei diritti sull'Uomo Ragno. Nel 2005, con l'acquisizione della Columbia TriStar Pictures da parte della Sony, fu stipulato un contratto tra quest'ultima e la EON che prevedeva la realizzazione congiunta di due film della saga: il primo fu \"Casino Royale\", seguito due anni dopo da \"Quantum of Solace\".\nPre-produzione.\nNel 2004 gli sceneggiatori Neal Purvis e Robert Wade iniziarono una prima stesura della sceneggiatura, basata sulla figura di Pierce Brosnan, nel ruolo di un James Bond pi\u00f9 serio e vicino ai \"canoni\" fleminghiani. Per la regia espresse interesse Quentin Tarantino, da sempre fan della serie, progetto che tuttavia salt\u00f2 dopo che il regista rifiut\u00f2 dichiarando che, nella realizzazione della pellicola, non gli sarebbe stata concessa troppa libert\u00e0. Alla fine la scelta cadde su Martin Campbell, che gi\u00e0 aveva diretto l'acclamato \"GoldenEye\" nel 1995.\nCol passare del tempo sfum\u00f2 per Brosnan la possibilit\u00e0 di girare un nuovo film della saga, dopo che gli stessi produttori decisero di rinnovare la serie ingaggiando un nuovo attore nei panni del protagonista. Vari furono i candidati tra cui Henry Cavill, Eric Bana, Hugh Jackman, Goran Vi\u0161nji\u0107 e Clive Owen. Nell'estate 2005 si rincorsero sempre pi\u00f9 voci secondo le quali la scelta si sarebbe indirizzata verso un altro attore, Daniel Craig, che da poco aveva finito di girare \"Munich\" di Steven Spielberg; la conferma arriv\u00f2 il 14 ottobre dello stesso anno attraverso una conferenza stampa a Londra. Varie furono per\u00f2 le iniziali critiche riguardanti l'ingaggio dell'emergente Craig ritenuto, soprattutto fisicamente, in contrasto con le precedenti reincarnazioni dell'agente segreto: prima fra tutte ci fu una dura campagna di boicottaggio sostenuta da alcuni fan su Internet, attraverso il sito \"danielcraigisnotbond.com\", che premevano per il ritorno di Brosnan.\nNella seconda parte del 2005, oltre agli sceneggiatori Neal Purvis e Robert Wade, fu chiamato a revisionare la stesura della sceneggiatura e a scrivere il climax del film, lo sceneggiatore canadese vincitore di un premio Oscar, Paul Haggis.\nLavorazione.\nLe riprese ufficiali della pellicola partirono il 30 gennaio 2006, iniziando da alcuni ciak a Londra per poi proseguire a Praga \u2014 citt\u00e0 utilizzata per ambientare sia il fallito attentato all'aeroporto di Miami sia l'albergo veneziano dove soggiornano Bond e Vesper \u2014 e alle Bahamas, specialmente a Nassau, nei mesi di febbraio e marzo; tra le principali location dell'isola figur\u00f2 anche un casin\u00f2 gi\u00e0 utilizzato in occasione di \"\".\nAd aprile la troupe ritorn\u00f2 in Repubblica Ceca, nelle cittadine di Karlovy Vary e Loket, per girare gli esterni del Casin\u00f2 Royale e dell'Hotel Splendide, mentre gli interni furono filmati a Londra agli inizi di maggio. Per l'ultima parte del film la troupe si spost\u00f2 in Italia, precisamente sul lago di Como, nel villaggio di Lierna, e a Venezia. Le riprese furono ultimate il 21 luglio 2006, dopo 118 giorni, con un budget di circa dollari.\nPost-produzione.\nNell'agosto 2006 vennero ultimate e rifinite alcune scene del film nei Pinewood Studios di Londra. Proprio alla fine delle riprese gli storici studi andarono in fiamme, senza per\u00f2 che venisse impedito il completamento del film.\nColonna sonora.\nLa colonna sonora della pellicola \u00e8 stata scritta da David Arnold, gi\u00e0 autore delle musiche dei tre precedenti film dell'agente segreto nonch\u00e9 del tema principale di \"Casino Royale\", la ballata rock \"You Know My Name\" interpretata da Chris Cornell, che accompagna i titoli di testa.\nPer rappresentare un Bond pi\u00f9 giovane e inesperto, Arnold utilizza le note della canzone come tema portante del film per quasi tutte le tracce della colonna sonora, facendo un minimo uso del classico tema \"The James Bond Theme\" scritto da Monty Norman e John Barry, utilizzandone solo le caratteristiche note introduttive nei momenti che caratterizzano il personaggio, ad esempio al termine di una partita a carte, durante il volo per Miami o dopo che Bond \u00e8 riuscito a scampare a un letale veleno. La versione completa del tema, per\u00f2, si pu\u00f2 sentire solo alla fine del film, quando Bond si conferma finalmente come l'agente segreto che conosciamo.\nAltri due temi sono ricorrenti. Il primo \u00e8 il \"Suspense motif, \"un tema caratteristico di Arnold che consiste in un diminuendo di quattro note, gi\u00e0 utilizzato nelle colonne sonore dei precedenti film di James Bond di cui si \u00e8 occupato Arnold. Pu\u00f2 essere udito durante \"African Rundown, Miami International \"e \"Dirty Martini\". Il secondo \u00e8 il tema di Vesper, che ritrae l'interesse femminile di Bond; il tema inizia con una melodia malinconica, rappresentando il personaggio nelle sue vesti fredde e dure con cui appare nel suo primo incontro con Bond; quindi prosegue in maniera molto pi\u00f9 dolce e passionale, descrivendo l'amore e i cuori di ghiaccio dei due protagonisti che si sono sciolti; si conclude riprendendo la melodia iniziale, simboleggiando la vera natura di Vesper, come rivelato nel finale del film.\nDistribuzione.\nEdizioni home video.\nIl film \u00e8 stato distribuito in DVD nel mercato italiano il 22 maggio 2007, disponibile in edizione disco singolo e doppio. Lo stesso giorno \u00e8 stata messa in commercio anche la versione del film ad alta definizione Blu-ray Disc. L'edizione del film in alta definizione Blu-ray in Europa \u00e8 stata record di vendite classificandosi al secondo posto come numero di vendite in Blu-ray del 2007, preceduto solamente dal film \"300\".\nAccoglienza.\nIncassi.\nIl 21\u00ba film dedicato all'agente 007 ha avuto uno straordinario successo internazionale: la pellicola ha incassato nel mondo dollari, di cui solo negli Stati Uniti d'America, mentre nelle sale italiane il film ha fruttato euro.\nCritica.\n Il \"The Times\" lod\u00f2 Craig poich\u00e9 aveva espresso maggior sicurezza nell'interpretazione del personaggio rispetto a Timothy Dalton, e diede ottimi pareri riguardo alle scene d'azione, definite dense di tensione. Vari critici hanno descritto Craig come il primo attore a interpretare la vera personalit\u00e0 del James Bond dei romanzi di Fleming: ironico, brutale e freddo.\n\"Casino Royale\" viene ritenuto come uno dei migliori film della serie cinematografica: secondo l'Internet Movie Database si classifica al 238\u00ba posto tra i 250 film migliori della storia del cinema con un rating dell'8.0, per Rotten Tomatoes raggiunge un rating del 94% e per Metacritic un 81 che significa \"\u00abUniversal Acclaim\u00bb\" (ovvero \u00abAcclamazione universale\u00bb).\nIl film \u00e8 stato anche inserito da varie testate statunitensi nella \"top ten\" delle migliori pellicole del 2006: al 1\u00ba posto per \"Entertainment Weekly\", al 3\u00ba per \"Empire\", \"Portland Oregonian\" e \"Seattle Post-Intelligencer\", al 7\u00ba per \"New York Daily News\" e all'8\u00ba per \"Washington Post\" e \"Chicago Tribune\". Sempre la rivista cinematografica \"Empire\", in una classifica redatta nel 2008 coi voti di lettori, 150 registi e 50 critici cinematografici, lo posiziona al 56\u00ba posto tra i 500 migliori film della storia.\nSequel.\nDopo il buon successo del film, \u00e8 stato prodotto il seguito dal titolo\" Quantum of Solace\" uscito tra ottobre e novembre 2008. Il film \u00e8 uscito nelle sale negli Stati Uniti d'America il 14 novembre 2008 e ha ancora come protagonista Daniel Craig sempre nel ruolo di James Bond, mentre il ruolo della Bond girl \u00e8 stato affidato all'attrice Olga Kurylenko."}
{"id": "347430", "revid": "125733937", "url": "https://it.wikipedia.org/wiki?curid=347430", "title": "Seconda venuta", "text": "La seconda venuta o parus\u00eca (dal greco , \"parus\u00eda\" = \"visita ufficiale\", \"arrivo\"), anche detta secondo avvento o, pi\u00f9 estesamente, seconda venuta di Cristo, \u00e8, nel cristianesimo, la certezza nella seconda manifestazione di Ges\u00f9 in un tempo imprecisato, a seguito della quale verrebbe portata a compimento la redenzione del mondo. Si tratta di uno dei dogma di fede su cui si basa il cristianesimo e che ha attraversato tutta la storia fino al periodo attuale, ed \u00e8 stata oggetto di studi sia teologici che antropologici e sociologici.\nNel Nuovo Testamento.\nSecondo il \"Nuovo Dizionario Teologico\" di Herbert Vorgrimler: \"Il Nuovo Testamento vede la parusia come l'evento conclusivo della catastrofica \u00abfine del mondo\u00bb, annunciata da molti segni premonitori (Mc. 13 par.), cio\u00e8 come la venuta del Figlio dell'uomo \u00absulle nubi con grande potenza e gloria\u00bb (), oppure come discesa di Ges\u00f9 Cristo dal cielo (1Ts 4,16s). Lo scopo immediato di questa venuta \u00e8 la celebrazione del giudizio escatologico\". La seconda venuta, cos\u00ec intesa, realizza l'attesa di una figura vittoriosa diffusa in alcuni ambienti giudaici (cfr. messia ed escatologia ebraica).\nNella teologia moderna.\nNella teologia attuale si sono aperte diverse prospettive che si riflettono sul concetto di seconda venuta. In una di queste la seconda venuta non sarebbe un evento conclusivo, che accade all'improvviso simultaneamente per tutta l'umanit\u00e0, ma un processo di compimento della storia dell'umanit\u00e0 in cui il Risorto diventa palese a tutti perch\u00e9 ognuno raggiunge definitivamente il termine della propria salvezza o perdizione e \u00ab\"ritorna\" in quanto tutti giungono a lui\u00bb.\nSecondo un'altra prospettiva il giudizio finale costituisce un momento di effusione di \"amore misericordioso e salvifico\", perdendo le caratteristiche intimidatorie della pastorale tradizionale, e la seconda venuta, pur restando un evento conclusivo della storia, diventa l'inizio di questa fase.\nNell'Apocalisse.\nL'\"Apocalisse di Giovanni\" descrive le vicende escatologiche in modo pi\u00f9 articolato e non univocamente armonizzabile con gli altri testi del Nuovo Testamento. Secondo questo libro sulla Terra verr\u00e0 instaurato il regno di Dio (cfr. ), in cui il suo Verbo (cio\u00e8 Cristo) sconfigger\u00e0 il male e assieme ai suoi martiri \"governer\u00e0 con scettro di ferro\" .Questa frase in Ap 19,15 \u00e8 una citazione del salmo 2,9 e sostanzialmente ha la funzione di identificare il messia atteso dagli ebrei con Cristo, Verbo di Dio. Questa battaglia \u00e8 essenzialmente di tipo etico. Al termine di questo periodo seguir\u00e0 l'ultima battaglia contro Satana e infine la risurrezione di tutti i morti per il giudizio finale, grazie al quale sar\u00e0 eliminato il male e creato un mondo nuovo dove i giustificati godranno la vita eterna. \nSecondo la normale esegesi cattolica, ortodossa e protestante l'instaurazione del Regno di Dio ha gi\u00e0 avuto luogo in occasione della prima venuta di Cristo e i mille anni descrivono simbolicamente il tempo successivo, nel corso del quale il vangelo viene annunciato a tutte le nazioni. La seconda venuta quindi si situa al termine di questo periodo intermedio.\nNell'ambito, invece, delle confessioni evangelicali, in cui prevale l'interpretazione letterale dei testi biblici, si ritiene che prima della fine del mondo Cristo scenda nuovamente in Terra per instaurare un regno di pace e di giustizia (cfr. millenarismo). Solo dopo questa \"parusia intermedia\" e il successivo regno millenario avrebbe luogo l'\"ultimo avvento\".\nCultura di massa.\nLa seconda venuta \u00e8 un tema che ha suscitato l'interesse di artisti, scienziati, teologi e i tentativi di interpretazione pi\u00f9 diversi. A titolo esemplificativo:"}
{"id": "347435", "revid": "1893", "url": "https://it.wikipedia.org/wiki?curid=347435", "title": "Rechila I", "text": ""}
{"id": "347436", "revid": "115751", "url": "https://it.wikipedia.org/wiki?curid=347436", "title": "Birgus latro", "text": "Il granchio del cocco o granchio latro (Birgus latro Linnaeus 1767) \u00e8 il pi\u00f9 grande artropode terrestre del mondo dopo il granchio del Giappone.\n\u00c8 un paguro terrestre famoso per la sua abilit\u00e0 di rompere le noci di cocco con le sue forti chele per mangiarne il contenuto. Viene talvolta chiamato \"granchio ladro\" (in inglese \"robber crab\") o \"ladro delle palme\" (in tedesco \"Palmendieb\"), perch\u00e9 alcuni granchi del cocco rubano oggetti luccicanti come padelle e argenteria da case e tende. \u00c8 anche noto come \"terrestrial hermit crab\" (\"paguro terrestre\"), a causa dell'uso di conchiglie da parte dei giovani individui (tuttavia il termine \"paguro terrestre\" si applica anche ad altri paguri terrestri, come per esempio il paguro terrestre australiano \"Coenobita variabilis\"). Il granchio del cocco ha differenti nomi locali, come, ad esempio, \"ayuyu\" a Guam, \"unga\" o \"kaveu\".\nDescrizione.\nGli esemplari di questa specie raggiungono in media fino a 4 kg di peso, 400 mm di lunghezza del corpo, un metro di apertura delle zampe, con i maschi generalmente pi\u00f9 grandi delle femmine (dimorfismo sessuale). Alcuni autori hanno descritto esemplari con pesi fino a pi\u00f9 di 17\u00a0kg e una lunghezza del corpo di 1\u00a0m. Si crede che questo sia vicino al limite teorico per un artropode terrestre. Tuttavia, quando il corpo viene sostenuto dall'acqua, sono possibili dimensioni pi\u00f9 grosse (vedi ad esempio, il granchio ragno giapponese \"Macrocheira kaempferi\"). Possono raggiungere un'et\u00e0 di 30-60 anni. Il corpo del granchio del cocco \u00e8, come quello di tutti i crostacei decapodi, diviso in una sezione frontale (cefalotorace), sulla quale si trovano gli arti ambulatori (5 per lato) e un addome. Il primo paio di arti \u00e8 munito di massicce chele, generalmente asimmetriche, usate per frantumare e portare alla bocca il cibo e in grado di sollevare oggetti pesanti fino a 29\u00a0kg. Il secondo e il terzo paio di arti invece sono privi di chele, e terminano con robusti unghioni; l'animale si serve di questi arti per spostarsi e per arrampicarsi su rocce e alberi. Il quarto paio di zampe reca alle estremit\u00e0 delle piccole chele; negli altri paguri esso serve a bloccare il corpo dell'animale all'interno delle conchiglie in cui esso vive, mentre nel granchio del cocco (che da adulto non utilizza conchiglie) viene impiegato per spostarsi e per trattenere oggetti al pari degli arti precedenti. L'ultimo paio di zampe \u00e8 quasi atrofico, e viene esclusivamente utilizzato per pulire gli organi respiratori (branchie modificate). In posizione di riposo questi piccoli arti sono tenuti ripiegati sotto al carapace nella cavit\u00e0 respiratoria.\nSebbene il \"Birgus latro\" sia un paguro a tutti gli effetti, soltanto i giovani esemplari recuperano conchiglie di gastropodi per proteggere l'addome (che nei paguri \u00e8 chitinizzato solo in parte e quindi vulnerabile). Gli adulti invece non trasportano conchiglie, dal momento che con la crescita l'addome si ispessisce grazie alla deposizione di chitina e carbonato di calcio. Normalmente l'addome viene tenuto ripiegato al di sotto del cefalotorace, in maniera analoga a quella dei veri granchi. La crescita, a causa dell'esoscheletro, \u00e8 caratterizzata da mute effettuate ad intervalli periodici. Complessivamente il processo richiede circa 30 giorni, durante i quali l'animale prima smette di nutrirsi e cerca riparo in buche o cavit\u00e0 (spesso scavandole direttamente), e successivamente si libera del vecchio esoscheletro; subito dopo la muta, l'animale continua a restare nascosto fino a quando il nuovo esoscheletro non \u00e8 completamente indurito.\nI granchi del cocco non sono pi\u00f9 in grado di sopravvivere a lungo completamente immersi in acqua. Infatti, le branchie si sono specializzate per formare un organo chiamato polmone branchiostegale, che si pu\u00f2 interpretare come un adattamento evolutivo intermedio tra le branchie e i polmoni, per consentire la respirazione sulla terraferma. I polmoni branchiostegali sono situati all'interno delle camere branchiali ai lati del cefalotorace in corrispondenza degli arti ambulatori. Dal punto di vista strutturale il tessuto \u00e8 simile a quello che si trova nelle branchie, ma \u00e8 adattato all'assorbimento di ossigeno dall'aria, piuttosto che dall'acqua. Tali organi hanno bisogno di essere mantenuti costantemente inumiditi per adempiere alle loro funzioni, pertanto il granchio regolarmente strofina i polmoni mediante l'ultimo paio di arti, mantenuti bagnati. I granchi del cocco possono bere anche acqua (salata, dolce o salmastra), portando acqua alla bocca mediante le chele. Un granchio del cocco mantenuto forzatamente immerso annega nel giro di poche ore o minuti, a seconda del livello di stress e di attivit\u00e0, poich\u00e9 i polmoni branchiostegali non sono in grado di estrarre sufficiente ossigeno dall'acqua.\nI sensi maggiormente sviluppati sono l'olfatto e il tatto. La maggior parte dei crostacei decapodi acquatici utilizza le antenne e le antennule per captare gli odori dispersi in acqua, mediante recettori specializzati detti estetaschi. Tali recettori possono determinare sia la concentrazione, sia la direzione dello stimolo olfattivo. Tuttavia in ambiente terrestre tali recettori non sarebbero di alcuna utilit\u00e0; pertanto, nei granchi del cocco i recettori presenti sulle antenne sono strutturati in modo relativamente simile a quello degli insetti, venendo perci\u00f2 chiamati sensilli. Questo costituisce un esempio di convergenza evolutiva tra crostacei e insetti, dettato da condizioni ambientali simili. Per aumentare la ricezione degli odori, i granchi del cocco muovono a scatti le antenne e le antennule, analogamente agli insetti.\nIl senso del tatto \u00e8 invece maggiormente concentrato sugli arti e sulle chele, grazie a numerosi peli sensoriali sparsi su tutta la loro superficie. Gli occhi, relativamente piccoli rispetto al volume del corpo, sono invece impiegati soprattutto per individuare oggetti o altri animali in movimento, quindi come mezzo per avvistare potenziali predatori. Non sono invece di particolare aiuto nella ricerca del cibo.\nRiproduzione.\nI granchi ladri si accoppiano sulla terraferma nel periodo fra maggio e settembre, soprattutto in luglio e agosto. Il maschio e la femmina mettono in atto un rituale di corteggiamento particolarmente intenso, quasi simile ad un \"combattimento\", terminato il quale il maschio gira la femmina sul dorso per accoppiarsi. L'intera procedura richiede circa un quarto d'ora. Poco dopo, la femmina depone le uova fecondate e le fa aderire alla parte inferiore del suo addome, trasportandole per alcuni mesi. Al momento della schiusa, di solito in ottobre o in novembre, la femmina si porta in prossimit\u00e0 del mare, rilasciando poi le larve in mare approfittando dell'alta marea. Queste larve vengono chiamate zoee.\nLe larve nuotano nell'oceano per 28 giorni, nutrendosi di plancton. In seguito migrano sul fondale vicino alla costa, comportandosi come normali paguri e utilizzando conchiglie vuote come protezione per altri 28 giorni circa, spostandosi ogni tanto sulla terraferma. Trascorso questo periodo di adattamento, lasciano l'acqua per sempre e perdono l'abilit\u00e0 di respirare sommersi. Per circa 1 o 2 anni vivono sulla terraferma come veri e propri paguri di terra, utilizzando conchiglie o pezzi di noci di cocco per proteggere l'addome. In seguito l'addome si sclerifica e abbandonano questi rifugi. Dopo circa 4-8 anni dalla nascita, i granchi del cocco sono in grado di riprodursi a loro volta. Questo periodo di sviluppo \u00e8 insolitamente lungo per un crostaceo.\nDieta.\nLa dieta del granchio del cocco consiste soprattutto di materiale vegetale reperito a terra come frutta, compresi fichi e noci di cocco, foglie e detrito. Quando riescono a reperirlo, si nutrono anche di cibo di origine animale come carcasse, insetti, altri crostacei, uova e piccoli di tartaruga, ecc. I granchi del cocco spesso cercano di rubarsi il cibo a vicenda e lo portano nelle loro tane per poterlo mangiare indisturbati.\nIl granchio del cocco si arrampica sugli alberi sia per mangiare noci di cocco o altri frutti che per sfuggire dal caldo o dai predatori. Sebbene si ritenga che i granchi taglino le noci di cocco dall'albero per mangiarle per terra (da cui il nome \"ladro dei cocchi\"), secondo l'ex biologo tedesco Holger Rumpf (talvolta scritto Rumpff), l'animale non \u00e8 abbastanza evoluto per programmare un'azione tanto complessa, pertanto farebbe semplicemente cadere accidentalmente la noce di cocco mentre cerca di aprirla sull'albero.\nSi \u00e8 dubitato per lungo tempo che il granchio del cocco potesse aprire le noci di cocco e, durante alcuni esperimenti, alcuni esemplari erano morti di inedia sebbene fossero circondati da noci di cocco. Tuttavia, negli anni ottanta, Rumpf riusc\u00ec a osservarli e a studiarli mentre aprivano noci di cocco in libert\u00e0. Il granchio ha sviluppato una tecnica speciale per fare ci\u00f2: se la noce di cocco \u00e8 ancora coperta del guscio, usa le sue chele per strapparne via delle strisce, cominciando sempre dal punto con i tre pori germinativi (il gruppo di tre cerchiolini che si trova a una estremit\u00e0 della noce di cocco). Una volta che i pori sono visibili, il granchio fa leva con le sue chele contro uno di essi finch\u00e9 si spacca.\nHabitat.\nI granchi ladri vivono da soli in tane sotterranee e fenditure rocciose, a seconda del terreno locale, ma principalmente si scavano la propria tana nella sabbia o nel terreno morbido. Durante il giorno, l'animale rimane nascosto, sia per proteggersi dai predatori sia per ridurre la perdita d'acqua per il caldo, tant'\u00e8 che per creare dentro la tana l'umido microclima necessario ai suoi organi respiratori, il granchio ladro tiene chiusa l'entrata con una delle sue chele. In aree con una grande popolazione di granchi ladri, alcuni possono anche uscire durante il giorno, forse per acquistare un vantaggio nella ricerca del cibo, comunque l'attivit\u00e0 diurna \u00e8 pi\u00f9 comune se \u00e8 umido o piove, poich\u00e9 queste condizioni permettono loro di respirare con maggiore facilit\u00e0. Questi artropodi vivono quasi esclusivamente sulla terraferma e addirittura sono stati trovati esemplari lontani anche 6\u00a0km dall'oceano.\nDistribuzione.\nI granchi del cocco vivono in zone sparse fra l'oceano Indiano e l'oceano Pacifico occidentale. La popolazione pi\u00f9 grande e meglio preservata del mondo si trova sull'isola di Natale, nell'oceano Indiano. Vaste popolazioni esistono anche nelle isole Cook (nel Pacifico), soprattutto in Pukapuka, Suwarrow, Mangaia, Takutea, Mauke, Atiu e la pi\u00f9 piccola Palmerston. Altre popolazioni esistono alle Seychelles, soprattutto in Aldabra, nelle isole Gloriose, in Astove, nell'isola di Assumption, e in Cosmoledo, ma il granchio del cocco \u00e8 estinto nelle isole centrali. Se ne conoscono anche su diverse delle isole Andamane e Nicobare, nel golfo del Bengala. Ci sono alcune differenze di colore tra gli animali situati su isole diverse, che spaziano dal viola chiaro al marrone, passando per il porpora intenso.\nPoich\u00e9 non possono nuotare da adulti, i granchi ladri devono aver colonizzato le isole spostandosi con le correnti allo stadio di larve, le quali possono nuotare. Tuttavia, a causa delle grandi distanze fra le isole, alcuni ricercatori ritengono che uno stadio larvale di appena 28 giorni non sia abbastanza per coprire tali distanze e suppongono che la specie possa aver raggiunto alcune zone del suo areale trasportata, come giovani o adulti, su legni o altri oggetti galleggianti.\nAlcune aree potenzialmente idonee alla specie, come il Borneo, l'Indonesia o la Nuova Guinea, attualmente non ospitano granchi. La scomparsa della specie \u00e8 probabilmente da imputare alle popolazioni locali, che se ne sono cibate fino ad estinguerli.\nStato di conservazione.\nSecondo i criteri della lista rossa della IUCN, non ci sono abbastanza dati per decidere se il granchio del cocco sia una specie a rischio, ed \u00e8 pertanto etichettata DD (in inglese, \"data deficient\", ossia \"dati insufficienti\"). Tuttavia, secondo alcuni resoconti, le popolazioni sono abbastanza grandi, con una delle pi\u00f9 vaste nell'isola Carolina. Si crede che il granchio ladro sia abbastanza comune su alcune isole, ma piuttosto raro su altre. L'espansione edilizia costiera su molte isole riduce l'habitat naturale del crostaceo.\nI giovani granchi del cocco sono vulnerabili ai carnivori introdotti come ratti, maiali o formiche come la formica pazza gialla. Invece i granchi adulti non hanno predatori naturali, e vengono mangiati solo dagli umani.\nIn generale, sembra che popolazioni umane numerose abbiano un effetto negativo sulla popolazione di granchi del cocco, e, in alcune aree, si riporta che le popolazioni sono in diminuzione a causa dell'eccessivo sviluppo agricolo. Il granchio del cocco \u00e8 preservato con l'istituzione di alcune aree protette, col divieto di caccia nel periodo degli accoppiamenti, e l'obbligo a non cacciare esemplari con dimensioni inferiori a una soglia fissata.\nIl granchio del cocco nella cultura.\nQuesto granchio eremita, con le sue dimensioni e la sua forza intimidenti, detiene un posto d'onore nella cultura degli isolani. Il granchio del cocco viene mangiato dalle popolazioni autoctone del Pacifico ed \u00e8 considerato una specialit\u00e0 e un afrodisiaco, con un gusto simile all'aragosta e al normale granchio. Le parti pi\u00f9 pregiate sono le uova nel corpo della femmina e il grasso dell'addome. I granchi del cocco possono essere cotti in maniera simile alle aragoste, bollendoli o cuocendoli a vapore. Le varie isole hanno anche una gamma di ricette, come, ad esempio, il granchio del cocco cotto nel latte di cocco.\nBench\u00e9 il granchio del cocco di per s\u00e9 non sia velenoso, pu\u00f2 diventarlo a seconda della sua alimentazione, e si sono registrati casi di tossicit\u00e0 delle sue carni. Si crede che il veleno venga da tossine vegetali, il che spiegherebbe perch\u00e9 alcuni animali siano velenosi e altri no. Pu\u00f2 essere anche possibile che questo veleno sia considerato un sorta di afrodisiaco, similmente a quanto accade per il pesce palla in Giappone. Tuttavia, i granchi del cocco non sono un prodotto commerciale e non vengono, di solito, venduti.\nI granchi del cocco si cacciano meglio nelle notti senza luna con il terreno umido, usando torce; il tempo migliore sono le tre notti che seguono la luna nuova. Possono essere cacciati anche durante il giorno, ma questo implica scavare per raggiungerli nelle loro tane o accendere un fuoco per stanarli col fumo dai loro nascondigli. Viene anche suggerito di spargere delle met\u00e0 di noci di cocco bruciate per attrarli.\nI bambini, a volte, giocano con giovani esemplari di granchi del cocco, facendo molta attenzione. Una tecnica consiste nell'ingannarli mettendo dell'erba bagnata inclinata su una palma su cui \u00e8 salito un granchio. Quando l'animale scende, crede che l'erba sia il terreno e lascia la sua presa dal tronco dell'albero, e quindi cade.\nIl granchio del cocco \u00e8 ammirato per la sua forza, e si dice che gli autoctoni usino questo animale per far la guardia alle loro piantagioni di cocco. Un granchio del cocco pu\u00f2 anche attaccare una persona se minacciato. Si vendono anche granchi del cocco, soprattutto se non sono ancora completamente maturi, come animali da compagnia, ad esempio a Tokyo. La gabbia deve essere abbastanza forte in modo che il crostaceo non possa usare le sue forti chele per fuggire.\n\u00c8 citato nel penultimo capitolo di \"7 grammi in 70 anni. L'odissea di un povero obeso\" di Paolo Villaggio.\nCompare anche in un episodio della serie anime \"L'isola della piccola Flo\"."}
{"id": "347437", "revid": "289247", "url": "https://it.wikipedia.org/wiki?curid=347437", "title": "Atletica leggera alle olimpiadi estive 1984", "text": ""}
{"id": "347449", "revid": "1893", "url": "https://it.wikipedia.org/wiki?curid=347449", "title": "Francesco Stabili", "text": ""}
{"id": "347453", "revid": "486946", "url": "https://it.wikipedia.org/wiki?curid=347453", "title": "Edward Forster", "text": ""}
{"id": "347459", "revid": "767487", "url": "https://it.wikipedia.org/wiki?curid=347459", "title": "La morte pu\u00f2 attendere", "text": "La morte pu\u00f2 attendere (\"Die Another Day\") \u00e8 un film del 2002 diretto da Lee Tamahori, con Pierce Brosnan, Halle Berry, Rosamund Pike e Madonna. \u00c8 un film della serie di James Bond - Agente 007 in cui Pierce Brosnan interpreta il ruolo di Bond per la quarta ed ultima volta.\nTrama.\nJames Bond \u00e8 in missione nella Corea del Nord per fermare un traffico di armi e diamanti guidato dal colonnello Tan-Sun Moon, figlio del generale Moon. Dopo essere stato smascherato, scoppia uno scontro a fuoco in cui Tan-Sun apparentemente muore, ma prima di poter scappare Bond viene catturato dal generale e quindi imprigionato.\nPassato oltre un anno di tortura e detenzione viene liberato, ma viene immediatamente sospeso dal servizio in quanto i suoi superiori ritengono che egli sia stato indotto, mediante torture o droghe, a rivelare al nemico notizie riservate. Dopo essere riuscito ad evadere, passa da Hong Kong a Cuba e poi a Londra (nel film viene mostrata la sede dell'MI6 posta sotto alla statua del South Bank Lion a Westminster Bridge) alla ricerca della persona che lo ha tradito in Corea del Nord.\nBond incontra sulla sua strada l'agente della NSA Jinx e la collega Miranda Frost, usata in copertura come assistente dell'eccentrico milionario Gustav Graves (sotto la cui identit\u00e0 si cela in realt\u00e0 Tan-Sun Moon, che si era sottoposto a un intervento di chirurgia plastica per cambiare radicalmente il suo aspetto).\nL'azione si sposta in Islanda in un palazzo di ghiaccio fatto costruire da Graves per la presentazione di Icarus, uno specchio parabolico orbitante in grado di scaldare intere aree a qualsiasi latitudine, ma anche di colpire con effetti devastanti concentrando l'energia solare in un pericoloso raggio. Il piano di Graves \u00e8 quello di annientare tramite Icarus le difese della Corea del Sud per permettere alle truppe della Corea del Nord di invaderla.\nLa resa dei conti avviene su un aereo in volo verso la Corea del Nord sul quale Jinx uccide Miranda Frost (rivelatasi una doppiogiochista al servizio di Graves) e Bond elimina Graves/Tan-Sun Moon facendolo risucchiare dalle turbine dell'aereo. I due agenti segreti, infine, si salvano utilizzando un elicottero trovato nella stiva dell'aereo, ormai in fiamme.\nProduzione.\nIl film esce a 40 anni dal primo film di James Bond, \"Agente 007 - Licenza di uccidere\" del 1962 (allora il ruolo dell'agente segreto era interpretato da Sean Connery).\nLa sequenza di apertura in cui Bond arriva via mare su una tavola da surf \u00e8 anche la prima in assoluto ad essere girata, approfittando del clima favorevole delle Hawaii dopo il Natale del 2001, con una squadra di surfisti del campione Laird Hamilton.\nLa scena in cui Bond-Brosnan osserva Jinx-Berry che sta uscendo dal mare \u00e8 un omaggio alla scena simile di \"Agente 007 - Licenza di uccidere\" interpretata da Sean Connery e Ursula Andress.\nPer la prima volta Miss Moneypenny riesce a baciare Bond, anche se solo in realt\u00e0 virtuale. Nella scena di Q sono presenti alcuni gadget storici della serie come lo zaino a reattore di \"Agente 007 - Thunderball (Operazione tuono)\", la scarpa con la punta avvelenata di Rosa Klebb da \"Agente 007 - Dalla Russia con amore\", L'Acrostar e il finto coccodrillo usati entrambi in \"Octopussy - Operazione piovra\".\nBond continua ad usare come arma la Walther P99 e come auto ritorna alla Aston Martin (mod. Vanquish). La perdita della licenza di uccidere e della sigla \"doppio 0\" di James Bond ricorda il film della serie \"007 - Vendetta privata\" del 1989 interpretato da Timothy Dalton.\nNel film Bond sfoglia il libro di ornitologia \"Birds of the West Indies\", scritto dal James Bond omonimo, a cui Ian Fleming si ispir\u00f2 per dare un nome al suo famoso personaggio. Nel romanzo \"Licenza di Uccidere\", Bond si fingeva un ornitologo venuto a Crab Key per studiare gli uccelli.\nDistribuzione.\nIl film \u00e8 stato distribuito nelle sale britanniche il 20 novembre 2002, mentre in quelle americane il 22 novembre 2002. In Italia la pellicola \u00e8 stata distribuita il 28 febbraio 2003.\nColonna sonora.\nLa principale canzone della colonna sonora, composta da David Arnold, erede di John Barry, \u00e8 \"Die Another Day\" interpretata da Madonna, la quale da tempo si contendeva con Robbie Williams la partecipazione a un film su James Bond, del quale sono entrambi grandi fan. Williams parteciper\u00e0 l'anno successivo alla colonna sonora del film parodia \"Johnny English\"."}
{"id": "347460", "revid": "29035", "url": "https://it.wikipedia.org/wiki?curid=347460", "title": "Artropode", "text": ""}
{"id": "347462", "revid": "93556", "url": "https://it.wikipedia.org/wiki?curid=347462", "title": "Ra\u00fal Gonz\u00e1lez Rodr\u00edguez", "text": "Sempre nella stessa edizione vinse anche l'argento nella 20\u00a0km."}
{"id": "347463", "revid": "1318658", "url": "https://it.wikipedia.org/wiki?curid=347463", "title": "Cotissa", "text": "Cotissa \u00e8 un termine utilizzato in araldica per indicare una banda diminuita in larghezza, ma non tanto da poter essere definita \"bastone\". Se da sola nello scudo \u00e8 detta anche \"banda in divisa\" o \"divisa in banda\"."}
{"id": "347466", "revid": "38120", "url": "https://it.wikipedia.org/wiki?curid=347466", "title": "Unihockey", "text": ""}
{"id": "347468", "revid": "21079", "url": "https://it.wikipedia.org/wiki?curid=347468", "title": "Misura secondo Lebesgue", "text": ""}
{"id": "347471", "revid": "29035", "url": "https://it.wikipedia.org/wiki?curid=347471", "title": "Granchio del cocco", "text": ""}
{"id": "347475", "revid": "7336", "url": "https://it.wikipedia.org/wiki?curid=347475", "title": "Virt\u00f9 cardinale", "text": ""}
{"id": "347477", "revid": "2110845", "url": "https://it.wikipedia.org/wiki?curid=347477", "title": "Gilbert Cesbron", "text": "Biografia.\nDopo gli studi al lyc\u00e9e Condorcet a Parigi, poi presso l'\u00c9cole des sciences politiques, Gilbert Cesbron si indirizza al Consiglio di Stato, ma si apre ad una carriera nella radio, attivit\u00e0 che svolger\u00e0 in parallelo a quella di scrittore, nella quale debutta nel 1934 con la raccolta di poesie \"Torrent\". \nIl suo primo romanzo, \"Gli innocenti di Parigi\", appare in Svizzera nel 1944 e ottiene un vero successo, che gli porter\u00e0 il premio della Gilda del libro nello stesso anno. La sua fama si afferma nel 1948 con \"La nostra prigione \u00e8 un regno\" che riceve il premio Sainte-Beuve, e con la sua opera teatrale pi\u00f9 celebre, adattata sia per la radio che per la televisione: \"\u00c8 mezzanotte, dottor Schweitzer\", pubblicata nel 1952.\nNel 1957 pubblica una raccolta di testi una parte dei quali \u00e8 comparsa in feuilleton in diversi giornali tra cui \"le Figaro\" : \"Liberate Barraba\", di cui un tema ricorrente \u00e8 l'insensibilit\u00e0 contemporanea.\nRiceve il premio Prince-Pierre-de-Monaco per il complesso della sua opera nel 1962.\nDal 1972, si indirizza all'azione sociale e lo ritroviamo alla guida di opere umanitarie come il Soccorso Cattolico. Nel 1978 riceve il premio della Citt\u00e0 di Parigi per l'insieme della sua opera. \nMuore il 13 agosto 1979, a 66 anni, per un cancro inoperabile. \u00c8 sepolto al cimitero di Bourr\u00e9 (Loir-et-Cher).\nTemi trattati.\nOltre che romanziere, saggista, autore drammatico, Gilbert Cesbron sceglie come sfondo delle proprie opere temi di attualit\u00e0 che lo appassionano: i pr\u00eatres ouvriers in \"I santi vanno all'inferno\", la giovent\u00f9 delinquente in \"Cani perduti senza collare\", l'eutanasia in \"\u00c8 pi\u00f9 tardi di quanto credi\" o la violenza e la non-violenza in \"Tra cani e lupi\".\nI suoi romanzi sono caratterizzati dall'intento di penetrare la realt\u00e0 della societ\u00e0 contemporanea con lo sguardo di un cristiano convinto che intende \u00abevocare la morale senza essere moralista\u00bb, come diceva lui stesso.\n\u00c8 con evidente tenerezza e sincerit\u00e0 che Cesbron si china nei suoi scritti sulla miseria, la sofferenza, l'umiliazione delle classi pi\u00f9 sfavorite. Diviso tra stile popolare e preziosismi letterari, Cesbron arriva a farsi apprezzare da un vasto pubblico per la scelta dei soggetti che affronta."}
{"id": "347488", "revid": "1522738", "url": "https://it.wikipedia.org/wiki?curid=347488", "title": "Avanguardia Nazionale", "text": "Avanguardia Nazionale (AN) \u00e8 stata un'organizzazione neofascista e golpista italiana, fondata il 25 aprile 1960 da Stefano Delle Chiaie, disciolta formalmente nel 1976 per effetto della legge Scelba.\nStoria del movimento.\nI Gruppi Armati Rivoluzionari.\nStefano Delle Chiaie abbandon\u00f2 il Movimento Sociale Italiano nel 1956 e insieme ad altri fuoriusciti ader\u00ec al Centro Studi Ordine Nuovo di Pino Rauti. In seno al movimento, in polemica con i dirigenti, fond\u00f2 nel 1958 i Gruppi Armati Rivoluzionari (GAR), che, malgrado il nome, non disponevano di nessun tipo di arma e non svolsero nessuna attivit\u00e0 militare, proclamandosi invece a favore di uno scontro frontale con il sistema democratico, conducendo una campagna per l'astensionismo di massa. Divenendo il primo movimento politico ad incitare gli elettori a votare scheda bianca, provocando un certo disorientamento in quei settori (assai ristretti) dell'opinione pubblica che riuscirono a raggiungere: infatti, non era ancora chiaro se tale atteggiamento fosse legale o meno.\nIl movimento, pur rimanendo formalmente interno al movimento di Pino Rauti, ne contestava la posizione assunta in occasione delle elezioni politiche di quell'anno, che consisteva nella decisione di non partecipare in alcun modo alla competizione, in un atteggiamento di sdegnoso rifiuto della democrazia.\nStefano Delle Chiaie e altri dirigenti furono denunciati alle forze dell'ordine, denuncia che fu fatta decadere non essendo evidente quale preciso capo d'imputazione fosse loro addebitabile.\nAvanguardia Nazionale Giovanile.\nCirca due anni dopo, nel 1959, avvenne il distacco definitivo dal Centro Studi Ordine Nuovo, in polemica con Rauti che non voleva impostare il Centro Studi come un movimento politico. I GAR cambiarono denominazione in \"Avanguardia Nazionale Giovanile\".\nCostanti furono gli scontri con i giovani del PCI e del Movimento studentesco. Il 25 aprile 1964, in occasione dell'Anniversario della liberazione, i militanti di Avanguardia Nazionale, al grido \"Il 25 aprile \u00e8 nata una puttana\" assaltarono la Casa dello Studente di Roma provocando due feriti. Nell'estate del 1964 Delle Chiaie fu contattato da presunti emissari del generale Giovanni de Lorenzo, allora Comandante generale dell'Arma dei Carabinieri intenzionato ad avviare il golpe noto come Piano Solo ma Avanguardia Nazionale, non fidandosi, neg\u00f2 la propria partecipazione.\nNel 1965 Avanguardia Nazionale Giovanile, sotto pressione per le indagini e le perquisizioni di polizia, decise di sciogliersi e gli aderenti, pur non rompendo i collegamenti tra loro, parteciparono sotto altre sigle all'esperienza politica della destra radicale non dissimilmente da quanto faceva il Centro Studi Ordine Nuovo.\nNel febbraio 1966 gli ex militanti di Avanguardia Nazionale Giovanile furono coinvolti nell'Operazione manifesti cinesi che consistette nell'affissione illegale di manifesti, che a dispetto del nome che ne fece la fortuna erano in realt\u00e0 inneggianti alla Unione Sovietica stalinista. I manifesti erano a firma di fantomatici gruppi comunisti italiani stalinisti. Tali manifesti furono scritti dal giornalista Giuseppe Bonanni, del \"Borghese\". A vent'anni di distanza, interrogato dalla commissione di indagine, Delle Chiaie rivel\u00f2 che AN era stata coinvolta a propria insaputa in un'operazione voluta da un'organizzazione legata alla CIA e ad alcuni ambienti anticomunisti italiani.\nIl 1\u00ba marzo 1968, nell'ambito delle prime manifestazioni studentesche a Roma, Delle Chiaie era nel corteo studentesco alla guida del gruppo romano della disciolta Avanguardia Nazionale, assieme al FUAN-Caravella e a Primula Goliardica. Giunto il corteo a Valle Giulia si trov\u00f2 la strada sbarrata da un cordone di polizia. La situazione rapidamente degener\u00f2 e Delle Chiaie guid\u00f2 l'attacco contro la polizia che diede il via agli scontri noti come la Battaglia di Valle Giulia.. Avanguardia Nazionale era inoltre supportata da alcuni esponenti del FUAN e del MSI.. Famoso ancora oggi, il poster edito da Feltrinelli sui primi scontri avvenuti davanti alla Facolt\u00e0 di architettura e legge, in cui le prime file sono costituite da militanti di Avanguardia Nazionale, ancora non ufficialmente ricostituita. Riconoscibili in prima fila, Stefano Delle Chiaie, i fratelli Di Luia e Mario Merlino con molti altri aderenti e militanti alla Primula Goliardica, organizzazione universitaria di allora.\nIl 16 dicembre 1969, Mario Merlino, militante di AN infiltratosi come provocatore nei movimenti anarchici, fu arrestato insieme ad altri cinque militanti del Circolo anarchico 22 marzo con l'accusa di aver partecipato alla strage di piazza Fontana. Nel 1970 lo stesso Delle Chiaie decise di espatriare all'estero trasferendosi nella Spagna franchista. Il lungo iter giudiziario conclusosi nel 1987 appur\u00f2 poi l'estraneit\u00e0 ai fatti di Avanguardia Nazionale e di Merlino.\nLa rifondazione del 1970 e il golpe Borghese.\nAvanguardia Nazionale Giovanile fu ricostituita nel 1970, inizialmente sotto la guida di Sandro Pisano, poi di Adriano Tilgher, in concomitanza con il processo di parziale riassorbimento di Ordine Nuovo nel MSI ma assunse la nuova denominazione di \"Avanguardia Nazionale\". Stefano Delle Chiaie fu accusato di aver preso parte al tentato golpe Borghese del 1970, in quanto, secondo Athos De Luca, membro della commissione stragi, nella notte del 7 dicembre 1970 comand\u00f2 l'unit\u00e0 composta da militanti di Avanguardia Nazionale penetrata all'interno del Ministero dell'interno. Chiamato in giudizio, afferm\u00f2 di trovarsi all'estero in quei giorni, precisamente a Barcellona: in realt\u00e0, come si trova nella relazione di Guido Paglia, Delle Chiaie avrebbe presidiato le operazioni degli avanguardisti:\n\"Il 7 dicembre, Delle Chaie rifin\u00ec gli ultimi particolari. Divise i compiti e affid\u00f2 a Flavio Campo i compiti dinamitardi, riservando a se stesso quelli riguardanti l\u2019azione al Viminale. I membri fedelissimi dell\u2019Avanguardia sarebbero stati convocati in sede per le 18 del 7 stesso. Dovevano essere circa una cinquantina e sarebbero stati informati dei loro compiti all\u2019ultimo momento poich\u00e9 soltanto pochissimi di loro facevano gi\u00e0 parte dell\u2019apparato clandestin\"o.\nSecondo Adriano Tilgher quel giorno alcuni nuclei di avanguardisti erano riusciti a penetrare nel Viminale e rimasti nascosti nei bagni avevano atteso la chiusura degli uffici. A quel punto avevano aperto le porte e avevano fatto penetrare all'interno un nucleo pi\u00f9 consistente giunto dal Quadraro che era stato rifornito con MAB 38. Ma a quel punto un contrordine fece fallire l'operazione.\nTra il 1970 e il 1971 molti militanti di Avanguardia Nazionale presero parte ai Moti di Reggio, entrando in correlazione con la criminalit\u00e0 organizzata calabrese. Nel nord Italia molti avanguardisti, indipendentemente dalle scelte di AN, entrarono in contatto con il Movimento di Azione Rivoluzionaria di Carlo Fumagalli e molti vi aderirono. Il 4 novembre 1973 alcuni avanguardisti nottetempo a Brescia distrussero la sede del Partito Socialista Italiano facendosi arrestare.. Dopo questo fatto Tilgher si risolse a chiudere numerose sedi della Lombardia.\nIl 5 giugno 1976 il tribunale di Roma condann\u00f2 gran parte dei dirigenti e degli attivisti di Avanguardia Nazionale per ricostituzione del disciolto partito fascista. Adriano Tilgher in tribunale tent\u00f2 di scagionare gli attivisti argomentando che la maggior parte delle sezioni di AN erano chiuse da pi\u00f9 di un anno e che gli unici militanti ancora attivi erano lui stesso, Delle Chiaie, Cesare Perri e Stefano Migrone. Dei sessantaquattro indagati trentuno furono condannati a pene inferiori a quelle richieste dal Pubblico Ministero e gli altri assolti. Quasi tutti furono immediatamente scarcerati.\nIl 7 giugno 1976 Tilgher, dopo aver convocato una conferenza stampa, sciolse il movimento anticipando la decisione del Ministero dell'interno che pose Avanguardia Nazionale fuori legge il giorno seguente.\nIl simbolo e l'inno.\nL'inno di AN si ispira al canto \"Sui monti e sui mar\", che a sua volta riprende musicalmente le note del Panzerlied, uno degli inni della Wehrmacht.\nIl simbolo di Avanguardia Nazionale \u00e8 la runa o\u00fealan (\"di Odal\"): contrariamente a quanto erroneamente divulgato, si tratta di un rombo con i lati inferiori allungati, e non allungati e ritorti come per il simbolo della divisione Waffen-SS SS-Gebirgs-Division \"Prinz Eugen\".\nI processi.\nNegli anni novanta, in seguito alle deposizioni presso la Commissione Stragi, e ogni altro processo generato dallo stato, e dai pentiti di 'ndrangheta Giacomo Lauro e Carmine Dominici, il gruppo, insieme al \"Comitato d'azione per Reggio Capoluogo\" guidato da Ciccio Franco accusato di aver commissionato alla 'ndrangheta alcune azioni eversive tra cui la Strage di Gioia Tauro. Le parole di Lauro causarono il coinvolgimento anche di alcuni ex esponenti del MSI reggino come Fortunato Aloi il senatore Renato Meduri di Alleanza Nazionale ipotizzando un piano preciso per destabilizzare il paese a partire dal sud, dopo l'inizio da nord della Strategia della tensione.\nTutti i personaggi coinvolti nell'inchiesta, risultando innocenti, furono gi\u00e0 prosciolti in fase istruttoria ad eccezione dello stesso Giacomo Lauro che dopo essere stato inizialmente assolto il 27 febbraio 2001 avendo riscontrato la mancanza di dolo. Nel gennaio 2006, si stabil\u00ec invece che il reato di Giacomo Lauro fosse di concorso anomalo in omicidio plurimo, reato ormai prescritto."}
{"id": "347497", "revid": "72396", "url": "https://it.wikipedia.org/wiki?curid=347497", "title": "Quinta crociata", "text": "La quinta crociata fu indetta da papa Onorio III e coinvolse eserciti franchi, ungheresi, ciprioti e austriaci in una campagna militare che ebbe luogo in Palestina ed Egitto fra il 1217 e il 1221. Sebbene lo scopo della crociata fosse di prendere la citt\u00e0 di Gerusalemme, il conflitto si spost\u00f2 in Egitto per occupare un porto importante da scambiare con territori in Terrasanta. \nLa crociata si risolse con la presa di Damietta, ma dissidi all'interno del campo crociato e l'intransigenza del legato papale Pelagio portarono la spedizione all'insuccesso.\nPreparazione della crociata.\nDurante il papato di Innocenzo III, il Concilio Lateranense IV aveva deciso l'indizione di una nuova crociata. Federico II, in occasione della sua incoronazione a Rex romanorum e ad Imperatore del Sacro Romano Impero, nel 1215, giur\u00f2 solennemente di prendervi parte, ma poi rimand\u00f2 pi\u00f9 volte, il che provoc\u00f2 tensioni con il papa. Papa Onorio III stabil\u00ec infine che la crociata, al seguito del legato pontificio Pelagio, dovesse aver inizio il 1\u00ba giugno 1217.\nRobert Curson inizi\u00f2 a predicare la crociata in Francia, come il Pelagio e Francesco d'Assisi ma con scarso successo; al contrario Oliviero da Paderborn dest\u00f2 l'entusiasmo popolare nelle regioni al di l\u00e0 del Reno, che fino a quel momento avevano fornito pochi soldati, unendosi persino alle truppe che andavano in Terrasanta. Si formarono gruppi di pellegrini soldati in primo luogo in Austria e Ungheria, i cui sovrani Andrea II d'Ungheria e il duca Leopoldo VI d'Austria furono riconosciuti capi della crociata. Gli eserciti ungherese e austriaco salparono per Acri alla fine della primavera, iniziando a sbarcarvi nel settembre 1217. I crociati, in gran parte, vennero trasportati via mare dai veneziani.\nSvolgimento della crociata.\nCampagna in Palestina.\nI primi crociati giunti in Terrasanta si riunirono ad Acri, dove le truppe di Andrea II d'Ungheria, Leopoldo VI di Babenberg si uniscono con quelle di Ugo I di Cipro e di Giovanni di Brienne, re di Gerusalemme. Nell'ottobre 1217, viene presa la decisione di attaccare la fortezza di Monte-Thabor, da poco fatta edificare dal sultano Al-Adil nell'entroterra. I crociati iniziarono ad attaccare i musulmani, ma senza ottenere alcun risultato positivo, perch\u00e9 il nemico rimase asserragliato nelle sue fortezze, evitando scontri diretti.\nUn distaccamento ungherese, senza il consenso di re Andrea II, ripart\u00ec il 29 novembre per stringere d'assedio Monte-Thabor, ma l'assenza di risultati dopo diversi assalti li port\u00f2 a levare l'assedio e tornare ad Acri il 7 dicembre. Un ulteriore gruppo di ungheresi parte allora verso Marj Ayun, tentando di prendere Beaufort, ma vengono spazzati via dalle truppe avversarie: del distaccamento di 500 crociati, solamente tre riusciranno a riparare a Sidone. Molti crociati decisero allora di tornare in patria, seguendo l'esempio del re d'Ungheria, stancato dagli insuccessi; quelli rimasti decisero di attendere rinforzi per attaccare in seguito e nel frattempo fortificarono la citt\u00e0 di Cesarea e iniziarono la costruzione della fortezza di Castelpellegrino. Dopo l'arrivo di nuove milizie provenienti da tutto l'Occidente, Giovanni di Brienne convinse i crociati che sconfiggendo il sultanato degli Ayyubidi in Egitto si sarebbe aperta la strada per la riconquista di Gerusalemme. La strategia era di occupare un importante porto in Egitto, per poi negoziare l'entrata in Gerusalemme.\nCampagna in Egitto.\nI crociati, infatti, avevano stretto un'alleanza con il sultano dei Selgiuchidi, che all'epoca dominavano l'Anatolia: mentre i crociati si sarebbero diretti a sud, in Egitto, i Selgiuchidi avrebbero mosso le loro truppe verso la Siria, attaccando su due fronti il sultanato degli Ayyubidi. Il 29 maggio 1218 la flotta crociata raggiunse la citt\u00e0 di Damietta, porto egiziano sull'estuario del Nilo e sul Mediterraneo, e la cinse d'assedio. Al-Adil I (Safedino), sultano ayyubide d'Egitto, fratello del Saladino, non si attendeva un attacco su questo fronte e ne fu preso alla sprovvista. Cos\u00ec, il 24 agosto, i crociati presero le torri esterne della citt\u00e0 e ruppero le catene che bloccavano le navi, potendo quindi entrare sul Nilo e controllare l'entroterra della citt\u00e0, bloccandone i rifornimenti. Il sultano Al-Adil mor\u00ec qualche giorno dopo, il 31 agosto, e gli successe il figlio al-Malik al-K\u0101mil, che non riusc\u00ec per\u00f2 a contrastare l'attacco crociato.\nFin dall'inizio delle operazioni militari nacque il dissidio tra Giovanni di Brienne e Pelagio, il legato pontificio, aggregatosi da poco alla crociata. Quest'ultimo si volle dichiarare comandante supremo, appena arrivato a Damietta nel settembre 1218 con Francesco d'Assisi nel 1219, e inoltre si oppose all'annessione al regno di Gerusalemme delle terre egiziane eventualmente conquistate.\nIl 9 ottobre, Al-K\u0101mil lanci\u00f2 una potente offensiva contro il campo crociato, ma Giovanni di Brienne riusc\u00ec valorosamente a respingere l'attacco. Un secondo attacco venne poi respinto il 26 ottobre. Queste sconfitte danneggiarono il prestigio del sultano, tant'\u00e8 che dovette lasciare il conflitto precipitosamente il 5 febbraio 1219 per contrastare al Cairo un tentativo di colpo di Stato da parte di Al-Fa'iz Ibrahim, uno dei suoi fratelli, sostenuto da Imad al-Din ibn al-Mashtub, comandante del reggimento curdo degli Hakkari, costretto poi a riparare in Yemen.\nFu durante lo stesso mese di febbraio che un distaccamento di cavalieri ciprioti venne a rafforzare l'esercito crociato, al quale poi si un\u00ec anche un contingente franco comandato da Ugo IX di Lusignano e da Simone di Joinville.\nNel frattempo, Al-K\u0101mil riusc\u00ec a eliminare Al-Fa'iz grazie all'aiuto di un altro suo fratello, al-Mu\u02bfa\u1e93\u1e93am, governatore di Damasco, per poi stabilirsi a Fariksur, di fronte all'accampamento crociato. Per allontanare la minaccia crociata, Al-K\u0101mil propose di scambiare la citt\u00e0 di Gerusalemme (ormai senza mura, fatte abbattere da al-Mu'azzam) e le terre di Ascalona, Tiberiade, Laodicea, Jable, contro la partenza dell'esercito franco dall'Egitto. Giovanni di Brienne, i crociati e i baroni siriani erano unanimemente favorevoli alla proposta di Al-K\u0101mil, ma il legato pontificio Pelagio, sostenuto da Pierre de Montaigu dei Templari, rifiut\u00f2 l'offerta. Dopo alcuni successi crociati nei mesi di luglio e agosto, Al-K\u0101mil propose un altro accordo sullo scambio di Gerusalemme, anch'esso rifiutato da Pelagio.\nLa guarnigione di Damietta, indebolita dalla dissenteria e da altre epidemie, opponeva una resistenza sempre pi\u00f9 debole agli assalti crociati; grazie ai mangani di Guerin de Montaigu degli Ospitalieri che martellarono le mura, il 5 novembre 1219 la citt\u00e0 di Damietta fu conquistata dai crociati e Al-K\u0101mil ripar\u00f2 alla fortezza di Man\u1e63\u016bra. Nell'anno successivo si provvide a rafforzare le difese di Damietta.\nL'intervento di San Francesco.\nNel 1219 San Francesco d'Assisi, imbarcatosi il 24 giugno dal porto di Ancona con 11 compagni, giunse a Damietta in Egitto dov'era in corso l'assedio da parte dei crociati.\nSorretto da una precisa concezione missionaria che si scontrava con la diversificata strategia crociata condotta nelle terre del Medio Oriente, chiese il permesso al legato pontificio di avventurarsi con i suoi confratelli nel territorio musulmano, che Pelagio gli concesse a malincuore solo dietro forti pressioni. \nIl suo scopo era di predicare i valori della fede cristiana al sultano al-Malik al-Kamil ed ai suoi uomini e convertirli al cristianesimo, facendo cos\u00ec cessare le ostilit\u00e0.\nRicevuto con grande cortesia dal Sultano, ebbe con lui un lungo colloquio, al termine del quale Francesco dovette tornare nel campo crociato.\nIntorno a questo evento storico sono fiorite diverse leggende riguardanti il santo e la sua straordinaria capacit\u00e0 di convincere e convertire, anche se al-Malik al-K\u0101mil rimase musulmano, pur apprezzando l'aura di santit\u00e0 che promanava da Francesco ed elargendogli dei doni in segno di stima.\nPelagio responsabile della disfatta dei crociati.\nLa vittoria port\u00f2 gravi contrasti tra le file crociate per il controllo della citt\u00e0. Il 21 dicembre 1219, gli italiani (gli interessi contrastanti delle Repubbliche marinare di Venezia, Genova e Pisa rappresentate nel neo nato Impero Latino d'Oriente) tentarono di cacciare i franchi da Damietta. Il 6 gennaio 1220, questi si presero la loro rivincita e cacciarono a loro volta le truppe italiane. Una tregua venne accettata da ambo le parti il 2 febbraio 1220, ma i contendenti non si misero d'accordo su chi dovesse controllare la citt\u00e0. Gli italiani speravano di stabilirvi una colonia che aprisse loro lucrosi commerci, mentre i franchi speravano di scambiarla con Gerusalemme e con altri territori perduti nel 1187. Un quartiere di Damietta fu assegnato a Giovanni di Brienne, ma Pelagio -gi\u00e0 in aperto contrasto con il re di Gerusalemme- minacci\u00f2 di scomunicare i cristiani che vi si dovessero stabilire. Capendo bene che non poteva lucrarne alcun vantaggio, Giovanni di Brienne abbandon\u00f2 la partecipazione attiva alla Crociata, lasciandone la direzione completa a Pelagio.\nQuest'ultimo impose allora una vera tirannia sui Crociati e su Damietta. Rapidamente, pone l'embargo sui navigli, poi proibisce ai Crociati che lasciano la citt\u00e0 di portar via qualsiasi cosa, persino gli effetti personali, poi vieta loro ogni partenza senza la sua autorizzazione. Le navi sono lasciate nell'abbandono e gli Egiziani ayyubidi ne approfittano per far costruire e armare dieci galee. Spie informano Pelagio che trascura l'avvertimento ricevuto, lasciando ai musulmani il dominio del mare, consentendo loro di far colare a picco numerose navi cristiane tra il delta del Nilo e Cipro. Rifiut\u00f2 ancora una nuova offerta di scambio di citt\u00e0, avanzata dal sultano egiziano, pretendendo il versamento di 300.000 scudi d'oro e la ricostruzione delle mura di Gerusalemme, sperando anche nell'arrivo dell'esercito dell'Imperatore Federico II di Svevia. Ma Federico aveva pi\u00f9 a cuore la pace con il Sultano ayyubide d'Egitto al-Malik al-Kamil, i cui territori erano molto vicini alla Sicilia e con il quale manteneva buoni rapporti, con frequenti contatti diplomatici.\nNel maggio del 1221, arriv\u00f2 solo un magro contingente, condotto dal duca Ludovico I di Baviera e il Gran Maestro dell'Ordine Teutonico Hermann von Salza. Pelagio decise comunque di partire all'offensiva chiamando Giovanni di Brienne, il quale si trov\u00f2 costretto a partecipare alla spedizione per evitare che gli fosse attribuita la responsabilit\u00e0 dell'eventuale fallimento dell'impresa. L'esercito lasci\u00f2 Damietta il 7 luglio e si present\u00f2 sotto Man\u1e63\u016bra il 24 luglio, dopo qualche scaramuccia con le avanguardie musulmane che arretrarono, attuando la tattica della terra bruciata. La piena del Nilo stava cominciando e i musulmani ne approfittarono per rompere argini e dighe, inondando la pianura e isolando gli impantanati crociati su una stretta striscia di terra. Pelagio, contando su una conquista rapida di Man\u1e63\u016bra, aveva trascurato di far portare sufficienti viveri e la ritirata e i rifornimenti gli fu impedita dalle galee musulmane che controllavano il Nilo. Il 27 agosto 1221, i crociati vennero sconfitti a Man\u1e63\u016bra da truppe fresche provenienti dalla Siria e dalla sagace strategia del sultano e dei suoi fratelli al-Ashraf di Harran e al-Mu'azzam di Damasco e del nipote Nasser di Humab figlio di Al-Mansur Mohammed, che erano arrivati in sostegno assieme a Bahram Shah, principe di Baalbek e Schyrkouh, principe di Emesa. Costretti dalla fame e dai crescenti problemi logistici, i crociati non poterono far altro che arrendersi e negoziare la loro libert\u00e0 in cambio della cessione di Damietta. La citt\u00e0 fu sgomberata in settembre e i crociati si ritirarono senza aver raggiunto alcun risultato.\nFederico II, per via della sua mancata partecipazione, si vide addossare la responsabilit\u00e0 del fallimento dell'impresa. Con il trattato di San Germano, del 1225, si impegn\u00f2 a intraprendere una crociata, al pi\u00f9 tardi entro il 1227, la cosiddetta sesta crociata."}
{"id": "347499", "revid": "242434", "url": "https://it.wikipedia.org/wiki?curid=347499", "title": "Cotissato", "text": ""}
{"id": "347511", "revid": "19330", "url": "https://it.wikipedia.org/wiki?curid=347511", "title": "Kauai", "text": "Kauai, o in hawaiano Kauai, \u00e8 l'isola geologicamente pi\u00f9 antica delle Hawaii.\nConosciuta anche come \"l'isola giardino\", Kauai si trova a nord ovest di Oahu.\nL'isola ha origini vulcaniche ed un terreno generalmente montuoso.\nCon un'area di , \u00e8 la quarta isola pi\u00f9 grande dell'arcipelago Hawaiiano, e la ventunesima isola per superficie negli Stati Uniti.\nSecondo il Censimento degli Stati Uniti del 2010, la popolazione sull'isola di Kauai ammonta a abitanti, mentre la citt\u00e0 pi\u00f9 popolosa \u00e8 Kapaa.\nOrigine del nome.\nSecondo la tradizione dei nativi Hawaiiani, il nome origina dalla leggenda di Hawaiiloa, il navigatore polinesiano che per primo scopr\u00ec le isole Hawaiiane. La leggenda narra che avesse conferito il nome all'isola in onore al suo figlio preferito: questo spiegherebbe perch\u00e9 una delle possibili traduzioni del nome \"Kauai\" sia \"un posto intorno al collo\", cio\u00e8 la rappresentazione di come un padre porterebbe il suo figlio prediletto. Un'altra possibile traduzione \u00e8 \"la stagione del cibo\".\nKauai era nota per il suo distinto dialetto della lingua hawaiiana, che \u00e8 tuttora parlato nell'isola limitrofa di Niihau. Mentre l'attuale lingua ufficiale \u00e8 basata sul dialetto parlato nell'isola principale di Hawaii, che \u00e8 basata sul suono all'inizio delle parole, nel dialetto kauaiano questo suono \u00e8 sostituito da una . Di fatto, il dialetto kauaiano conserv\u00f2 la sonorit\u00e0 della pan-polinesiana, mentre fu il dialetto Hawaiiano a cambiarla in una . Pertanto, l'antico nome di Kauai era probabilmente \"Tauai\", e l'insediamento maggiore di Kapaa probabilmente all'epoca si chiamava \"Tapaa\".\nStoria.\nNel 1778 il capitano James Cook giunse a Waimea Bay, il primo europeo ad aver raggiunto le isole Hawaiia, cui diede il nome di \"Isole Sandwich\", in onore del suo armatore, il conte di Sandwich.\nDurante il regno del re Kamehameha, le isole di Kauai e di Niihau furono le ultime isole hawaiane a sottomettersi al regno delle Hawaii. Il loro capo, Kaumualii, resistette a Kamehameha per anni. Quest'ultimo prepar\u00f2 per due volte una grossa flotta di navi e canoe per ottenere le isole con la forza, ma fall\u00ec entrambe le volte: la prima volta a causa di una tempesta e la seconda a causa di un'epidemia. Di fronte comunque alla minaccia di una terza invasione Kaumualii decise di sottomettersi al regno cos\u00ec da evitare di spargimento di sangue e nel 1810 divenne vassallo di Kamehameha, cedendo le isole al regno dopo la sua morte, avvenuta nel 1824.\nNegli anni 1815-17 Kaumualii condusse trattative segrete con la Compagnia russo-americana, nel tentativo di ottenere l'appoggio russo contro Kamehameha. I negoziati fallirono e i russi furono costretti ad abbandonare del tutto la loro presenza a Kauai, compreso Fort Elizabeth, dopo che si seppe che essi non godevano del consenso dello zar Alessandro I.\nNel 1835, ad Old Koloa Town apr\u00ec uno zuccherificio.\nGeografia.\nIn pieno Oceano Pacifico appena sopra il Tropico del Cancro, Kauai racchiude una variet\u00e0 di climi e paesaggi naturali che vanno dalla foresta pluviale al deserto o alla palude, dalle montagne aspre ed inospitali a pianure coltivate e spiagge di sabbia bianca.\nKauai ha origini vulcaniche, dovuta al passaggio della placca pacifica sopra il punto caldo Hawaiiano. Lungo la costa settentrionale dell'isola si apre invece la baia di Hanalei. Lungo la costa nord-orientale \u00e8 presente la baia di Moloaa.\nIl rilievo pi\u00f9 alto \u00e8 il monte Kawaikini, che raggiunge i , seguito dal monte Waialeale () vicino al centro dell'isola.\nI centri abitati pi\u00f9 importanti.\nCitt\u00e0 e villaggi di Kauai hanno popolazioni che vanno dai abitanti circa di Kapaa fino a piccole frazioni. Segue l'elenco dei maggiori centri abitati (comprendendo quelli pi\u00f9 importanti fra il punto pi\u00f9 settentrionale dell'\"Hawaii Route 560\", fino a quello pi\u00f9 occidentale dell'\" Hawaii Route 50\").\nEcologia.\nKauai racchiude una variet\u00e0 di climi e paesaggi naturali che vanno dalla foresta pluviale al deserto o alla palude, dalle montagne aspre ed inospitali a pianure coltivate e spiagge di sabbia bianca. \nNel Parco Nazionale Kokee, attraversato dal Waimea Canyon, si possono ammirare oltre alla flora e fauna locale (gallo rosso della jungla, l'oca chiamata \"nen\u00e8\" ed altre migliaia di piccoli uccelli) dei panorami mozzafiato.\nL'isola \u00e8 anche l'unica delle Hawaii dove non \u00e8 mai arrivata la mangusta, il piccolo predatore, che altrove ha causato l'estinzione di alcune specie di uccelli.\nFlora.\nSull'isola crescono numerose piante endemiche delle isole Hawaii, tra le quali anche piante in pericolo di estinzione, quali la \"Brighamia insignis\", una campanulacea che cresce solo su quest'isola e su quella di Niihau, e il \"Munroidendron racemosum\", la specie del genere monospecifico \"Munroidendron\", appartenente alla famiglia delle Araliaceae, che cresce in sole tre localit\u00e0 dell'isola: Nounou Mountain, scogliere del parco N\u0101 Pali Coast, e Haupu Ridge, vicino alla N\u0101wiliwili Bay.\nInoltre l'isola \u00e8 \"habitat\" naturale per la pianta autoctona \"Euphorbia celastroides\", una specie del genere \"Euphorbia\", ed ospita anche lo \"Hibiscus kokio kokio\", una sottospecie dell'\"Hibiscus kokio\", endemica delle Hawaii.\nPopolazione.\nL'isola \u00e8 abitata da circa abitanti. La citt\u00e0 pi\u00f9 popolosa \u00e8 Kapaa, seguita da\nLihue (in hawaiiano \"L\u012bhu'e\") capoluogo della contea di Kauai che, oltre all'isola omonima, comprende anche la pi\u00f9 piccola Niihau. A Lihue si trova anche l'aeroporto principale dell'isola.\nCultura.\nCinema.\nL'isola fu scelta da Steven Spielberg in parte per il film \"Hook - Capitan Uncino\" e poi per il film \"Jurassic Park\", ma fin dagli anni trenta \u00e8 stata sede di produzioni cinematografiche, tanto che vi si sono girati pi\u00f9 di sessanta tra film e serie televisive, tra cui \"I predatori dell'arca perduta\" (1981) e \"King Kong\" (2005). La Disney l'ha scelta come ambientazione del suo film d'animazione del 2002, \"Lilo &amp; Stitch\".\nMusica.\nDue originari di Kauai, Margaret Morgan e Patrick Cockett, sono i principali autori del disco \"These Trails\", registrato a Honolulu nel 1973."}
{"id": "347517", "revid": "1516566", "url": "https://it.wikipedia.org/wiki?curid=347517", "title": "Crancelino", "text": "Crancelino \u00e8 un termine utilizzato in araldica per indicare una corona, ornata di foglie di ruta, spezzata, distesa e, generalmente, posta in banda. Raramente si trova in posizioni diverse. Il \"crancelino\" \u00e8 simbolo araldico della Sassonia, nel cui stemma attraversa un fasciato di nero e d'oro."}
{"id": "347519", "revid": "125795712", "url": "https://it.wikipedia.org/wiki?curid=347519", "title": "Grimaldi (famiglia)", "text": "I Grimaldi sono un'antica famiglia di origine genovese che regna su Monaco dal XIII secolo, prima come signori e poi come principi, ed \u00e8 attualmente rappresentata dal principe sovrano Alberto II Grimaldi.\nFu una delle cinque pi\u00f9 importanti casate della nobilt\u00e0 feudale della Repubblica di Genova, assieme ai Doria, agli Spinola, ai Fieschi e agli Imperiale. Si arricch\u00ec con mercatura, finanza, acquisto di terre. \nLa famiglia si divise in vari rami con titoli principeschi, ducali e marchionali, tra i quali quelli di Gerace, di Salerno, Pagani, Campagna, Eboli, Antibes, Castronovo e altri, prevalentemente in Italia, Francia e Spagna. Molte stirpi genovesi assunsero il cognome Grimaldi tramite l'istituto dell'Albergo dei Nobili; tra le casate illustri si trovano, ad esempio, i De Castro e i Durazzo.\nIl famoso ramo di Monaco si \u00e8 estinto nella linea maschile sin dal XVII secolo, dalla morte del principe Antonio I Grimaldi; tuttavia, sua figlia Luisa Ippolita, succeduta al padre, spos\u00f2 Jacques Fran\u00e7ois L\u00e9onor Goyon de Matignon, che divenne, dopo la morte della moglie, principe di Monaco \"jure uxoris\", adottando il nome e le armi dei Grimaldi e garantendo in questo modo la continuit\u00e0 della famiglia. \n&lt;br&gt;Ma, a sua volta, questo ramo si estinse in linea maschile nel XX secolo, con la morte del principe Luigi II Grimaldi; tuttavia, ancora una volta, la dinastia continu\u00f2 in linea femminile grazie a sua figlia Charlotte, che spos\u00f2 il conte Pierre de Polignac, il quale, per contratto matrimoniale, adott\u00f2 il nome e le armi dei Grimaldi; da Charlotte e Pierre discende l'attuale principe sovrano.\nIl cognome \u00e8 attestato come di nobile origine a Scharbeck (Belgio), Reggio Emilia, Catania, Enna, Modica, Catanzaro, Reggio Calabria, Ovada, Torino.\nStoria.\nOrigini.\nDiverse sono le ipotesi sull'origine antica della casata. C'\u00e8 chi afferma che il capostipite sia Grimoaldo II, altri come Francesco Maria Emanuele Gaetani, marchese di Villabianca, affermano addirittura che l'origine sia pi\u00f9 antica. Tuttavia, il primo di cui si hanno notizie storiche certe, ed \u00e8 quindi considerato come capostipite, fu il console Ottone Canella, padre di Grimaldo Canella, un uomo di Stato genovese vissuto all'epoca delle prime Crociate. Fu console del Comune di Genova negli anni 1162, 1170, e 1184. Ottone risulta fra i testimoni di un atto sottoscritto dai componenti del casato nel quale si riscontra il \"nomen gentis\" Grimaldo (nome ricorrente a cominciare dal figlio) e ad ogni modo apparteneva alla nobilt\u00e0 feudale che, nel corso del secolo XI, inizi\u00f2 ad abitare nelle mura della citt\u00e0 entrando a far parte della nobilt\u00e0 \"consolare\".\nAntica casata genovese.\nLa casata, dopo le prime gesta del console Grimaldo, ebbe nel figlio Oberto I Grimaldi (1140 circa-1232) il vero fondatore delle fortune e del potere della famiglia, dedicandosi ai traffici commerciali marittimi e occupandosi della vita politica genovese.\nI suoi quattro figli: Grimaldo (II) (1170 circa- dopo 1257), Ingo o Ingone (+ 1235 o +1225), Oberto (II) (vivente 1233-58) e Nicola (+ ante 1258) furono i capostipiti di altrettanti rami della famiglia. Durante la loro epoca i Grimaldi diventarono una delle casate pi\u00f9 ricche e potenti di Genova.\nCoinvolti nelle guerre fra guelfi e ghibellini furono spesso esiliati e poi riammessi, vivendo in questi anni spesso come ribelli, pirati e nemici della loro citt\u00e0. Nel XIV secolo figuravano fra i Guelfi.\nFurono questi gli anni di Lanfranco, uomo politico genovese, dei figli Ranieri (I), rinomato uomo d'arme ed ammiraglio e Bertone (o Bartolomeo), dal quale origin\u00f2 il ramo calabrese, di Francesco o Franceschino detto \"Malizia\", che riusc\u00ec a impadronirsi di Monaco (1297).\nFra i secoli XIII-XV per\u00f2 la casata, divenuta una delle quattro pi\u00f9 grandi \"gentes\" genovesi (con Doria, Spinola e Fieschi), si estese anche oltre i confini della repubblica genovese, generando rami famosi, come la dinastia dei signori e poi principi di Monaco.\nNel 1528 costituirono il decimo Albergo dei Nobili della Repubblica di Genova.\nSignori di Monaco.\nIl ramo dei Grimaldi ottenne Monaco di fatto gi\u00e0 alla fine del secolo XIII, ma il vero fondatore della signoria fu Carlo I di Monaco detto \"il Grande\" (1357-1363) che fu il primo signore di Monaco (1341-1357), uomo d'arme e politico illustre della sua epoca.\nIl pronipote Giovanni I di Monaco (1382-1454), signore di Monaco (1419-1454) lasci\u00f2, nel suo testamento, la disposizione (attuata tre volte) secondo la quale, in mancanza di eredi maschi, il marito o il discendente di una Grimaldi doveva prendere il nome e lo stemma della famiglia per succedere al trono di Monaco. la regola fu applicata per la prima volta con la nipote Claudina (* 1451, + 1515), signora di Monaco (1457-58) che abdic\u00f2 dopo il matrimonio con il cugino Lamberto Grimaldi di Antibes (1420-1494).\nCon Lamberto Grimaldi di Antibes (* 1420 + 1494) la signoria di Monaco acquist\u00f2 autonomia, anche se spesso dovette destreggiarsi fra le varie potenze del tempo (Francia e Spagna \"in primis\") e con Genova, spesso avversa.\nFra i pi\u00f9 importanti signori di questa epoca sono da ricordare Agostino Grimaldi (1523-1532) ed il nipote Onorato (1532-1581) che si legarono alla Spagna, anche tramite i Grimaldi di Genova, con i quali continuarono ad essere in stretti rapporti. Come ricompensa per la fedelt\u00e0 alla Spagna ottennero il titolo di marchesi sulla citt\u00e0 di Campagna, conti su Canosa (di Puglia), signori su Terlizzi, Monteverde, Ripacandida e il castello di Garagnone, tutti in amministrazione feudale e posti in varie province del vicereame di Napoli.\nPrincipi di Monaco.\nOnorato II si proclam\u00f2 primo principe sovrano di Monaco nel 1612. Questo fatto segn\u00f2, politicamente, il passaggio sotto l'egida della Francia (1642), alla quale la casata si leg\u00f2 in modo duraturo. Tramite questo legame i Grimaldi si videro riconoscere, da parte della corona francese, importanti feudi nell'entroterra come il ducato di Valentinois nel Delfinato, detenuto a partire dal 1641 a seguito del trattato di P\u00e9ronne.\nIl pronipote Antonio I (1701-1731) fu l'ultimo principe sovrano di Monaco discendente diretto in linea maschile della dinastia dei Grimaldi. Sua figlia infatti, Luisa Ippolita, unica principessa sovrana, contravvenendo ai desideri paterni e alle regole dinastiche familiari, non spos\u00f2 un cugino all'interno della casata, ma il nobile francese Jacques Fran\u00e7ois-L\u00e9onor de Goyon de Matignon che divenne principe di Monaco con il nome di Giacomo I, assumendo il cognome e lo stemma dei Grimaldi. Ebbe cos\u00ec origine la seconda casata Grimaldi (de Goyon de Matignon Grimaldi), che regn\u00f2 dal 1731 al 1949, estinguendosi nei Polignac Grimaldi (la terza casata), iniziata dal principe Ranieri III.\nAlla morte di Ranieri III \u00e8 succeduto il principe Alberto II.\nAltri rami.\nLa \"gens\" dei Grimaldi, nel corso dei secoli, si ramific\u00f2 in varie zone di Italia ed ebbe delle discendenze anche in altre zone d'Europa.\nVi sono stati rami di Calabria coi marchesi di Seminara, di Sicilia con titolo di principi di Xirumi da cui il ramo cadetto modicano dei Baroni di Calamenzana, estintosi nel XX secolo, di Spagna, di Bologna, di Carignano e di Genova. Vi furono inoltre il ramo di Londra, detto dei Marchesi Grimaldi di Belforte, estintosi nel XIX secolo, quelli del Lazio e della Corsica, che compaiono nel XIII secolo nell'Ifriqiya, quello di Boglio, che nel XVI secolo annover\u00f2 un governatore di Nizza ed i cui membri vissero per secoli come feudatari di Casa Savoia, ed altri minori come quelli in Campania a Torre Annunziata, Cava e Nocera.\nRamo dei Grimaldi di Sicilia.\nEsponenti dei Grimaldi passarono in Sicilia in almeno due occasioni distinte. Fu infatti Enrico capostipite dei Grimaldi, figlio di Carlo, signore di Mentone; quest\u2019ultimo ciambellano e consigliere di re Martino ottenne nel 1396 in compenso dei suoi servigi le baronie di Scibillini e Pollicarini, l\u2019anno seguente ebbe parimenti donata la baronia ed il castello della Bozzetta, la castellania ed il regio castello di Castrogiovanni, di cui fu fatto governatore, ed insignito del Cingolo militare; fu genitore di Simone, Pietro e Pino da cui si diramarono tre distinte schiatte. \nIl secondo Grimaldi a passare in Sicilia fu nel 1554 un Agostino Grimaldi, figlio di Francesco della linea dei Grimaldi detti Cavalleroni di Genova, di cui faceva parte il cardinale Girolamo Grimaldi-Cavalleroni; barone di San Giovanni, abitante in Siracusa e poi in Modica, ove stabili sua famiglia, arricchita delle baronie di Xirumi, Serravalle, Nixima o Niscima, del Bosco, Calemezano, Piombo, Boncamero e Delia. Ebbe dei cavalieri di Montesa e di Malta; ed un Carlo Grimaldi e Rosso fu decorato del titolo di principe Grimaldi da Re Carlo II nel 1692. In seguito la famiglia si trapiant\u00f2 in Mineo, da dove diffinitivamente ferm\u00f2 sua stanza in Catania, rappresentata dal principe Francesco Grimaldi e Colonna barone di Serravalle fratello ultrogenito del principe Giovanni Grimaldi gentiluomo di camera di Ferdinando II, ciambellano del Granduca di Toscana, cavaliere gerosolimitano, morto senza lasciar figli, rimasta essendo in Modica la linea secondaria nei baroni di Calamezano. I Grimaldi di Serravalle dimorano tuttora in Catania e possiedono il feudo di Xirumi con annesso castello. Qualche studioso mette in dubbio la reale appartenenza a casa Grimaldi di detto Agostino.\nRamo dei Grimaldi di Antibes.\nDa Ingo Grimaldi, figlio di Oberto, nel XIII secolo ebbe origine il ramo dei Grimaldi di Antibes, un cui rappresentante, Lamberto, ottenne la signoria di Monaco sposando la parente Claudina Grimaldi.\nUna linea derivata dallo stesso ramo, cui appartennero nel 1704 i Conti del Poggetto, con capostipite Nicola Grimaldi, conta ancora una numerosa discendenza. Un'altra diramazione conflu\u00ec nel XIX secolo negli Scati Grimaldi.\nRamo dei Grimaldi di Calabria.\nLanfranco, secondo signore di Monaco (il primo signore di Monaco fu Francesco, fratello o cugino di Lanfranco), figlio di Grimaldo II Grimaldi e Orietta de Castro, spos\u00f2 Aurelia del Carretto dalla quale ebbe Ranieri I, Bertone, Andaro e Antonio.\nRanieri (1267), che era il pi\u00f9 grande dei fratelli, eredit\u00f2 dal padre la signoria di Monaco e la trasmise ai suoi eredi. Da Bertone (1323), figlio non primogenito di Ranieri, origina il ramo dei Grimaldi di Calabria nel XIV secolo al quale appartennero i Grimaldi signori di Messimeri; da essi deriv\u00f2 la linea di Seminara (poi riconosciuta nel titolo di marchese), della quale fecero parte Francescantonio Grimaldi (1741-1784) e Domenico Grimaldi (1734-1805), figli del marchese Pio Grimaldi dei principi di Monaco. Altri rami ancora furono quelli dei Grimaldi di Crotone e di Catanzaro, di cui fu illustre rappresentante il ministro Bernardino.\nDal marchese Francescantonio Grimaldi, dei principi di Monaco, e dalla sua consorte contessa Aurora Barnaba, nacque Porzia che spos\u00f2 Pietro Antonio Buccino.\nDai due nacquero 14 figli molti dei quali morirono in tenera et\u00e0.\nDei figli maschi il solo Giuseppe Maria (n. 1794) ebbe figli. Delle femmine, Maria Luisa spos\u00f2 in prime nozze Domenico Capocelatro dei Duchi di Morcone ed in seconde nozze il Marchese Achille Patern\u00f2, Aurora spos\u00f2 Nicola Bevere, Angelica spos\u00f2 il nobile Gennaro de Monaco e Carolina, gi\u00e0 vedova di Luigi Pinto, spos\u00f2 il Marchese degli Uberti.\nDal nobile Gennaro de Monaco ed Angelica nacquero Palmerindo, Giuseppe e Filomena.\nDa Palmerindo e dalla marchesa sua moglie Natalia Anselmi nacque, tra gli altri, Emilia sposata con il nobile Michele Landolfi, da cui Maria Landolfi sposata con il professore Marco Modica de Mohac.\nLa famiglia Grimaldi di Gerace di Calabria. A Battista Grimaldi succedeva Girolamo Principe di Gerace, fondatore di Cittanova, il 12 agosto 1618.\nNote.\nAnnotazioni \nFonti "}
{"id": "347521", "revid": "111373", "url": "https://it.wikipedia.org/wiki?curid=347521", "title": "Zwingen", "text": "Zwingen (toponimo tedesco) \u00e8 un comune svizzero di 2\u00a0274 abitanti del Canton Basilea Campagna, nel distretto di Laufen.\nStoria.\nFino al 1993 fece parte del Canton Berna.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nZwingen \u00e8 servito dall'omonima stazione sulla ferrovia Basilea-Bienne.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "347536", "revid": "7381", "url": "https://it.wikipedia.org/wiki?curid=347536", "title": "Sven G\u00f6ran Eriksson", "text": ""}
{"id": "347544", "revid": "1855146", "url": "https://it.wikipedia.org/wiki?curid=347544", "title": "Austria Interiore", "text": "Austria Interiore (in tedesco \"Inner\u00f6sterreich\") \u00e8 un termine usato dalla fine del XIV secolo all'inizio del XVII secolo, per indicare Stiria, Carinzia, Carniola, Gorizia e Gradisca, Trieste e diversi possedimenti minori degli Asburgo che confinavano con tale area.\nCon il Trattato di Neuberg del 1379, gli Asburgo si divisero nella \"linea Albertina\" (\"si veda\" Alberto III) che governava l'Austria vera e propria (allora talvolta chiamata anche \"Austria Inferiore\", ma che comprendeva le moderne Bassa Austria e Alta Austria) e la \"linea Leopoldina\" (\"si veda\" Leopoldo III) che governava sull'Austria Interna e su Tirolo e Austria Anteriore (che in quel contesto erano talvolta indicate collettivamente come \"Austria Superiore\", ma non vanno confuse con lo stato federale moderno dallo stesso nome).\nNel 1402, la linea Leopoldina venne ulteriormente divisa in una linea Austriaca Interiore (\"si veda\" Ernesto d'Austria) e una Tirolese/Austriaca Anteriore (\"si veda\" Federico IV). Dopo una riunificazione attorno al 1500 quando tutte le linee eccetto quella dell'Austria Interiore si estinsero, le linee asburgiche vennero divise nuovamente nel 1564 tra i figli dell'imperatore Ferdinando I. La linea Austriaca Interiore fondata dall'Arciduca Carlo II prevalse di nuovo, quando nel 1620 il figlio e successore a reggente dell'Austria Interiore divenne imperatore del Sacro Romano Impero come Ferdinando II, Re di Boemia e Ungheria. La linea tirolese del fratello di Ferdinando, l'Arciduca Leopoldo V, sopravvisse fino al 1665, quando i suoi territori ritornarono infine sotto controllo comune con gli altri territori austriaci degli Asburgo."}
{"id": "347546", "revid": "466539", "url": "https://it.wikipedia.org/wiki?curid=347546", "title": "Buwayhidi", "text": "La dinastia sciita dei Buwayhidi, o Buyidi, () domin\u00f2 direttamente o indirettamente sulla Persia e sull'Iraq tra X e XI secolo.\nOrigini.\nOriginari delle montuose regioni del Daylam, a meridione del Mar Caspio, i Buwayhidi entrarono al servizio di M\u0101k\u0101n ibn K\u0101k\u012b, agente dei Samanidi insediatisi in Transoxiana, per poi passare sotto Mard\u0101w\u012bj ibn Ziy\u0101r, fiero avversario della dinastia zaydita affermatasi nel X secolo nelle regioni a sud del Mar Caspio (Tabaristan, oggi Mazandaran).&lt;br&gt;\n\u02bfAl\u012b ibn B\u016bya e i suoi fratelli al-Hasan e Ahmad, figli d'un umile pescatore del Mar Caspio, cominciarono lentamente ad esprimere una loro ambiziosa politica nella regione di Esfahan. Assoldarono quindi un buon numero di cavalieri e fanti daylamiti e con loro si scagliarono contro il governatore Y\u0101q\u016bt, odiato per la sua vessatoria politica fiscale che arricchiva pi\u00f9 che altro lui invece del califfo abbaside a Baghdad.\nLa confederazione buwayhide.\nNel 934 la vittoria conseguita apr\u00ec ai tre fratelli la strada di Sh\u012br\u0101z. Mentre il primogenito \u02bfAl\u012b s'impadroniva in tal modo del F\u0101rs, ricevendo il riconoscimento califfale per le sue imprese e il titolo di \"w\u0101l\u012b\", suo fratello al-\u1e24asan metteva le mani sulla regione del Jib\u0101l (l'antica Media, oggi Azerbaigian).\nLa morte di Mard\u0101w\u012bj ibn Ziy\u0101r fece ampliare alla citt\u00e0 di Rayy (persiano Rey) i domini di \u02bfAl\u012b ibn B\u016bya, che invi\u00f2 l'altro fratello A\u1e25mad in Kirm\u0101n e Kh\u016bzist\u0101n. Le difficolt\u00e0 incontrate consigliarono A\u1e25mad a dirigersi verso l'Iraq ma nel 944 egli fu sconfitto dal \"generalissimo\" ( \"Am\u012br al-umar\u0101\u02be\" ) protettore del califfo, il turco T\u016bz\u016bn.\nA met\u00e0 di gennaio del 946 l'impresa fu nuovamente tentata e stavolta il successo arrise al Buwayhide che entr\u00f2 a Baghdad ricevendo dal califfo il titolo arabo di \"Am\u012br al-umar\u0101\u02be\" e quello persiano di \" \"Sh\u0101hansh\u0101h\" \" (\"re dei re\") oltre al \"laqab\" di al-Mu\u02bfizz al-Dawla (Glorificatore della dinastia), mentre al-\u1e24asan veniva insignito del titolo di Rukn al-Dawla (Pilastro della Dinastia) e il comune fratello \u02bfAl\u012b quello di \u02bfIm\u0101d al-Dawla (Sostegno della Dinastia).\nL'accaduto costituiva un cambiamento non di poco conto perch\u00e9 portava un movimento sciita duodecimano al ruolo di protettore della dinastia califfale abbaside sunnita. Tutti gli organi di governo passarono sotto il controllo buwayhide, compreso il visir, e al califfo non rimase altro che un'autorit\u00e0 puramente astratta, pur prestigiosa, e quella di rappresentanza religiosa dei sunniti.\nIl non sostituirsi al califfo pu\u00f2 essere spiegato col fatto che gli sciiti a Baghdad e nell'Iraq erano in quell'epoca una minoranza e i Buwayhidi probabilmente non vollero crearsi difficolt\u00e0 con la maggioranza dei musulmani, non solo d'Iraq e di Persia, che erano allora in gran parte sunniti.\nI Buwayhidi si addossarono quindi unicamente l'onore e l'onere di proteggere un califfato che, grazie a loro, sperava di potersi ben dire finalmente \"universale\", malgrado ancora incombesse pesantemente l'alternativa degli ismailiti Fatimidi in Egitto, Yemen e parte della Siria.\nAlla morte di Mu\u02bfizz al-Dawla nel 977 il F\u0101rs fu affidato al suo tredicenne nipote, figlio di \u02bfIm\u0101d al-Dawla. \u02bfAdud al-Dawla meglio di ogni altro rappresent\u00f2 le doti di intelligenza e di capacit\u00e0 amministrative della dinastia e a lui va attribuito, ad esempio, il merito di aver fatto erigere a Baghdad uno dei migliori ospedali pubblici che siano mai stati eretti nel mondo islamico: il \"B\u012bm\u0101rist\u0101n al-\u02bfA\u1e0dud\u012b\" o di aver protetto esponenti della cultura quali il poeta al-Mutanabb\u012b.\nQuesto non gli imped\u00ec di accentrare nella sua persona il potere politico e militare, sbarazzandosi ad esempio discretamente nel 975 del cugino \u02bfIzz al-D\u012bn Bakhtiy\u0101r.\nCon i \"Buwayhidi\" lo Sciismo si diffuse nell'Iran occidentale e in Iraq, senza che questo comportasse alcuna persecuzione contro i sunniti e senza mai la pretesa di istituire un \"califfato alide\". La loro presenza favor\u00ec il connubio tra pensiero mo'tazilita e degli aspetti dello sciismo. Essi avviarono una estesa campagna di ricostruzione delle infrastrutture e si fecero mecenati delle scienze e delle arti, contribuendo alla rinascita culturale e nazionale persiana.\nEpilogo.\nLa dinastia si concluse quando nell'area irachena e in Persia giunsero i Turchi Selgiuchidi sunniti. Il loro ingresso a Baghdad nel 1055 riport\u00f2 il califfo sotto la protezione di un sultano sunnita, mettendo fine a una delle pi\u00f9 curiose diarchie mai verificatesi nella storia islamica.\nLista degli emiri e sultani buwayhidi.\nDaylamiti del Kh\u016bzist\u0101n e del Kirm\u0101n\nDaylamiti di Rayy, Isfah\u0101n e Hamad\u0101n"}
{"id": "347555", "revid": "767487", "url": "https://it.wikipedia.org/wiki?curid=347555", "title": "Roggenburg (Svizzera)", "text": "Roggenburg (toponimo tedesco; in francese \"Roggenbourg\", desueto) \u00e8 un comune svizzero di 281 abitanti del Canton Basilea Campagna, nel distretto di Laufen.\nStoria.\nFino al 1993 fece parte del Canton Berna.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nAttrezzato con un circuito di motocross, dal 1973 Roggenburg ha ospitato numerose competizioni internazionali della specialit\u00e0, tra le quali varie tappe della Campionato mondiale di motocross."}
{"id": "347556", "revid": "767487", "url": "https://it.wikipedia.org/wiki?curid=347556", "title": "Monte Figogna", "text": "Il monte Figogna (804 m. s.l.m.), \"Monte Figh\u00eaugna\" in ligure), \u00e8 un monte della val Polcevera situato nel comune di Ceranesi, nella citt\u00e0 metropolitana di Genova. \u00c8 comunemente detto \"monte della Guardia\", per la presenza sulla sua sommit\u00e0 del santuario di Nostra Signora della Guardia, importante centro della devozione mariana genovese.\nNel maggio 2007 \u00e8 stato sede dell'arrivo di una tappa del Giro d'Italia.\nLa Guardia.\nPare che la denominazione \"Guardia\" risalga al fatto che un tempo sorgesse su quel monte una postazione d'avvistamento per segnalare l'arrivo di nemici che scendendo dalla val Polcevera potessero minacciare Genova.\nAnche in epoche pi\u00f9 recenti il monte, per la sua posizione dominante la val Polcevera, fu sede di postazioni belliche, ad esempio nel corso degli eventi legati alla guerra di successione austriaca (1746-1747), quando vi furono sistemate delle trincee austriache e durante la seconda guerra mondiale quando poco sotto la vetta fu collocata una postazione contraerea.\nIl santuario.\nIl santuario trae origine da un fatto prodigioso, l'apparizione della Madonna ad un contadino del luogo, Benedetto Pareto avvenuta sul monte Figogna il 29 agosto 1490 .\nIl santuario della Guardia \u00e8 meta di pellegrinaggi da ogni parte d'Italia e soprattutto da parte dei fedeli genovesi, molto devoti alla Vergine. Il santuario della Guardia occupa tutta la sommit\u00e0 del monte Figogna, e si trova poco distante dalla cappelletta costruita sul luogo dove si considera avvenuto il miracolo della visione.\nLa chiesa, con l'annesso ospizio per i pellegrini, venne ricostruita alla fine dell'Ottocento in stile neorinascimentale, in forme ben pi\u00f9 grandiose del precedente santuario. All'interno venne affrescata dall'Arzuffi e dal Santagata.\nLa guidovia.\nPer arrivare al santuario il 28 luglio 1929 fu inaugurato un buon tratto della caratteristica Guidovia della Guardia (il percorso venne poi ultimato nel 1934) il cui uso fu per tanti anni molto apprezzato dai numerosissimi pellegrini (era anche l'unico modo per salire al santuario senza dover andare a piedi). Tuttavia l'apertura della nuova strada carrabile avvenuta nel 1963 ed asfaltata nel 1964 caus\u00f2 un crescente minor uso della guidovia.\nDiventato antieconomico e scarsamente utilizzato, il servizio cess\u00f2 definitivamente il 31 ottobre 1967. Il primo tratto del percorso, da San Quirico alla localit\u00e0 Gaiazza del comune di Ceranesi \u00e8 stato asfaltato e trasformato in una strada carrozzabile, mentre il restante tratto (da Gaiazza fino in prossimit\u00e0 della vetta), che conserva ancora tracce dei binari in cemento su cui correva la guidovia, nel 2006 \u00e8 stato attrezzato come percorso verde e ginnico a cura del comune di Ceranesi."}
{"id": "347569", "revid": "729019", "url": "https://it.wikipedia.org/wiki?curid=347569", "title": "R\u00f6schenz", "text": "R\u00f6schenz (toponimo tedesco) \u00e8 un comune svizzero di 1\u00a0831 abitanti del Canton Basilea Campagna, nel distretto di Laufen.\nStoria.\nFino al 1993 fece parte del Canton Berna.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "347580", "revid": "125450438", "url": "https://it.wikipedia.org/wiki?curid=347580", "title": "Corvo (disambigua)", "text": ""}
{"id": "347610", "revid": "47767", "url": "https://it.wikipedia.org/wiki?curid=347610", "title": "Pelekanos", "text": "Pelekanos () \u00e8 un ex comune della Grecia nella periferia di Creta (unit\u00e0 periferica di La Canea) con 4.259 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Kantanos-Selino.\n\u00c8 situato all'estremo lembo sud occidentale dell'isola di Creta.\nPresentazione.\nIl territorio del comune \u00e8 montuoso ma non cos\u00ec aspro come quello dei comuni posti ad est. L'agricoltura \u00e8 praticata su scala maggiore e permette la coltivazione di ortaggi in serra, soprattutto del pomodoro che alimentano un redditizio mercato delle primizie. Importante \u00e8 anche la produzione di olio d'oliva. Ugualmente praticata \u00e8 la pastorizia. Vi sono poi alcuni laboratori di tessitura tradizionale. Il turismo \u00e8 la voce pi\u00f9 importante nell'economia locale anche se esclusivo appannaggio del villaggio di Paleochora che costituisce la base per esplorare i remoti centri della costa meridionale di Creta. L'accesso al comune via terra \u00e8 pi\u00f9 facile grazie a strade meno impervie: dalla strada Chania-Kissamos si distacca in localit\u00e0 Tavronitis, una strada secondaria che attraversa i centri di Voukolies e Kantanos per po terminare dopo 77\u00a0km a Paleochora. \u00c8 questo l'itinerario seguito dalle autolinee KTEL.\nPaleochora.\nPaleochora (In greco: \u03a0\u03b1\u03bb\u03b1\u03b9\u03bf\u03c7\u03ce\u03c1\u03b1, translitterato anche Palaiochora o Paleohora) \u00e8 la sede del municipio ed anche il centro pi\u00f9 importante della sezione occidentale della remota costa meridionale. Dista 77\u00a0km dal capoluogo Chania. Da qui partono i battelli diretti a Sfakia con scali intermedi a Sougia, Aghia Roumeli e Loutro.Paleohora \u00e8 costruita su una smilza penisoletta attraversata in lungo da una via rettilinea che si arresta davanti a una collina sulla cui cima si erge il castello restaurato di Selino costruito dai Veneziani nel 1282 e distrutto nel 1539 dal Pirata Kahir-Ad-Din detto Barbarossa. Sul fianco ovest della penisola si trova una spiaggia attrezzata. Sul fianco opposto c'\u00e8 il molo da dove partono i traghetti per Chora Sfakion Elafon\u012bsi e l'isola di Gavdos. Al di la della collina del castello sulla punta della penisola c'\u00e8 una darsena per l'ormeggio delle navi\nAmministrazione.\nIl comune \u00e8 suddiviso in 3 circoscrizioni come risulta dalla sottostante tabella. La sede del municipio \u00e8 evidenziata in grassetto."}
{"id": "347612", "revid": "73433188", "url": "https://it.wikipedia.org/wiki?curid=347612", "title": "Privernum", "text": ""}
{"id": "347613", "revid": "1342115", "url": "https://it.wikipedia.org/wiki?curid=347613", "title": "Piperno", "text": ""}
{"id": "347614", "revid": "1781168", "url": "https://it.wikipedia.org/wiki?curid=347614", "title": "Antonino Borz\u00ec", "text": "Biografia.\nSi iscrisse all'Istituto forestale di Vallombrosa, dove venne influenzato dal modello biologico basato su criteri vitalistici e finalistici e sull'impronta biosistematica del suo maestro Federico Delpino.\n\u00c8 stato professore ordinario di botanica all'Universit\u00e0 di Messina (dal 1879) e all'Universit\u00e0 di Palermo (dal 1892). A Messina rifond\u00f2 l'Orto Botanico e cre\u00f2 l'Istituto di Botanica dell'ateneo. A Palermo istitu\u00ec un \"Giardino Coloniale\" e contribu\u00ec alla realizzazione dell'Istituto di botanica. Dal 1892 al 1921 \u00e8 stato direttore dell'Orto botanico di Palermo.\nAssieme ad altri botanici, come Luigi Buscalioni e Pietro Romualdo Pirotta, fond\u00f2 a Messina il periodico \u00abMalpighia\u00bb, mentre a Palermo diede vita al \u00abBollettino del R. Orto Botanico\u00bb.\nOttenne numerosi riconoscimenti, quali la nomina di socio dell'Accademia dei XL e dell'Accademia dei Lincei, la presidenza della Societ\u00e0 botanica italiana, il conferimento di titoli e onorificenze presso le accademie di Francia, Svezia e Germania. Nel 1907 ricevette la laurea \"honoris causa\" dall'Universit\u00e0 di Uppsala.\nNei suoi studi e nelle sue ricerche approfond\u00ec le conoscenze sulle alghe marine, sulla disseminazione, sugli apparati di senso-motore."}
{"id": "347615", "revid": "254059", "url": "https://it.wikipedia.org/wiki?curid=347615", "title": "Distretto delle Franches-Montagnes", "text": "Il distretto delle Franches-Montagnes (\"Freiberge\" in tedesco) \u00e8 un distretto del Canton Giura, in Svizzera. Confina con i distretti di Porrentruy a nord-est, di Del\u00e9mont a est, con il Canton Berna (distretti di Moutier a est e di Courtelary a sud), con il Canton Neuch\u00e2tel (distretto di La Chaux-de-Fonds) a sud-ovest e con la Francia (dipartimento del Doubs nella Franca Contea) a nord-ovest. Il capoluogo \u00e8 Saignel\u00e9gier.\nSuddivisioni.\nAmministrativamente \u00e8 diviso in 13 comuni:"}
{"id": "347616", "revid": "1226", "url": "https://it.wikipedia.org/wiki?curid=347616", "title": "Anticoncezionali", "text": ""}
{"id": "347633", "revid": "767487", "url": "https://it.wikipedia.org/wiki?curid=347633", "title": "Austria Anteriore", "text": "Austria Anteriore ( o \"die Vorlande\") era il nome collettivo con cui, in et\u00e0 moderna, si indicavano i vecchi possedimenti degli Asburgo, sparsi nella Germania sud-occidentale, nell'antica Svevia.\nStoria.\nL'espansione degli Asburgo in Svevia.\nGli Asburgo presero il nome da una cittadina nel sud della Svevia, di cui furono nominati conti alla fine dell'XI secolo. A partire dalla propria contea, gli Asburgo si espansero progressivamente, acquisendo diversi piccoli potentati tra l'Alsazia, il Vorarlberg e la Svizzera. L'espansione dur\u00f2 fino al XVIII secolo, anche se in et\u00e0 moderna gli Asburgo acquisirono nella Germania meridionale soltanto qualche territorio di minore importanza, come Tettnang.\nLa nascita dell'Austria Anteriore.\nQuesti territori rimasero il cuore dei possedimenti della casata fino all'elezione di Rodolfo I a re dei Romani, che concesse alla propria famiglia il ben pi\u00f9 prestigioso ducato d'Austria. Pertanto, l'espressione \"Austria Anteriore\" venne utilizzata per indicare i possedimenti originari degli Asburgo nel ducato di Svevia, in opposizione all'Austria propriamente detta. Con la partizione dei territori asburgici sancita dal trattato di Neuberg del 25 settembre 1379, i territori della cosiddetta Austria Anteriore e della contea del Tirolo furono assegnati al ramo leopoldino della dinastia. Per questo motivo, talvolta nella definizione di Austria Anteriore veniva incluso anche il Tirolo.\nLa fine dell'Austria Anteriore.\nA partire dalla fine del XIII secolo la presenza asburgica nel sud-ovest della Germania venne progressivamente ridotta dalla nascita della Confederazione svizzera, che fin\u00ec per sottrarre ai loro antichi signori gran parte dei territori meridionali della Svevia entro il XVI secolo. Con la pace di Vestfalia del 1648 il Sundgau divenne parte della Francia, mentre la Fricktal divenne parte della Svizzera nel 1802. La pace di Presburgo del 1805 port\u00f2 alla dissoluzione definitiva dell'Austria Anteriore e i vecchi possedimenti asburgici vennero spartiti tra la Baviera, il Baden, e il W\u00fcrttemberg.\nGeografia.\nL'Austria Anteriore era composta da alcuni territori sparsi a macchia di leopardo nella Svevia, quali l'Argovia, il Sundgau (l'Alsazia meridionale), a Brisgovia ad est del Reno (compresa Friburgo in Brisgovia dopo il 1386), gran parte del Vorarlberg e altri territori minori, il pi\u00f9 grande dei quali era il margraviato di Burgau, nell'area tra Augusta e Ulma. Gran parte dei loro possedimenti a sud del Reno e del Lago di Costanza, eccetto la Fricktal, che rimase possedimento degli Asburgo fino alle guerre napoleoniche, vennero persi nel XIV secolo a vantaggio della Vecchia Confederazione Svizzera, dopo le battaglie di Morgarten (1315) e Sempach (1386)."}
{"id": "347635", "revid": "466539", "url": "https://it.wikipedia.org/wiki?curid=347635", "title": "Regno di Bernicia", "text": " Bernaccia, Bryneich o Brynaich (dal celtico \"Bernikk\u0101\", forse \"terra di antiche montagne\") era un regno britannico della Britannia postromana situato ai limiti meridionali del territorio dell'Y Gogledd Hen. La sua capitale sarebbe stata \"Din Guardi\" (Bamburgh) Nel VI secolo gli angli si impossessarono di questo regno, che, nella loro lingua, fu ora conosciuto come Bernicia e una sede regale sarebbe stata realizzata anche \"ad Gefrin\" (Yeavering). In seguito la Bernicia si sarebbe unita al regno di Deira dando vita alla Northumbria, uno dei sette regni dell'eptarchia anglosassone.\nLa storia.\nIl regno britannico di Bryneich.\nIl regno britannico di Bryneich si trovava in quello che una volta era stato il territorio meridionale della trib\u00f9 dei Votadini. Nacque attorno al 420 dalla divisione del grande reame nordico di re Coel Hen: la parte meridionale, rappresentata dal regno di Bryneich, and\u00f2 al figlio Garbanion e ai suoi discendenti, mentre il resto del regno and\u00f2 all'altro figlio Ceneu. Il regno comprendeva inizialmente il territorio immediatamente a sud del vallo di Adriano, con le citt\u00e0 di \"Corstopitum\" (Corbridge) e \"Cataractonium\" (Catterick), tra i fiumi Tweed e Tees. La capitale sembra fosse \"Din Guardi\" (Bamburgh), nei pressi della quale fu in seguito collocata la sede vescovile (isola di Lindisfarne).\nNel 547 gli Angli di re Ida, gi\u00e0 stanziati nel territorio come mercenari, si impadronirono del regno. Il deposto re britannico Morcant Bulc sarebbe fuggito a Gododdin, continuando la lotta contro gli Angli, poi proseguita dal figlio e dal nipote.\nIl regno anglo di Bernicia e la nascita della Northumbria.\nIl primo sovrano anglo della Bernicia di cui si ha notizia \u00e8 Ida, che prese il potere attorno al 547. Nel 604 suo nipote Aethelfrith conquist\u00f2 anche la Deira, che un\u00ec alla Bernicia dando cos\u00ec vita alla Northumbria). Edwin, figlio del deposto re di Deira Aelle, visse a lungo in esilio. Alla fine il potente re Raedwald dell'East Anglia, protettore di Edwin, affront\u00f2, sconfisse e uccise Aethelfrith nel 616. Raedwald mise Edwin sul trono di Bernicia: questi in seguito riguadagn\u00f2 anche il regno paterno di Deira e ricre\u00f2 la Northumbria, assumendo il titolo di \"bretwalda\" (sovrano supremo).\nDopo la battaglia di Hatfield Chase (ottobre del 632 o del 633), nella quale Edwin fu sconfitto e ucciso dal re britannico Cadwallon di Gwynedd e da quello anglosassone Penda di Mercia, la Northumbria fu di nuovo divisa in Bernicia e Deira.\nSulla Bernicia regn\u00f2 per breve tempo Eanfrith, figlio di Aethelfrith, che si era rifugiato presso i Pitti. Eanfrith fu per\u00f2 ucciso proprio dal vincitore di Edwin, il re britannico Cadwallon. Il fratello di Eanfrith, Oswald, si ribell\u00f2 e alla fine sconfisse Cadwallon ad Heavenfield (634), unificando di nuovo Deira e Bernicia nel regno di Northumbria, su cui domin\u00f2 dunque la dinastia di Bernicia. All'inizio, durante i regni di Oswiu e di suo figlio Ecgfrith, la Deira ebbe comunque sovrani propri, che erano per\u00f2 dipendenti dai sovrani della Bernicia-Northumbria.\nLista dei re anglosassoni di Bernicia.\nLa Bernicia e la Deira sono nuovamente riuniti nel regno di Northumbria (a partire dal 634), ma inizialmente la Deira ebbe sovrani distinti, dipendenti dai re di Northumbria, i quali appartenevano alla stirpe reale di Bernicia."}
{"id": "347636", "revid": "254059", "url": "https://it.wikipedia.org/wiki?curid=347636", "title": "Distretto di Porrentruy", "text": "Il distretto di Porrentruy (\"Pruntrut\" in tedesco) \u00e8 un distretto del Canton Giura, in Svizzera. Confina con i distretti di Del\u00e9mont a sud-est, di Franches-Montagnes a sud e con la Francia: Franca Contea (dipartimenti del Doubs a ovest e del Territorio di Belfort a nord) e Alsazia (dipartimento dell'Alto Reno) a nord-est. Il capoluogo \u00e8 Porrentruy.\nSuddivisioni.\nAmministrativamente \u00e8 diviso in 21 comuni:"}
{"id": "347637", "revid": "1983501", "url": "https://it.wikipedia.org/wiki?curid=347637", "title": "Riccardo Iacona", "text": "Biografia.\nDopo aver completato il Liceo Ginnasio \"Torquato Tasso\" di Roma, consegue la laurea al DAMS di Bologna. Quindi, diviene aiuto regista nel periodo tra il 1980 e il 1987 sia per il cinema che la televisione. Dal 1987 inizia a lavorare per Rai 3, inizialmente in \"Scenario\" di Andrea Barbato, poi in \"Duello\" ed infine in \"Samarcanda\", \"Il Rosso e il Nero\" e \"Tempo Reale\" di Michele Santoro.\nNel 1996 lascia la Rai assieme a Santoro per diventare un autore dei programmi \"Moby dick\" e \"Moby's\" su Italia 1. Ritorna in Rai ancora insieme a Michele Santoro con cui continua la collaborazione lavorando in \"Circus\" e \"Sciusci\u00e0\".\nSi occupa generalmente di giornalismo d'inchiesta caratterizzato da un forte coinvolgimento personale. Per questa caratteristica i suoi reportage potrebbero essere definiti \"reportage emotivi\". Ha realizzato numerose trasmissioni, trasmesse da Rai Tre, su varie realt\u00e0 della vita italiana, quali ad esempio: \"W gli sposi\", \"W il mercato\", \"W la ricerca\" e la serie di inchieste \"W l'Italia\" nel marzo 2006.\nNelle tre puntate di \"Pane e politica\", trasmesso da Rai Tre nel marzo 2007, viene descritta la politica italiana del nuovo millennio in tre diversi contesti: una citt\u00e0 (Catanzaro), una regione (il Consiglio regionale della Calabria), per giungere infine al parlamento nazionale. Nel 2008 ha realizzato due reportages sulla guerra in Afghanistan e sulla guerra del Kosovo, dal titolo \"La guerra infinita\", trasmessi il 19 e 26 settembre 2008.\nA inizio 2009 sono andate in onda su Rai 3 cinque puntate del suo nuovo programma di inchiesta \"Presa diretta\". Da giugno 2009 sono andate in onda le ultime tre puntate del ciclo di otto puntate di \"Presa diretta\" per il 2009. Da gennaio a marzo 2010 \u00e8 andata in onda una nuova serie di sei puntate di \"Presa diretta\".\nNel 2017, inizia un\u2019indagine per raccontare ci\u00f2 che succede nelle stanze dei palazzi ove si esercita la giustizia e nel 2018, con il libro \"Palazzo d\u2019ingiustizia\", apre uno squarcio sull'autonomia dei pubblici ministeri da cui dipende il funzionamento della democrazia."}
{"id": "347639", "revid": "1543377", "url": "https://it.wikipedia.org/wiki?curid=347639", "title": "Scarcerazione", "text": "Per scarcerazione s'intende quell'atto col quale un individuo \u00e8 immesso in libert\u00e0 dopo un periodo di permanenza all'interno di una struttura carceraria.Affinch\u00e9 si possa procedere ad una scarcerazione, \u00e8 sempre necessario un ordine scritto dell'Autorit\u00e0 giudiziaria competente.\nInformazione.\nNon appena giunge a conoscenza della decisione di scarcerazione, il responsabile dell'istituto detentivo ha l'obbligo di informare della relativa decisione il Magistrato di sorveglianza, il Questore e l'Ufficio di polizia territorialmente competenti, affinch\u00e9 possano essere adottati eventuali provvedimenti di controllo.\nProgramma di trattamento.\nA colui che viene dimesso \u00e8 garantito un particolare programma di trattamento, volto alla soluzione di quei problemi che prioritariamente dovr\u00e0 affrontare in conseguenza della scarcerazione.In questo senso, il responsabile dell'istituto detentivo, almeno tre mesi prima della scarcerazione (o, quando tale scarcerazione avviene senza preavviso o con preavviso inferiore a tre mesi, non appena giunge a conoscenza della relativa decisione), ne informa il Consiglio di Aiuto Sociale ed il Centro di Servizio Sociale del luogo in cui il dimittendo intende stabilire la propria dimora. Tali uffici predispongono gli opportuni interventi assistenziali.Inoltre, al detenuto che ne faccia richiesta, \u00e8 rilasciato un attestato contenente la qualifica professionale eventualmente conseguita durante la restrizione. Il detenuto pu\u00f2 altres\u00ec richiedere un'attestazione della condotta da lui tenuta presso la struttura detentiva.\nScarcerazione dell'infermo.\nIl dimittendo affetto da grave infermit\u00e0 \u00e8 trasferito presso una casa di cura adeguata alle esigenze cliniche e terapeutiche del soggetto. In caso di assoluta intrasportabilit\u00e0, il dimittendo rimane all'interno della struttura carceraria; gli sono comunque evitate tutte quelle limitazioni proprie del regime carcerario, nel rispetto comunque delle prioritarie esigenze di servizio.\nLiberazione dell'imputato prosciolto.\nL'imputato detenuto nei cui confronti sia stata pronunciata una sentenza di non luogo a procedere (art. ) nonch\u00e9 quello nei cui confronti sia stata pronunciata una sentenza dibattimentale di non doversi procedere (artt. e ) o di assoluzione (art. ), \u00e8 liberato immediatamente dopo la lettura del dispositivo della sentenza, a meno che non sia detenuto anche per altra causa.L'imputato prosciolto deve recarsi presso l'istituto penitenziario per il disbrigo delle formalit\u00e0 conseguenti alla liberazione. Potr\u00e0 farlo accompagnato dal personale della Polizia Penitenziaria, che dovr\u00e0 tradurlo separatamente da altri soggetti e senza far uso di alcun mezzo di coercizione fisica. In alternativa, potr\u00e0 recarsi presso l'istituto penitenziario senza accompagnamento."}
{"id": "347644", "revid": "49022", "url": "https://it.wikipedia.org/wiki?curid=347644", "title": "Cadwallon", "text": ""}
{"id": "347646", "revid": "33689", "url": "https://it.wikipedia.org/wiki?curid=347646", "title": "Oswald", "text": ""}
{"id": "347647", "revid": "287204", "url": "https://it.wikipedia.org/wiki?curid=347647", "title": "Emblema dell'Angola", "text": "I tre simboli della bandiera dell'Angola sono riportati anche nellemblema dell'Angola (\"Bras\u00e3o de armas de Angola\"). Il machete e la ruota dentata rappresentano rispettivamente i contadini e gli operai, uniti per il progresso dell'Angola, mentre la stella rappresenta l'internazionalismo. Le sue cinque punte rappresentano l'unit\u00e0, la libert\u00e0, la giustizia, la democrazia ed il progresso. Inoltre sono riportati una tradizionale zappa africana e alcuni prodotti caratteristici angolani: grano, cotone e caff\u00e8. Il libro aperto simboleggia l'educazione e la cultura, fondamentali per lo sviluppo della Nazione, simboleggiato dal sole nascente.\nAlla base dello stemma vi \u00e8 un nastro con la scritta, in portoghese, del nome del paese."}
{"id": "347648", "revid": "20768", "url": "https://it.wikipedia.org/wiki?curid=347648", "title": "Osvaldo di Northumbria", "text": "Era figlio di Aethelfrith, che per primo aveva unificato Bernicia e Deira attorno al 604, dando cos\u00ec vita alla Northumbria, e di Acha, figlia del re di Deira Aella. Il padre era stato sconfitto e ucciso in battaglia nel 616 da re Raedwald dell'Anglia orientale. I troni di Bernicia e Deira erano stati dati ad Edwin, figlio di re Aella e dunque fratello della madre di Oswald. Quest'ultimo era quindi fuggito al nord con i suoi fratelli, in Dalriada. Qui si era convertito al Cristianesimo ad opera dei monaci di Iona. Quando Edwin fu sconfitto nel 633 dai re Cadwallon ap Cadfan del Gwynedd e Penda di Mercia, nella battaglia di Hatfield Chase, suo fratello maggiore, Eanfrith, sal\u00ec sul trono di Bernicia.\nBiografia.\nIl regno.\nL'anno dopo, Eanfrith fu ucciso a tradimento da re Cadwallon, e allora Oswald, con l'aiuto dei pitti e/o degli scoti, affront\u00f2 e sconfisse quest'ultimo nella battaglia di Heavenfield. Cadwallon mor\u00ec nello scontro. Nella \"Historia Ecclesiastica Gentis Anglorum\" di San Beda il Venerabile si narra come prima della battaglia Oswald avesse eretto una croce di legno, pregando per la vittoria e chiedendo al suo esercito di unirsi a lui.\nDopo la battaglia, Oswald sal\u00ec sul trono di Deira e di Bernicia, di nuovo unificati nella Northumbria. Beda dice che era dotato di \"imperium\" e afferma che il suo regno dur\u00f2 otto anni, mentre la \"Cronaca anglosassone\" lo definisce \"bretwalda\", cio\u00e8 re supremo degli anglosassoni. Secondo Beda, il suo dominio si estendeva su anglosassoni, britanni, scoti e pitti, cio\u00e8 su tutta la Britannia (mentre in altri passi della sua opera afferma che fu il fratello Oswiu ad aver imposto agli ultimi due popoli il pagamento del tributo). Gli annali irlandesi di \"Tigernach\" ricordano che agli inizi del regno di Oswald i reami anglosassoni meridionali tentarono di creare una coalizione contro di lui, tentativo che presumibilmente fall\u00ec.\nDalle fonti, sembra che Oswald abbia dominato anche sul Lindsey. Gli annali irlandesi ricordano un assedio di Edimburgo nel 638, cosa che fa supporre che sia stato Oswald a conquistare definitivamente il Gododdin, che aveva probabilmente Edimburgo come capitale. Fu invece in buoni rapporti col Wessex: avrebbe infatti sposato una figlia di re Cynegils, al quale fece da testimone al battesimo. Oswald si adoper\u00f2 infatti attivamente per la diffusione del Cristianesimo e diede l'isola di Lindisfarne a sant'Aidan, che vi fond\u00f2 un monastero.\nNon sono invece del tutto chiari i rapporti con il regno di Mercia: Penda aveva contribuito alla sconfitta di re Edwin e in seguito ne aveva assassinato il figlio Eadfrith, eliminando un pretendente al trono scomodo per Oswald (sebbene \u00e8 possibile che Penda abbia avuto i propri motivi per agire in questo modo). Sembra, comunque, che Oswald abbia esercitato una qualche forma di dominio anche sulla Mercia.\nLa sconfitta e la morte.\nNel 642 o nel 644, Oswald fu ucciso in battaglia da Penda a Maserfield, localit\u00e0 tradizionalmente identificata con l'odierna Oswestry. Il sito dello scontro si trovava nel Powys, che era forse alleato della Mercia. \u00c8 dunque possibile che Oswald sia stato sconfitto durante una campagna militare di conquista indirizzata contro i regni del Galles. Nella battaglia rimase ucciso anche il fratello di Penda, Eowa, che potrebbe aver regnato sulla Mercia insieme al fratello. Ad Oswald successe il fratello Oswiu.\nBeda il Venerabile racconta una serie di episodi edificanti sulla vita di Oswald e miracoli attribuitigli dopo la morte. Il culto di sant'Oswald si diffuse anche nell'Europa continentale. I resti del santo furono dapprima sepolti a Lindsey, ma nel 909 vennero sottratti e trasportati a Gloucester. La testa fu sepolta nel monastero di Lindisfarne, dove in seguito fu tumulato anche san Cuthbert, vescovo locale. Le reliquie furono traslate diverse volte, finch\u00e9 non vennero collocate a Durham, dove fu costruita una chiesa. Sant'Oswald viene festeggiato il 5 agosto."}
{"id": "347649", "revid": "124500481", "url": "https://it.wikipedia.org/wiki?curid=347649", "title": "Virt\u00f9 cardinali", "text": "Le virt\u00f9 cardinali, denominate anche virt\u00f9 umane principali, nella religione cristiana sono delle virt\u00f9 morali che costituiscono i pilastri di una vita dedicata al bene, ovvero l'abito operativo che induce a vivere rettamente.\nConcettualmente enunciate dai filosofi antichi, in particolare da Platone, presso il cattolicesimo riguardano l'animo umano (a differenza perci\u00f2 delle virt\u00f9 teologali, che invece riguardano Dio) regolando la condotta in conformit\u00e0 alla fede, nonch\u00e9 alla ragione e possono essere sia infuse da Dio sia acquisite con la pratica. Inoltre sono strettamente connesse alle virt\u00f9 intellettuali: sapienza, scienza ed intelletto.\nLe quattro virt\u00f9 cardinali.\nLa classificazione cristiana e tomistica rispecchia quella proposta nel \"Fedro\" di Platone, il dialogo che presenta anche il Mito del carro alato che descrive il rapporto dell'anima razionale con le due altre due facolt\u00e0 dell'anima, quella irascibile e quella concupiscente. Le virt\u00f9 platoniche erano le seguenti: fortezza (\u1f00\u03bd\u03b4\u03c1\u03b5\u03af\u03b1, trasl. \"andr\u00e9ia\"), sapienza (\u03c3\u03bf\u03c6\u03af\u03b1, trasl. \"soph\u00eca\"), temperanza (\u03c3\u03c9\u03c6\u03c1\u03bf\u03c3\u03cd\u03bd\u03b7, trasl. \"sophrosyne\") e la giustizia (\u03b4\u03b9\u03ba\u03b1\u03b9\u03bf\u03c3\u03c5\u03bd\u03b7, trasl. \"dikaiosyne\").\nQuest'ultima \u00e8 stata interpretata dai platonici principalmente come giustizia distributiva. Tuttavia, esistono differenze tra le due quadruple di virt\u00f9, a partire dal fatto che soltanto nel Cristianesimo hanno tutte carattere etico e salvifico, laddove nella \"Repubblica\" le virt\u00f9 dell'anima razionale sono le uniche davvero importanti che rendono questa parte dell'anima certamente immortale.\nPrudenza.\n \nLa prudenza (in latino \"prudentia\") dispone la ragione pratica a discernere, in ogni circostanza, il nostro vero bene e a scegliere i mezzi adeguati per attuarlo. Da un punto di vista strettamente biblico la prudenza evoca essenzialmente il dono della Sapienza, cio\u00e8 la capacit\u00e0 di vedere ogni cosa alla luce di Dio, facendosi istruire da Loro circa le decisioni da prendere. Concretamente la prudenza consiste nel discernimento, cio\u00e8 nella capacit\u00e0 di distinguere il vero dal falso e il bene dal male, smascherando -attraverso questa stessa virt\u00f9- le false verit\u00e0 (a volte difficilmente identificabili) approfondendo ci\u00f2 che si vede. L'uomo prudente allora non \u00e8 tanto l'indeciso, il cauto, il titubante, ma al contrario \u00e8 colui che sa decidere con sano realismo, non si fa trascinare dai facili entusiasmi, non tentenna e non ha paura di osare e di andare contro una cultura lontana dalla legge di Dio.\nGiustizia.\nLa giustizia (in latino \"iustitia\") consiste nella volont\u00e0 costante e ferma di dare a Dio e al prossimo ci\u00f2 che \u00e8 loro dovuto e quindi, per mezzo di essa, intendiamo e conseguentemente operiamo ci\u00f2 che \u00e8 bene nei riguardi di Dio, di noi stessi e del prossimo. \u00c8 la pi\u00f9 importante tra le virt\u00f9 cardinali perch\u00e9 \"chi pratica la giustizia \u00e8 giusto come Egli [Cristo] \u00e8 giusto\" (1Giovanni 3,7) mentre \"chi non pratica la giustizia non \u00e8 da Dio\" (1Giovanni 3,10) come dice San Giovanni.\nFortezza.\nLa fortezza (in latino \"fortitudo\") assicura, nelle difficolt\u00e0, la fermezza e la costanza nella ricerca del bene.\nLa fortezza \u00e8 la capacit\u00e0 di resistere alle avversit\u00e0, di non scoraggiarsi dinanzi ai contrattempi, di perseverare nel cammino di perfezione, cio\u00e8 di andare avanti ad ogni costo, senza lasciarsi vincere dalla pigrizia, dalla vilt\u00e0, dalla paura. La fortezza si oppone alla pusillanimit\u00e0 che, come insegna Tommaso d'Aquino, \u00e8 il difetto di chi non sfrutta al massimo le proprie possibilit\u00e0, cio\u00e8 non si esprime nella pienezza delle sue potenzialit\u00e0, facendosi cullare dalla pigrizia o accontentandosi di condurre un'esistenza vuota.\nTemperanza.\nLa temperanza (in latino \"temperantia\") modera l'attrattiva dei piaceri sensibili e rende capaci di equilibrio nell'uso della materia.\nSe l'uomo, come l'animale, seguisse liberamente le proprie pulsioni, prodotto del peccato originale, finirebbe per diventare schiavo delle sue bramosie e delle sue passioni, giacch\u00e9 la parte animale dell'uomo \u00e8 molto sensibile, se non controllata costantemente, alla degenerazione e all'abuso. Occorre allora un impegno ascetico, che alleni la volont\u00e0 e l'intelligenza ad evitare e a valutare ci\u00f2 che pu\u00f2 nuocere loro tramite il rapporto con Dio. Questa autoeducazione della volont\u00e0 \u00e8 precisamente la virt\u00f9 della temperanza. Il Catechismo della Chiesa Cattolica insegna che \"la temperanza \u00e8 la virt\u00f9 morale che modera l'attrattiva dei piaceri e rende capaci di equilibrio nell'uso dei beni creati. Essa assicura il dominio della volont\u00e0 sugli istinti e mantiene i desideri entro i limiti dell'onest\u00e0\" (N\u00b0 1809).\nIn senso specificamente cristiano la temperanza diventa imitazione di Ges\u00f9, il quale \u00e8 modello di equilibrio, perch\u00e9 sa essere temperante in tutti i suoi rapporti e in tutte le sue azioni.\nRispetto alla \"Repubblica\" di Platone.\nIl Cristianesimo ha sostituito alla virt\u00f9 della sapienza quella parzialmente simile della saggezza, traduzione del latino \"prudentia\". Inoltre, la giustizia \u00e8 la massima delle quattro virt\u00f9, laddove si consideri che \"il giusto\" \u00e8 l'appellativo riservato a san Giuseppe, padre di Ges\u00f9, e al patriarca Abramo. La virt\u00f9 del \"coraggio\" \u00e8 l'unica rinvenibile nel nome di uno dei Dodici, sant'Andrea apostolo e martire. Invece, i platonici antepongono la sapienza a tutte le altre.\nSe si stabilisce una corrispondenza biunivoca fra i quattro stadi della conoscenza descritti nella metafora della linea continua e le quattro virt\u00f9 platoniche, si ottiene che la congettura corrisponde alla temperanza platonica, la credenza al coraggio o fortezza, la conoscenza ipotetica alla giustizia e la \"no\u00e8sis\" alla sapienza del filosofo. La conoscenza ipotetica di tipo matematico-geometrico inizia l'aspirante filosofo ai concetti di limite (Uno), ordine, proporzione e misura che sono attributi della dea Giustizia la quale impugna anche una spada, segno della necessit\u00e0 di una precedente acquisizione del coraggio. L'associazione fra \"no\u00e8sis\" e \"soph\u00eca\" \u00e8 autoevidente.\nIl tiranno e matematico pitagorico Archita di Taranto, amico di Platone, associ\u00f2 la conoscenza matematica alla virt\u00f9 della \"giustizia\", intesa come redistribuzione e scambio compensativo di beni materiali fra ricchi e poveri, quindi come garanzia di concordia e uguaglianza.\nUna concezione simile della giustizia redistributiva e compensativa si ritrova nella \"Repubblica\" di Platone. In un passaggio del testo, il filosofo aristocratico ateniese soprannomina gli uomini comuni come \"filo-dossi\", amanti dell'opinione e di ci\u00f2 che \u00e8 sensibile, mentre i filosofi sono coloro che amano la sapienza. Il passo sembra suggerire che il filosofo platonico persegue soltanto le due forme della conoscenza razionale, corrispondenti alle ultime due delle quattro le virt\u00f9 (giustizia e sapienza): esse dovrebbero essere intese nel senso greco della parola \"aret\u00e8\", come essenze che sono proprie di quanti in vario modo si approcciano alla ricerca della verit\u00e0, scegliendo se limitarsi alla conoscenza sensibile oppure addentrarsi nella seconda navigazione alla ricerca dell'\"episteme\". Le ultime due avrebbero anche un valore etico. In modo coerente, Platone teorizz\u00f2 che la matematica dovesse essere una base di iniziazione alla superiore conoscenza (e virt\u00f9 etica) filosofica.\nSecondo il Cristianesimo, invece, le quattro virt\u00f9 devono essere tutte perseguite in ordine alla salvezza dell'anima e del corpo.\nLe virt\u00f9 cardinali in Dante.\nDante nel Canto I del Purgatorio, Divina Commedia, fa riferimento a quattro stelle, ognuna di essa corrisponde ad una virt\u00f9 cardinale."}
{"id": "347657", "revid": "1023546", "url": "https://it.wikipedia.org/wiki?curid=347657", "title": "Furio Colombo", "text": "Biografia.\nNato a Ch\u00e2tillon, nella Valle d'Aosta, da una famiglia ebraica, gi\u00e0 alla met\u00e0 degli anni cinquanta fu chiamato alla Rai dove collabor\u00f2 a vari programmi culturali, nel corso dei quali realizz\u00f2 numerosi documentari, servizi giornalistici, e pubblicazioni a carattere saggistico. Dal 1967 \u00e8 giornalista professionista.\nNei primi anni '70 fu professore a contratto presso il corso di laurea in DAMS dell'Universit\u00e0 di Bologna, in materia di teoria e tecniche dei media e del linguaggio radiotelevisivo. \nNel 1971 sottoscrisse la lettera aperta a L'Espresso contro il commissario Luigi Calabresi. Nel 1972 prese parte alla realizzazione del film \"Il caso Mattei\" di Francesco Rosi, nel quale interpret\u00f2 il ruolo di assistente-traduttore del fondatore dell'ENI, Enrico Mattei (Gian Maria Volont\u00e9). Nel novembre 1975 fu autore dell'ultima intervista rilasciata da Pier Paolo Pasolini, che fu pubblicata da \"La Stampa\" di Torino, allora diretta dal giornalista Arrigo Levi.\nColombo fu corrispondente dagli Stati Uniti per il quotidiano \"La Stampa\", e per \"La Repubblica\", di cui fu editorialista. Scrisse per il \"New York Times\" e per \"New York Review of Books\", insegnando giornalismo alla Columbia University e all'Universit\u00e0 della California, Berkeley. Dal 1991 ha diretto per tre anni l'Istituto Italiano di Cultura di New York.\nHa condiretto dal 2001 al 2005 la rivista mensile \"L'architettura. Cronache e storia\" fondata da Bruno Zevi, ed \u00e8 stato responsabile de \"La Rivista dei Libri\", curatrice dell'edizione italiana della \"The New York Review of Books\". Rivest\u00ec incarichi dirigenziali in importanti aziende, dapprima alla scuola di Adriano Olivetti, e successivamente negli Stati Uniti dove divent\u00f2 \"chairman\" del gruppo FIAT nel 1988.\nDirettore de l'Unit\u00e0.\nTra il 2001 e il 2005 fu direttore de \"l'Unit\u00e0\".\nSecondo quanto riportato da \"Panorama\", Marco Travaglio, allora collaboratore de \"l'Unit\u00e0\", spieg\u00f2 l'abbandono di Colombo con \"mesi di mobbing praticato da ben noti ambienti DS, insofferenti per la linea troppo autonoma, troppo aperta, diciamo pure troppo libera del giornale\". La ragione, secondo Travaglio, stava nel fatto che \"l'Unit\u00e0\" era l'unica \"a dire le cose che non si possono dire e a vedere le cose che si preferisce non vedere\". In particolare a chiamare \"le cose con il loro nome: guerra la guerra e non missione di pace; separatismo il separatismo e non federalismo fiscale; razzismo il razzismo e non sicurezza; inciucio l'inciucio e non riformismo\", e cos\u00ec via\u00bb.\nDeputato.\nDopo l'esperienza da deputato tra le file del Partito Democratico della Sinistra e dei Democratici di Sinistra (dal 1996 al 2001), \u00e8 tornato in Parlamento nel 2006, questa volta come senatore, per la lista dei DS in Lombardia e iscritto al gruppo parlamentare dell'Ulivo.\nRieletto nuovamente deputato nel 2008, \u00e8 stato componente, per il Partito Democratico, della III Commissione (Affari Esteri e Comunitari) e della Commissione esaminatrice del \"Premio Ilaria Alpi e Maria Grazia Cutuli\". Dalla morte di Mirko Tremaglia fino allo scioglimento delle Camere, \u00e8 stato il pi\u00f9 anziano deputato della XVI legislatura..\n\u00c8 stata grazie alla sua attivit\u00e0 parlamentare se ad oggi esiste una legge (istituita nel 2000) che riconosce il 27 gennaio come Giorno della Memoria. Legge approvata all'unanimit\u00e0 dalla Camera dei deputati e successivamente dal Senato.\nCandidatura alla segreteria del Partito Democratico.\nIl 16 luglio 2007, con un articolo pubblicato su \"L'Unit\u00e0\", ha annunciato la sua candidatura alla segreteria del Partito Democratico, puntando su una critica marcata nei confronti di Silvio Berlusconi, del \"berlusconismo\" e di ci\u00f2 che i suoi governi hanno rappresentato nella legislatura precedente. Tuttavia, all'atto di presentazione delle sottoscrizioni necessarie alla candidatura (il 30 luglio), ha presentato alcuni moduli che gli erano stati inviati via fax e quindi non in originale. L'ufficio tecnico-amministrativo del \"Comitato 14 ottobre\", promotore del PD, ammise la sua candidatura \"con riserva\", richiedendo gli originali entro 48 ore. Colombo sostenne l'impossibilit\u00e0 di soddisfare alla richiesta, vista l'assenza di strutture partitiche alle sue spalle, e lament\u00f2 la presenza di regole \"vetero-burocratiche\" che \"soffocano\" la nascita del nuovo partito. Il 1\u00ba agosto, con un intervento sull\"Unit\u00e0\", annunci\u00f2 la sua rinuncia alla candidatura.\nAttivit\u00e0 parlamentare.\nSecondo il sito OpenParlamento, che supervisiona le attivit\u00e0 di deputati e senatori, al 27 maggio 2011 Furio Colombo \u00e8 il deputato con il pi\u00f9 alto numero di \"voti ribelli\", contrari cio\u00e8 alle indicazioni del partito di appartenenza, pari cio\u00e8 a 633.\nAltre iniziative.\nCollabora come editorialista con \"il Fatto Quotidiano\" dalla sua fondazione, ne cura anche la rubrica quotidiana \"A domanda rispondo\" dove generalmente affronta temi politici proposti dai lettori.\n\u00c8 presidente nazionale di \"Sinistra per Israele\", associazione che si pone il compito di \"contrastare i pregiudizi antisraeliani, antisionisti e talora perfino antisemiti che albergano anche in una parte consistente della sinistra italiana\".\nNel maggio 2015, in occasione dell'ottantacinquesimo compleanno di Marco Pannella, ha annunciato la sua iscrizione al Partito Radicale Transnazionale.\nColombo \u00e8 stato testimone della chiusura dell'Ospedale San Giacomo di Roma e ne ha contestato la chiusura."}
{"id": "347659", "revid": "1318658", "url": "https://it.wikipedia.org/wiki?curid=347659", "title": "Nepente", "text": ""}
{"id": "347667", "revid": "2066040", "url": "https://it.wikipedia.org/wiki?curid=347667", "title": "Galluzzo", "text": "Galluzzo \u00e8 una frazione di Firenze che si trova nella parte pi\u00f9 meridionale del comune, nel Quartiere 3, nota soprattutto per la Certosa, edificata nel 1341 da Niccol\u00f2 Acciaiuoli.\nStoria.\nIl comune autonomo.\nFu comune autonomo dal 1881 fino al 1931, con soppressione formale nel 1928, quando con il R.D. 2562 1/11/1928, che prevedeva l'espansione del territorio comunale fiorentino, una parte fu assegnata al comune di Firenze (il capoluogo comunale e le frazioni di San Felice ad Ema e Cascine del Riccio); un'altra al neonato comune di Scandicci (gi\u00e0 Casellina e Torri fino alla stessa data) con la frazione di Giogoli; una terza al comune di Bagno a Ripoli (campagna di Grassina) e la restante parte and\u00f2 a formare l'attuale comune di Impruneta.\nAl momento della soppressione, il comune aveva circa 22.000 abitanti ed era indubbiamente il pi\u00f9 popolato della provincia fiorentina dopo Prato ed Empoli; la sua circoscrizione comunale confinava con quelle di Firenze, Casellina e Torri, San Casciano in Val di Pesa, Greve in Chianti e Bagno a Ripoli. Il comune, che al momento dell'unit\u00e0 nazionale si estendeva per circa 68\u00a0km\u00b2, aveva gi\u00e0 visto ridursi il proprio territorio nel 1865, quando col Regio Decreto N\u00b02412 del 26 luglio aveva ceduto al comune di Firenze una fascia di territorio compresa tra le mura della citt\u00e0 e la localit\u00e0 delle Due Strade.\nLa localit\u00e0 del Galluzzo viene citata da Dante Alighieri nel XVI canto del Paradiso (vv 52-55) della Divina Commedia\nIl nome.\nAlcuni attribuiscono l'origine del curioso nome del borgo alla nobile famiglia Galluzzo o Galluzzi (nei testi di archivio in latino compaiono come \"Gallutius\") di antiche origini bolognesi e legata al partito guelfo, che in questa zona aveva possedimenti ed esercitava l'attivit\u00e0 di \"biadaioli\", e che aveva per stemma proprio un gallo d'oro in campo azzurro, o nel ramo dei podest\u00e0 di Volterra, portava in araldo un gallo rosso in campo d'argento. Altri ancora affermano che il nome Galluzzo derivi da una vecchia osteria posta lungo la strada che da Firenze andava verso Roma, che aveva un'insegna appunto a forma di gallo di probabile origine romana. Va detto anche per\u00f2 che questa insegna non era altro che la riproduzione di un galletto scolpito sopra una pietra miliare a colonna posta ai bordi di quella strada. \u00c8 probabile che quest'ultima ipotesi sia la pi\u00f9 accettabile, dato che anche lo storico Andrea Dei, nella sua Cronica Senese del 1253 afferma che \"una compagnia di armati senesi e pisani fece una rapida scorreria infino alla pietra del Galluzzo presso Firenze, e per onta tagliarono il capo al galluzzo\".\nIl tardo duecentesco borgo del Galluzzo Vecchio, che in origine doveva essere costituito da una quindicina di case e ville sparse tra il ponte della Certosa e la chiesa di Santa Lucia a Massapagani, si svilupp\u00f2 con un gruppo di edifici di abitazioni, sorto all'angolo di via Massapagani con via Barni attorno ad una casa da signore del '300.\nStemma.\nLo stemma del Comune portava: \u00abd'oro, al gallo ardito di nero (sulla campagna di verde) (talvolta \u00e8 presente un giglio di rosso nel cantone in alto a destra dello scudo)\u00bb\nEconomia.\nAnticamente zona di artigiani e di lavoratori della terra, il Galluzzo ebbe relativamente pochi abitanti fino alla met\u00e0 dell'Ottocento. Quanto alle attivit\u00e0 prevalenti, data la vicinanza di Impruneta, fin da XVI secolo vi fu una consistente presenza dell'industria delle fornaci, mentre in epoche pi\u00f9 recenti, oltre alle fornaci, si aggiunsero gli impianti per la produzione del cemento. All'inizio del '900 era presente anche una serie di altre industrie, poi scomparse, quali un grande mulino con annesso pastificio e un opificio dove si estraeva dell'olio dalla sansa per mezzo del solfuro di carbonio, e con esso si producevano poi saponi di vari tipi. La particolare conformazione litologica delle colline circostanti ha poi dato la possibilit\u00e0 di aprire varie cave per l'estrazione e la lavorazione di pietrami, le pi\u00f9 importanti delle quali erano quelle di Monteripaldi, del Poggio ai Grilli, di Montebuoni e di Montecuccoli. Le donne della zona hanno praticato a lungo, vista l'abbondanza di torrenti, l'attivit\u00e0 di lavandaie, a cui si affiancava quella di trecciaiole (cio\u00e8 alla realizzazione di trecce necessarie per fare i cappelli di paglia).\nLuoghi d'interesse.\nCuore del centro abitato oggi \u00e8 Piazza Acciaioli, in mezzo alla quale si innalza il monumento ai combattenti della prima guerra mondiale, sormontato dalla statua della Vittoria.\nManifestazioni folkloristiche.\nAl Galluzzo esiste uno sport molto simile al Calcio Storico Fiorentino, detto della Palla pillotta, praticato gi\u00e0 nel XVI secolo e ripristinato nel 1975. In tale gioco, che viene fatto in abiti storici, si fronteggiano due squadre (ciascuna composta da 27 giocatori con 5 portieri) i cui membri vengono sorteggiati alla vigilia della partita da un unico gruppo: i \"Gialli\" del Galluzzo Vecchio (comprendente l'area settentrionale dell'abitato) e i \"Blu\" della Corte Regia (comprendente l'area meridionale dell'abitato, inclusi piazza Acciaioli e il campo sportivo).\nInfrastrutture e trasporti.\nDal 1890 al 1935 i collegamenti con Firenze, San Casciano val di Pesa e Greve in Chianti furono assicurati dalla tranvia del Chianti, che al Galluzzo aveva una delle stazioni.\nErano inoltre presenti le linee 14 fra le Logge del Mercato Nuovo e Tavarnuzze, passando per il Poggio Imperiale, e 4 nero che inizialmente da Via de' Pecori arrivava a Porta Romana e poi, dal 1927, cambi\u00f2 i capolinea partendo dalle Logge del Mercato Nuovo fino a via Dante da Castiglione. Entrambe facevano parte della rete tranviaria di Firenze, smantellata entro il 1958.\nOggi i collegamenti pubblici sono assicurati dalle autobus di linea Ataf e da una serie di autobus extraurbani diretti nel Chianti che hanno fermate anche al Galluzzo. Inoltre l'area centrale del Galluzzo rientra nella zona di copertura delle principali compagnie di car sharing attive a Firenze.\nSport.\nCalcio.\nLa societ\u00e0 calcistica della frazione \u00e8 la \"Societ\u00e0 Sportiva Audace Galluzzo Oltrarno A.S.D.\", militante nel campionato di Promozione Toscana 2021-2022."}
{"id": "347668", "revid": "31886", "url": "https://it.wikipedia.org/wiki?curid=347668", "title": "Giovanni Bianchi (medico)", "text": "Fu cattedratico di Anatomia umana all'Universit\u00e0 di Siena dal 1741 al 1744, incarico cui fu chiamato dal Granduca di Toscana.\nBiografia.\nFiglio di un farmacista, Gerolamo, che gestiva a Rimini la \"Spetiaria del Sole\", (scomparso nel 1701), comp\u00ec i primi studi presso i Gesuiti. All'Universit\u00e0 di Bologna arriv\u00f2 nel 1717 e si sarebbe laureato in Medicina e Filosofia meno di due anni dopo, il 7 luglio 1719. Bianchi godeva allora di notoriet\u00e0 scientifica per un trattato apparso a Venezia nel 1739, il \"De Conchis minus notis liber\", sui foraminiferi.\nIn un'autobiografia in lingua latina pubblicata a Firenze nel 1742, Bianchi si descrisse come un ragazzo prodigio, tutto rivolto agli studi e dotato di eccezionali capacit\u00e0. In casa, invece, come emerse da lettere dei suoi familiari pubblicate nel 1993, era giudicato un perdigiorno che frequentava cattive compagnie. L'autobiografia del 1742 usc\u00ec anonima, impostata dal Bianchi come una vera e propria opera letteraria.\nStudi.\nBianchi si occup\u00f2 di diverse discipline scientifiche, dalla botanica alla zoologia, dall'idraulica all'antiquariato. Pratic\u00f2 la medicina come medico pubblico di Rimini. Dal 1720 gest\u00ec un liceo privato con sedi a Rimini e a Siena. Gli allievi studiavano come materia obbligatoria e comune medicina, oltre a logica, geometria e lingua greca.\nL'anatomia fu la materia principe del suo operare scientifico e Bianchi la considerava \u00abil fondamento della filosofia naturale, siccome lo \u00e8 per certo della medicina e della chirurgia\u00bb. Ma allo stesso tempo definiva la filosofia sperimentale come uno dei fondamenti \u00abdella vera medicina prattica\u00bb (come prima di lui disse Marcello Malpighi, maestro di anatomia comparata e di embriologia). Per Planco la filosofia, anzich\u00e9 della teologia, sarebbe stata ancella delle scienze mediche e naturali.\nL'insegnamento e la pratica dell'anatomia da parte di Bianchi mettevano in crisi l'impianto aristotelico-tomista; ci\u00f2 contribu\u00ec a suscitare attorno a Bianchi un clima di ostilit\u00e0 negli ambienti ecclesiastici.\nNel 1745, dopo il ritorno da Siena, Bianchi rifond\u00f2 a Rimini la celebre Accademia dei Lincei, creata da Federico Cesi nel 1603, e silente dal 1630. Essa sarebbe stata attiva almeno fino al 1765, con ventuno accademici e trentuno dissertazioni documentate.\nMessa all'Indice.\nL'attivit\u00e0 dei Lincei riminesi procedette apparentemente tranquilla sino al 1752, quando (per l'ultimo venerd\u00ec di Carnevale), Bianchi organizz\u00f2 una radunanza speciale. Prima fece esibire una giovane e bella cantante romana, Antonia Cavallucci, poi recit\u00f2 un discorso intorno all'arte comica. Il vescovo di Rimini present\u00f2 a Roma quelle che un corrispondente di Bianchi chiam\u00f2 \u00abillustrissime e reverendissime insolenze\u00bb per il concerto di Antonia Cavallucci. Pure il teologo domenicano, padre Daniele Concina si scagli\u00f2 contro la giovane, definita \u00abputtanella\u00bb in quanto attrice.\nA Roma, presso la Sacra Congregazione dell'Indice, s'istru\u00ec un processo contro Bianchi, che si concluse con la condanna del discorso sull'arte comica. Bianchi ottenne da papa Lambertini, Benedetto XIV, (con il quale poteva vantare un'antica amicizia), che la condanna recasse soltanto il titolo dell'opera, e non anche il nome dell'autore.\nTra le carte di Bianchi nella Biblioteca Gambalunghiana, \u00e8 stato rinvenuto un inedito sonetto anonimo, ma presumibilmente di sua mano (scritto o ricopiato da lui, ne esiste una copia ad Osasco anch'essa anonima nella collezione di Carlo G.B. Cacherano conte di Cantarana), una satira contro lo stesso Benedetto XIV la cui prima quartina recita:\n, come un'epistola del 1749 (edizione a stampa di una dissertazione lincea), dedicata ai \u00abmostri\u00bb. In essa si metteva in dubbio il concetto di perfezione naturale del sistema aristotelico-tomista. L'opera sui \u00abmostri\u00bb \u00e8 oggi considerata il pi\u00f9 importante scritto scientifico di Bianchi.\nPer la dissertazione sull'arte comica, Bianchi ricevette nel 1761 gli elogi di Voltaire: \u00ab\"Vous avez prononc\u00e9, Monsieur, l'eloge de l'art dramatique, et je suis tent\u00e9 de prononcer le votre\"\u00bb, cominciava una lunga lettera del filosofo francese, in cui era esposta una difesa del teatro e della sua funzione nella societ\u00e0. Il messaggio di Voltaire forse infastid\u00ec ancor di pi\u00f9 gli ecclesiastici riminesi che, alla morte di Bianchi, cercarono di ostacolare la pubblicazione dell'orazione funebre composta in suo ricordo da un ex allievo, il sacerdote Giovanni Paolo Giovenardi (famoso per aver sostenuto, assieme allo stesso Bianchi, che fosse il fiume Uso il \u00abvero Rubicone degli Antichi\u00bb). Giovenardi racconta che, per il nipote di Bianchi, Gerolamo, medico all'ospedale della citt\u00e0, si temette una \u00abvendetta trasversale\u00bb del vescovo di Rimini, nel caso avesse contribuito a diffondere l'opuscolo in ricordo dell'illustre zio.\n\"Storia Medica\".\nUn altro lavoro, Bianchi poteva portare a proprio vanto: la \"Storia medica d'una postema nel lato destro del cerebello\", dove dimostra che una lesione del cervelletto provoca segni neurologici nel corpo dalla stessa parte del lobo offeso, e non in quella opposta come accade per il cervello (oggi sappiamo che il ruolo principale del cervelletto \u00e8 il coordinamento e l'apprendimento motorio). Per effettuare l'autopsia dell'involontario soggetto di quel caso medico (il contino Giambattista Pilastri di Cesena, di soli nove anni), Bianchi dovette scontrarsi con due chirurghi cesenati, che egli definisce sprezzantemente \u00abbarbieri\u00bb.\nLa \"Storia medica\" \u00e8 un testo del 1751 che trae origine da una dissertazione accademica lincea dello stesso anno, anticipata gi\u00e0 in appendice alla seconda edizione del trattato sui mostri.\nIl celebre Giovan Battista Morgagni afferm\u00f2 che gi\u00e0 il suo maestro Antonio Maria Valsalva aveva sostenuto la diversit\u00e0 tra cervello e cervelletto, circa le conseguenze delle offese sub\u00ecte, dandone \u00abla vera dimostrazione anatomica e clinica\u00bb. E Morgagni scrisse a Bianchi: \u00abA me parve degna di lode la Diligenza di Lei in riosservare attentamente ci\u00f2 che tanti altri Notomisti osservando, non avevano con pari esattezza descritto\u00bb. Morgagni, in sintonia con il proprio carattere ilare, sembr\u00f2 quasi sottintendere un ironico accenno ad una \"scoperta dell'acqua calda\" da parte di Bianchi.\nJano Planco e il vaiolo.\nIn tutte le biografie di Bianchi si ricorda che egli avvers\u00f2 l'inoculazione del vaccino contro il vaiolo. In una lettera di un suo allievo appare che Bianchi nel 1766 ritratt\u00f2 \u00abla sua contrariet\u00e0\u00bb all'argomento, cedendo \u00aball'evidenza\u00bb dei fatti.\nQuesto allievo \u00e8 Giovanni Cristofano Amaduzzi (1740-92), considerato l'ispiratore della Bolla con cui papa Ganganelli nel 1773 decreta la soppressione della Compagnia di Ges\u00f9. Amaduzzi fu anche autore di tre importanti discorsi filosofici, uno dei quali almeno merita di essere citato, quello sulla \"Filosofia alleata della Religione\" (1778). Per esso Amaduzzi finisce in sospetto di eresia, avendo sottolineato l'importanza del nuovo pensiero di Locke, autore gi\u00e0 all'Indice dal 1734. Amaduzzi collabora intensamente con i cosiddetti giansenisti italiani, per usare una definizione ambigua, al posto della quale sarebbe meglio di parlare, come faceva Rodolico, di cattolici che si opponevano a condanne e persecuzioni. Il Giansenismo era stato condannato nel 1713 con la \u00abbolla\u00bb Unigenitus di Clemente XI.\nA salvare Amaduzzi \u00e8 la protezione di un altro pontefice romagnolo, Pio VI, successore di Ganganelli. (Clemente XIV aveva nominato Amaduzzi docente di Greco a La Sapienza, e Sovrintendente alla Stamperia di Propaganda Fide, dietro raccomandazione di Bianchi).\nAmaduzzi non fu soltanto un erudito raffinato, come aveva appreso alla scuola di Bianchi, ma sempre dimostr\u00f2 un acceso spirito critico in campo filosofico, che non risparmia neppure il suo maestro. (Dopo la sua morte, Amaduzzi celebra Bianchi con un \"Elogio sull'Antologia Romana\", in cui si legge: \u00abManc\u00f2 di un certo criterio, per il che fu soggetto talvolta a qualche paralogismo\u00bb, cio\u00e8 a sillogismi falsi con apparenza di verit\u00e0.) Con i propri discorsi filosofici, Amaduzzi rovescia le posizioni emergenti dalle leggi accademiche dei Lincei planchiani. In queste leggi, la lettura delle opinioni dei \u00abdottissimi filosofi\u00bb ed \u00abuomini eruditissimi\u00bb si antepone all'\u00abinvestigazione della stessa natura\u00bb.\nCon questi princ\u00ecpi Bianchi accantona il metodo della \u00absensata esperienza\u00bb. Ne deriva una totale divergenza tra la sua pratica scientifica in campo anatomico, e il suo modus operandi di accademico linceo. In tal modo, Bianchi in ambito teorico nega i presupposti di quella stessa pratica scientifica. Per questo motivo egli si colloca tra vecchia erudizione e Nuova Scienza, in una posizione che ha parecchie ombre oltre a molte luci, e che rispecchia fedelmente il complessivo andamento di un processo pi\u00f9 generale che caratterizza la storia del pensiero settecentesco. Sopravvive talora in lui una particolare concezione della cultura, intesa come riservato dominio dell'uomo dotto, il quale ha il privilegio di sentenziare grazie al suo ruolo di maestro, e non per il valore dei risultati a cui perviene.\nIl superamento dei limiti teorici e dottrinali delle leggi lincee, avviene (in ambito locale) grazie ad un altro scienziato che fu allievo di Bianchi, oggi non molto ricordato, e che nel Settecento ebbe fama europea. Si tratta di Giovanni Antonio Battarra. Egli scopre che la generazione dei funghi procede \u00abper semenza e non spontaneamente dalla putredine\u00bb. Battarra applica correttamente il metodo di indagine sperimentale nei confronti di quella Natura che, con i suoi misteri, tanto appassiona Bianchi.\nAl proposito, Bianchi scrive: \u00abla Natura pare che ami di far palesi a poco a poco i suoi segreti\u00bb. L'opinione di Bianchi rimanda al pensiero di Epicuro, secondo cui le cose si rivelano a noi attraverso il \u00abflusso\u00bb che esse emettono; pensiero che Bianchi aveva conosciuto certamente attraverso Diogene Laerzio: \u00ab\u00e8 per la penetrazione in noi di qualcosa dall'esterno che vediamo le figure delle cose e le facciamo oggetto del nostro pensiero\u00bb.\nQuanto l'immagine della ricerca scientifica offertaci da Bianchi, sia distante dalle pagine che in quegli anni apparivano nell'Encyclop\u00e9die, lo dice il confronto di essa con una semplice citazione da Denis Diderot: \u00abNoi disponiamo di tre mezzi principali: l'osservazione della natura, la riflessione e l'esperimento. L'osservazione raccoglie i fatti; la riflessione li combina; l'esperimento verifica il risultato di questa combinazione. Occorre che l'osservazione della natura sia assidua, che la riflessione sia profonda e che l'esperienza sia esatta. Di rado si trovano uniti questi mezzi; ed anche i geni creatori non sono comuni.\u00bb\nJano Planco apprendista filosofo.\nNella vita culturale della Rimini settecentesca, la figura di Giovanni Bianchi emerge come quella di un protagonista: famoso in tutt'Italia per i suoi studi scientifici, per le sue polemiche, e per le sue raccolte naturalistiche e storiche, ebbe rapporti con intellettuali di ogni regione. Lo conoscono anche oltralpe. Il card. Lorenzo Ganganelli, suo ex allievo e futuro papa (col nome di Clemente XIV), gli scriveva il 15 settembre 1763: \u00ab...non passa un forestiero per Rimini, il quale non chieda di vedere il dottor Bianchi, e non abbia segnato il vostro nome tra i suoi ricordi\u00bb.\nLo stesso concetto esprime L. A. Muratori: \u00abMi rallegro... al vedere che non passa letterato per Rimini, che non faccia capo a lei\u00bb. (2)\nPlanco s'interessa ad ogni ramo del sapere. La sua attivit\u00e0 \u00e8 anche (secondo Angelo Turchini), la \u00abcartina di tornasole per verificare, nel quadro culturale di una citt\u00e0 di provincia come Rimini, atteggiamenti e modi di collocarsi di fronte alla problematica scientifica in generale, e di fronte alla ricerca scientifica in particolare di circoli e gruppi intellettuali, di istituzioni culturali, civili e religiose, in una fitta trama di intrecci e scambi culturali col resto d'Italia\u00bb. (3) Carlo Tonini ha scritto una frase rimasta celebre: Planco ha \u00aberudita tutta la citt\u00e0 egli solo\u00bb. (4)\nFare la storia della formazione intellettuale di Planco, \u00e8 quindi anche un modo per conoscere il tessuto culturale di Rimini per una buona fetta del Settecento.\nTurchini ha dato una corretta sistemazione di Planco nel contesto del suo tempo: Bianchi \u00abpartecipa al secolo dei \"lumi\", per alcuni versi come un sopravvissuto che si \u00e8 formato in un periodo precedente...\u00bb.\nDi ci\u00f2 risente la formazione impartita nella sua scuola. Inoltre, precisa Turchini, \u00abmentre Bianchi intrattiene rapporti epistolari e scambia le sue esperienze col resto d'Italia e d'Europa, non stimola i suoi allievi (legati da amore-odio al maestro) ad andare oltre la provincia\u00bb.\nAll'inizio del Settecento, a Rimini, i principali centri di cultura sono l'antico convento domenicano di San Cataldo, la scuola dei Gesuiti, e l'Accademia ecclesiastica istituita da Gianantonio Davia, vescovo della citt\u00e0 dal 1698 al 1726, nominato cardinale da Clemente XI nel 1712.\nIl cardinale Dav\u00eca, nato a Bologna nel 1660, ha studiato da giovane \u00abl'ottima Filosofia\u00bb e le Matematiche, ed \u00e8 stato allievo di Marcello Malpighi. (5)\nA Rimini, il cardinal Dav\u00eca \u00abper erudire l'animo suo e de' suoi sudditi una sceltissima Libreria d'ottimi Libri d'ogni genere da tutti i paesi pi\u00f9 colti d'Europa con immense spese si procacci\u00f2, non meno che Strumenti Matematici, e Medaglie e altri preziosi avvanzi dell'antichit\u00e0...\u00bb. (6)\nQuesta pagina assume, per Bianchi, un carattere pure autobiografico. Il \"modus operandi\" del vescovo riminese, \u00e8 per Planco un esempio a cui ispirarsi nella propria attivit\u00e0 culturale e di docente. Inoltre, la stessa pagina sembra anche proiettare la propria ombra sulla storia che di s\u00e9 stesso Bianchi scrive, in un opuscolo apparso anonimo: \u00abIn fine il Bianchi \u00e0 il requisito di aver impiegati tutti i denari, che gli sono provenuti dalla sua professione di medico, non in comprar cose stabili, e poderi, come i pi\u00f9 fanno, ma nel fare stampare sue opere, nel tenere un grande carteggio colla pi\u00f9 parte de' letterati d'Italia, e di fuori, e in viaggi eruditi, e nella compra di ottimi libri, e di medaglie, e di altre cose appartenenti all'antichit\u00e0, e alla storia naturale, onde la sua raccolta vien considerata per una delle ragguardevoli d'Italia, non passando mai personaggio, o altro erudito per Rimino, che non sia vago di vederla, e che non la ritrovi superiore al suo credere\u00bb. (7)\nA far parte dell'Accademia, il cardinal Dav\u00eca ha chiamato gli insegnanti del Seminario, tutti \u00abUomini dottissimi\u00bb, provenienti da fuori citt\u00e0. Tra loro c'\u00e8 Antonio Leprotti, suo medico personale e docente di Filosofia, che resta a Rimini per quindici anni.\nIl cardinale Dav\u00eca intraprese una carriera tutta romana, nominato Prefetto della Congregazione dell'Indice e considerato un papabile, nel 1730, quando \u00e8 eletto Clemente XII.\nDopo la morte del cardinale (avvenuta a Roma l'11 gennaio 1740), a Rimini si celebra nella chiesa del Suffragio, una solenne messa funebre. \u00abD'intorno il suo Ritratto posto sul Catafalco\u00bb, quattro scritte ricordano le sue qualit\u00e0 morali e i suoi pregi intellettuali. Tra i quali si annovera quello di aver introdotto da noi \u00abpuriorem philosophiam\u00bb, cio\u00e8 quell'\u00abottima filosofia\u00bb che il cardinale aveva studiato a Bologna, e che a Rimini egli fece insegnare dal Leprotti. (8)\nIn un'altra commemorazione funebre, quella scritta dall'abate Giampaolo Giovenardi in ricordo di Jano Planco, troviamo spiegato che Leprotti (maestro dello stesso Planco), aveva insegnato a Rimini una \u00abFilosofia [non per\u00f2 Aristotelica]\u00bb. (9)\nSia presso i Domenicani sia presso i Gesuiti, lo studio della Filosofia era improntato invece ai canoni dell'aristotelismo.\nLo stesso Giovenardi ci descrive il clima delle \u00abPeripatetiche Scuole\u00bb agli inizi del secolo. In quelle scuole, non altro si ritrovava \u00abche dottrine assai volgari, termini barbari, e minutezze ridicolose, ed atte piuttosto ad accrescere, che a dissipare la caligine dell'ignoranza, ed a confondere, che ad illuminare le menti, e a nausearle piuttosto che ad invogliarle ad amar la Sapienza\u00bb. In quelle scuole, s'insegnavano dottrine non solo volgari, ma anche \u00abinutili\u00bb. Dalle quali rifugge Planco, per avviarsi allo studio della \u00abbuona Filosofia\u00bb e degli autori che apparivano (dice Giovenardi), quali \u00abprincipali Liberatori, e distruttori del grave giogo dell'Arabica, e della galenica barbarie\u00bb. (10)\nSiamo nel 1711. Planco ha diciotto anni. Sette anni prima, ha abbandonato le \u00abLojolitiche scuole\u00bb per non perder tempo nel seguire il normale corso degli studi nella lingua latina, che per lui (enfant prodige), era troppo lento. Si \u00e8 cos\u00ec messo a studiar greco, \u00absenz'altra guida che quella di se stesso\u00bb. (11)\nJano Planco nei \u00abgiardini d'Epicuro\u00bb.\nLa fuga di Planco dalla scuola dei Gesuiti richiama l'episodio che ha per protagonista, al domenicano collegio di San Cataldo nel 1721, il giovane Carlo Goldoni: il quale trova insopportabile la Logica aristotelica e le lezioni del professor Candini, e d\u00e0 il suo \u00abaddio per sempre alla stucchevole, scolastica Filosofia\u00bb. (12) Goldoni si giustifica col padre: \u00ab...per me era tempo perduto... (...) Ah! la filosofia scolastica... Ah! pap\u00e0... fatemi imparare la filosofia dell'uomo, la buona morale, la fisica sperimentale\u00bb. (13) Alla Filosofia, Goldoni sostituir\u00e0 il Teatro. Planco, invece, dopo quattro anni di Filosofia, su consiglio di Leprotti, intraprende quegli studi di Medicina a cui Giulio Goldoni avrebbe voluto avviare il figlio. (14)\nGiovenardi, quando stende il suo elogio funebre di Planco, ha sotto gli occhi l'autobiografia latina di Bianchi. (15) In essa si legge che Planco, attraverso un fratello, aspirante frate nell'Ordine dei Minimi, conosce a Rimini padre Giovanni Bernardo Calabro, dottore in Fisica, che nel suo insegnamento rifiuta le \u00abvolgari dottrine dei Peripatetici, che Planco aveva sempre odiato non meno delle minuzie dei Grammatici e dei Retori\u00bb. (16)\nPer due mesi, Planco ascolta le lezioni di padre Calabro. Poi, quando il generale dei Minimi ingiunge al frate di ritornare nell'\u00abaccampamento dei Peripatetici\u00bb, Planco fa ancora parte per s\u00e9 solo, e si getta sui libri di Gassendi, Cartesio, di Geometria e di \u00abcose neutoniane\u00bb. (17) Per quattro anni Planco (come scrive Giovenardi che ricalca fedelmente l'autobiografia di Bianchi), fa \u00abl'attenta lettura\u00bb di quei testi, e studia la Geometria, che Giovenardi definisce la \u00abchiave che apre l'adito a' pi\u00f9 intimi penetrali de' chiari fonti della sapienza\u00bb. (18) A questi \u00abchiari fonti\u00bb, Giovenardi contrappone \u00able torbide e limaciose Arabiche, e Galeniche cisterne\u00bb. Galeno era stato un'autorit\u00e0 sino al 1543, quando le sue teorie anatomiche furono smentite da Andrea Vesalius con il \"De humani corporis fabrica\".\nGiovenardi compone queste pagine nel '76, ad un anno dalla morte di Planco. Il suo sguardo retrospettivo ricostruisce uno scontro tra vecchia e nuova cultura, che ha coinvolto tutta l'Europa.\nTra gli autori citati da Bianchi, e riportati da Giovenardi, c'\u00e8 Pierre Gassendi, da cui prende le mosse la nuova filosofia dell'esperienza, prima ancora che da Bacone. (19) Secondo Gassendi, \u00absu nessuna cosa si pu\u00f2 pronunciare giudizio alcuno, senza la testimonianza dei sensi\u00bb.\nIl nome di Gassendi appare pure nell'Autobiografia di Giambattista Vico, il quale ricorda che Gassendi era diventato famoso presso i giovani, gi\u00e0 sul finire del Seicento: \u00ab...si era cominciata a coltivare la filosofia d'Epicuro sopra Pierre Gassendi\u00bb. (20) Il gesuita Giovan Battista De Benedictis, in un'opera uscita a Napoli nel 1687 (Philosophia peripatetica, tomo II), aveva attaccato Gassendi e Cartesio, definendoli entrambi figli di uno stesso deprecatissimo padre, Epicuro. (21)\nIl nome di Epicuro \u00e8 presente nell'autobiografia di Planco, relativamente alla censura che colpisce l'insegnamento di padre Calabro: l'ordine del generale dei Minimi di passare nell'\u00abaccampamento dei Peripatetici\u00bb, infatti, comprendeva pure il comando di allontanarsi dai \u00abgiardini d'Epicuro\u00bb. (22)\nI quattro anni filosofici di Planco, vedono anche un approfondimento della lingua greca, dove Bianchi ha per compagni di studio lo stesso padre Calabro e il padovano Felice Palesio, docente di Latino e Arte oratoria. In breve tempo, Planco supera i colleghi, e rimane solo. (23)\nIn quel periodo, Planco si fa amico il filosofo e medico Leprotti, e diventa segretario dell'Accademia del cardinal Dav\u00eca. \u00c8 Leprotti che poi convince Planco a studiare medicina. Altri amici volevano spingerlo verso il Diritto o la vita ecclesiastica: ma Planco non apprezza gli \u00abimbrogli e le arti dei legulei\u00bb, e teme \u00abi vincoli del sacerdozio\u00bb. (24)\nGiovenardi commenta: \u00abVenerava il sacerdozio, conoscea la pur troppa facilit\u00e0 di ottenerlo, e l'utilit\u00e0, che senza gran fatica, e studio potea apportarli; ma orror gli faceano que' grandi legami, che seco porta, e che pur troppo da gran parte non si conoscono, o non si curano\u00bb. (25)\nAccanto al nome di Gassendi, abbiamo incontrato quello di Cartesio. Nella polemica culturale e religiosa di quegli anni, il cartesianesimo viene indicato come \u00abil padre spirituale del giansenismo\u00bb (26), contro il quale lottano i Gesuiti. La \u00abbuona Filosofia\u00bb alla quale si rivolge Planco, e di cui parla Giovenardi, \u00e8 l'opposto di quanto s'insegnava nelle \u00abPeripatetiche scuole\u00bb, tra le quali troviamo quelle dei Gesuiti. Antiaristotelismo finisce cos\u00ec per significare tout-court antigesuitismo.\nDietro la polemica su Aristotele, si celano le discussioni sulla cultura dei Gesuiti. Di questa polemica, Pascal ha fornito il \"verbale\" pi\u00f9 illustre nelle sue Provinciali. L'aristotelismo per i Gesuiti \u00e8 il tramite con cui essi si sforzano di unificare cultura religiosa e mondana: il risultato, \u00e8 il rifiuto di tutto quanto \u00e8 nuovo. I Giansenisti, invece, nella Filosofia e nelle Scienze aderiscono alla cultura moderna. (27)\nA Pascal, si deve la distinzione tra l'\u00abesprit de g\u00e9om\u00e9trie\u00bb, applicabile alla scienza, e l'\u00abesprit de finesse\u00bb, da cui dipende la saggezza dell'uomo nella vita. Accanto alla ragione, c'\u00e8 il cuore. \u00c8 lecito attaccare liberamente i Gesuiti (il cui Ordine \u00e8 stato soppresso il 21 luglio 1773). Sui Giansenisti pesa invece la condanna di Clemente XI, per cui \u00e8 proibito citarli. N\u00e9 lui n\u00e9 Giovenardi si scaglJano contro Pascal. Se non lo citano, \u00e8 forse soltanto per paura di destar scandalo. D'altro canto, sappiamo della simpatia nutrita da Planco verso i \u00abgiansenisti italiani\u00bb. (27 bis)\nQuesta paura era del tutto giustificata. Circa le censure esistenti a quel tempo, Amaduzzi scrive ad un suo corrispondente, il Pompei, il 4 febbraio 1786: ha appena tenuto la sua \u00abdissertazione dell'indole della verit\u00e0 e delle opinioni\u00bb, e dice di volerla stampare \u00absenza assoggettarla alle mutilazioni di Frati superstiziosi, e fanatici\u00bb. (27 ter)\nJano Planco pensatore \u00abantigesuita\u00bb.\nRacconta Giovenardi che Planco fu \u00abnimico sempre del Probabilismo\u00bb (28). Il Probabilismo, in Teologia, era una teoria dei Gesuiti, contro la quale si scaglia Pascal nella Quinta delle sue Provinciali. Pascal ritiene la \u00abdottrina delle opinioni probabili... la fonte e la base\u00bb degli abusi teologici dei Giansenisti. (29)\nSul Probabilismo, c'\u00e8 una pagina di Francesco de Sanctis, che descrive la portata del fenomeno: \u00abI gesuiti vennero di moda... Il loro successo fu grande, perch\u00e9, in luogo di alzare gli uomini alla scienza, abbassarono la scienza agli uomini, lasciando le plebi nell'ignoranza, e le altre classi in quella mezza istruzione che \u00e8 peggiore dell'ignoranza. Parimenti, non potendo alzare gli uomini alla purit\u00e0 del Vangelo, abbassarono il Vangelo alla fiacchezza degli uomini, e costruirono una morale a uso del secolo, piena di scappatoie, di casi, di distinzioni: un compromesso tra la coscienza e il vizio... E nacque la dottrina del \"probabilismo\", secondo la quale un \"doctor gravis\" rende probabile un'opinione, e l'opinione probabile basta alla giustificazione di qualsiasi azione, n\u00e9 pu\u00f2 un confessore ricusarsi di assolvere chi abbia operato secondo un'opinione probabile...\u00bb.\n\u00abQuesta morale rilassata\u00bb, prosegue De Sanctis, \u00abera favorita da un'altra teoria\u00bb, quella della \"directio intentionis\", secondo cui un'azione cattiva \u00e8 lecita, quando \u00e8 lecito il fine di essa.\nCommenta De Sanctis: \u00ab\u00c8 la massima che il fine giustifica i mezzi...\u00bb. Infine, conclude De Sanctis, viene la dottrina della \"reservatio et restrictio mentalis\", secondo cui \u00abil giuramento non ti lega, se tu usi parole a doppio senso rimanendo a te l'interpretazione\u00bb. (30)\nCitare quindi l'avversione di Planco al Probabilismo, come fa Giovenardi, pu\u00f2 significare soltanto che nel medico riminese esisteva una precisa simpatia per le posizioni dei Giansenisti. Dice Giovenardi che Planco insegn\u00f2 Teologia morale, nella sua scuola privata. (31) Ma Giovenardi non precisa il contenuto o le novit\u00e0 di tale insegnamento. Se cio\u00e8 esso comportava anche atteggiamenti pascaliani.\nL'abate Amaduzzi riconosce a Planco il merito di aver insegnato \u00abl'etica filosofica con quella precisione, ed impegno che si suole osservare in quelli che parlano coll'interna persuasione\u00bb. Basta ci\u00f2 a dimostrare l'esistenza di affinit\u00e0 tra un Amaduzzi cosiddetto giansenista, ed il suo maestro Planco? Amaduzzi, nel descrivere l'attivit\u00e0 del Bianchi, fa poi un'osservazione pungente: \u00abManc\u00f2 di un certo criterio, per il che fu soggetto talvolta a qualche paralogismo\u00bb, cio\u00e8 a sillogismi falsi con apparenza di verit\u00e0. Segue la constatazione che se la Filosofia \u00e8 \u00abla medicina delle malat\u00ece dell'anima\u00bb, \u00abchi non ne profitta \u00e8 sempre un Filosofo imperfetto\u00bb. (32)\nAl titolo di filosofo, invece, Planco tiene in modo particolare. D'altro canto, fino a tutto il Seicento, la Medicina ha fatto parte della scienze filosofiche. Solo da poco, \u00e8 diventata una scienza naturale e sperimentale. (33) In questo continuo scambio di Medicina e Filosofia presente in Planco, c'\u00e8 il perpetuarsi di una situazione antiquata, secondo superati schemi culturali e didattici.\nNell'autobiografia del 1751 (34), Planco ricorda che, dopo aver conseguito la laurea il 7 luglio 1719, egli insegn\u00f2 nella sua scuola domestica \u00abprincipalmente\u00bb la Filosofia. Nel '34 cominci\u00f2 \u00abinsieme co' suoi scolari, ch'egli \u00e0 avuti sempre in buon numero, a fare osservazioni filosofiche [cio\u00e8 sperimentali, corsivo nel testo] sopra il flusso, e riflusso del mare\u00bb; poi scrisse il \"De conchis minus notis\", un \u00ablibro... tutto ripieno di nuove scoperte, e di dottrine filosofiche pellegrine\u00bb. Successivamente, a Siena ebbe \u00abprivatamente in casa... altri scolari in Filosofia\u00bb, tra cui il futuro vescovo di Todi, Francesco Pasini (il maestro del Bert\u00f2la, di cui era anche parente); infine, mise \u00abin casa sua [a Rimini]... in piedi l'antica accademia filosofica, ed erudita de' Lincei\u00bb, nella quale si insegnarono tante discipline, ma non la Filosofia come classe a s\u00e9. (35) Nell'autobiografia latina, Planco ricorda di aver sostenuto \"\u00abdisputationem publicam de universa Philosophia\u00bb\", di aver insegnato \"\u00abScientias varias\u00bb\", e di aver trattato \"\u00abde rebus Philosophicis, Anatomicis, Botanicis\u00bb\". (36)\nIn definitiva, per Planco la Filosofia \u00e8 il collante delle Scienze, il legame di ogni ricerca, il fattore che unifica e garantisce nell'indagine sulla realt\u00e0. Non \u00e8 una disciplina a s\u00e9 stante, con le sue regole, con il suo sistema di conoscenza. In ci\u00f2, Planco \u00e8 pi\u00f9 scienziato che filosofo: la Filosofia per lui non \u00e8 un metodo di lavoro, ma lo strumento con il quale giustificare la propria \"verit\u00e0\" acquisita. Egli appare pi\u00f9 come un vecchio umanista che un nuovo filosofo dell'et\u00e0 dei Lumi.\nNei \"Recapiti\", elencando alcune sue \u00aboperette\u00bb relative al terremoto, alle aurore boreali, e ad osservazioni di Anatomia e Veterinaria, Planco precisa che esse \u00absono tutte corredate di pellegrine osservazioni, e di dottrine filosofiche\u00bb. (37) Ancora nei Recapiti, Planco dice di s\u00e9 che, ristabilitosi nel '44 a Rimini, \u00abtorn\u00f2 ai soliti esercizj delle sue scuole insegnando a chi la Filosofia, a chi la Medicina, a chi la Geometria, e a chi la lingua Greca\u00bb.\nLa parola Filosofia (sia qui come sostantivo, sia dove appare nella forma d'aggettivo), \u00e8 sempre scritta in corsivo, a differenza delle altre materie. Quale significato intellettuale, pu\u00f2 avere questa peculiarit\u00e0 stilistica? Forse la spiegazione sta proprio in quel considerare la Filosofia come qualcosa che lega ogni aspetto e atto della conoscenza. Di ci\u00f2 abbiamo conferma, se riportiamo le opinioni e i ricordi di Planco appena citati, ai suoi interessi culturali e professionali.\nCome medico, Bianchi si forma proprio nel momento in cui la scuola medico-filosofica galenica si sta affievolendo, e sta tramontando la dottrina dei quattro umori (bile nera, bile gialla, flegma e sangue). Quando Giovenardi cita la \u00abGalenica barbarie\u00bb, forse riferisce un parere ascoltato alla scuola di Planco. Planco sottolinea che a Bologna, a differenza dei comuni studiosi dell'arte medica, non aveva ascoltato soltanto \u00abmedici teorici e pratici\u00bb, bens\u00ec aveva anche frequentato degli eruditi, come l'anatomico Valsalva e il filosofo empirico Beccari. (39)\nQuella definizione di \u00abfilosofo empirico\u00bb significa parecchio, soprattutto se riferita al clima scientifico in cui l'osservazione del dato reale (tipica di ogni nuovo studio in quei tempi), subentra al pregiudizio degli aristotelici e all'enunciazione teorica di principi poi non verificati nell'esperienza.\nInsomma, \u00e8 il trionfo della scienza sperimentale, il trionfo di Galileo Galilei, anche se in Planco sembra mancare la consapevolezza della necessit\u00e0 di un'enunciazione metodologica precisa e salda, al riguardo.\nJano Planco \"galilejano a met\u00e0\".\nIl nome di Galileo Galilei appare nell'elenco degli autori che Planco e i suoi dotti colleghi e amici di Bologna, leggono e discutono. Sull'applicazione del metodo sperimentale da parte di Planco, \u00e8 fondamentale l'annotazione di Bertola: il nostro Bianchi fu \u00abosservatore giudizioso della Natura, ma poco amico di quella massima legge: Niun esperimento dee farsi una sol volta\u00bb. (40)\nPlanco, poi, scrive in una lettera a Muratori: \u00abIo vorrei che i giovani, fino che sono in una certa et\u00e0, non si divagassero tanto nella lettura di molti libri, ma vorrei che, avendo coltivato lo studio delle lingue erudite, cio\u00e8 della greca, della latina e anche della nostra vulgare, stassero intenti a studiare unicamente per alcuni anni il bel libro della natura, i cui caratteri sono gli angoli, i triangoli, i quadrati, i circoli, le ellissi, i coni, i cubi, i cilindri e l'altre figure tutte, s\u00ec piane che solide. Con questo abecedario e con gli esperimenti e con le osservazioni prese dalla notomia, dalla buona chimica, dalla astronomia e da tutte l'altre arti utili al genere umano, si pongono certi fondamenti per le scienze tutte, senza de' quali \u00e8 vano ogni nostro sapere...\u00bb. (41)\nMa questo pi\u00f9 che Planco, \u00e8 proprio il Galileo del Saggiatore, l\u00e0 dove si legge che l'universo \u00e8 il \u00abgrandissimo libro... scritto in lingua matematica, e i caratteri sono triangoli, cerchi e altre figure geometriche, senza i quali mezzi \u00e8 impossibile a intendere umanamente parole; senza questi \u00e8 un aggirarsi vanamente per un oscuro laberinto\u00bb.\nLa differenza tra lo stile di Galileo cos\u00ec lucidamente sintetico, e quello enumerativo di Planco, non \u00e8 soltanto letteraria. Dietro, c'\u00e8 una diversit\u00e0 di mente e di metodo. Planco appare ancora retoricamente barocco, all'opposto della chiarezza concettuale della nuova Scienza.\nPlanco non 'ricopia' Galileo soltanto in questa lettera a Muratori, bens\u00ec anche quando rimprovera i colleghi di Siena, di insegnare un'\u00abanatomia cartacea\u00bb: Galileo aveva parlato di una \u00abastronomia cartacea\u00bb.\nSi pu\u00f2 definire Planco un galilejano? Se la filosofia di Galileo \u00abobbedisce alla sola autorit\u00e0 della ragione e contiene un solo canone per lo scienziato: il rispetto della coerenza del ragionamento e dei dati empirici\u00bb (42), Planco non \u00e8 un seguace perfetto di Galileo, perch\u00e9 a quel \u00absolo canone\u00bb, Planco sostituisce una regola pi\u00f9 complessa, che ci viene spiegata da lui stesso all'inizio delle Leggi dei rinnovati Lincei riminesi, dove si dice che per diventare filosofo, \u00ab...niente \u00e8 migliore e pi\u00f9 utile che diligentemente indagare su quanto, per un dato argomento, hanno espresso i dottissimi filosofi e gli uomini eruditissimi: tuttavia, ai loro pareri, e l'investigazione della stessa natura, e le proprie osservazioni, e il confronto su tutte le cose, e l'uso di discutere singolarmente su quella parte che sia pi\u00f9 vera, aggiungano anche il giudizio\u00bb [nostro]. (43) Dunque: prima vengono i pareri dei \u00abdottissimi filosofi\u00bb, poi \u00abl'investigazione della stessa natura\u00bb. \u00c8 la negazione del metodo della \u00absensata esperienza\u00bb.\nLo stesso Planco applica la teoria enunciata nelle Leggi dei Lincei, quando discute dell'inoculazione a scopo preventivo del vaiolo, e si pronuncia contro, richiamandosi ad Ippocrate, alterando i dati statistici comunemente conosciuti allora, e definendo infine la stessa inoculazione un atto empio e barbaro, che non poteva essere accettato da un medico prudente e da un uomo pio. Pi\u00f9 che la Scienza nuova, Planco segue i teologi che \u00aba Parigi, e non solo a Parigi... condannarono\u00bb appunto come \u00abempia l'inoculazione\u00bb. (44)\nSull'insegnamento filosofico di Planco, la fonte pi\u00f9 ricca resta Giovenardi, il quale ricorda che Planco era solito ripetere ai discepoli una sentenza di Mabilone: rende di pi\u00f9 la lettura del ciceroniano \"De Officiis\", che quella dei sommisti medievali. (46) Il nome di Mabilone dovette risuonare nelle aule planchiane. Jean Mabillon (il principale esponente della nuova filologia storiografica europea), \u00e8 un personaggio importante e conosciuto, dalle nostre parti. Nel 1686 \u00e8 stato a Parma, ospite di Benedetto Bacchini, il quale fu bibliotecario dell'Estense di Modena dal '97 al '99, e predecessore nonch\u00e9 maestro di L. A. Muratori (bibliotecario dal 1700 al 1750). Planco incontr\u00f2 Bacchini a Padova. (47) Bacchini \u00e8 un buon conoscitore di Gassendi e Pascal. Egli fu in corrispondenza con Francesco Daniele, storiografo regio dei Borbone e personaggio autorevole anche nel decennio francese. (48)\nMuratori (1672-1750) all'inizio del Settecento, svolge un'azione propulsiva verso una nuova cultura. \u00c8 stato uno dei principali corrispondenti di Planco.\nA riprova dei suoi metodi filosofici, Planco nell'autobiografia latina ricorda che nel '34 cominci\u00f2 a fare osservazioni sul mare, concluse nel giro di cinque anni. (49). Nei Recapiti (50), come abbiamo gi\u00e0 visto, Planco spiega che quelle osservazioni erano \u00abfilosofiche\u00bb. Da esse, doveva scaturire nel '39 il \"De conchis\". (51)\nLa questione delle osservazioni marittime appassiona Planco: nel 1765, scrive contro la Memoria richiesta al padre gesuita Ruggiero B\u00f2scovich dai Deputati del Porto, circa la sistemazione del canale riminese. (52) B\u00f2scovich indica cinque modi per fare un porto, senza per\u00f2 sceglierne uno per quello di Rimini. Bianchi giudica il lavoro di B\u00f2scovich scritto \u00abin istile accademico, e non dogmatico, cio\u00e8 in istile, come ora si dice, problematico\u00bb. (53)\nL'osservazione, al di l\u00e0 del puro valore polemico, ha anche un significato metodologico. Allo stile \u00abaccademico\u00bb di B\u00f2scovich, Planco contrappone il proprio, che definisce magistrale. E alla problematicit\u00e0 di B\u00f2scovich, Planco preferisce la sicurezza di chi propone \u00abuna sola dottrina certa, come fanno i Filosofi dogmatici\u00bb. (54)\nIl sapere dogmatico per Planco \u00e8 il massimo della Scienza, \u00e8 il vero filosofare. Scrive Masetti Zannini: \u00ab...scelta una strada, il Bianchi molto difficilmente si persuadeva a doverla cambiare e difendeva la propria posizione con ogni mezzo immischiandosi in vivaci se non addirittura feroci polemiche nelle quali non ebbe certo da guadagnare\u00bb. (55)\nChe cosa significa quell'aggettivo \u00abaccademico\u00bb, attribuito a B\u00f2scovich e al suo stile? Le accademie settecentesche sono occasione di incontro e confronto. I Lincei riminesi di Planco si rivelano invece una scuola chiusa, legata al maestro che la dirige, e le d\u00e0 la propria personale impronta, con orgoglioso esclusivismo.\nPer Planco la Filosofia deve essere dogmatica, dunque. Ma non \u00e8 possibile conciliare questa Filosofia dogmatica con quel metodo sperimentale che costituisce la novit\u00e0 della Scienza da Galileo in poi.\nJano Planco \"doctor gloriosus\".\nQuando scrive le pagine autobiografiche, sia le latine del 1742 sia i Recapiti del 1751 (56), Planco si spoglia, per dirla con Machiavelli, della sua \u00abveste cotidiana, piena di fango e di loto\u00bb, e indossa \u00abpanni reali e curiali\u00bb. Si mette in posa, e usa uno stile solenne per testimoniare il proprio impegno culturale, seguendo una tendenza tipica delle analoghe opere di questo genere letterario che, nel corso del XVIII secolo, acquista una diffusione eccezionale.\nA quali autori, Planco poteva ispirarsi? Di Muratori, doveva conoscere certamente la Lettera intorno al metodo seguito nei suoi studi. E forse non ignorava l'Autobiografia di Vico: un esemplare si trovava nella sua biblioteca privata. (57) Di certo, Planco soprattutto nel testo latino imita cadenze e ritmi classici, come rivela l'inizio convenzionale (\u00abparentes habuit honestos\u00bb), che si ritrova pure in Petrarca e Vico.\nE se Vico si proclama \u00abun fanciullo maestro di s\u00e9 medesimo\u00bb, Planco sottolinea che nello studio delle Lettere non ebbe maestro alcuno, ma fu completamente autodidatta. (58) Nel Discorso sul metodo, considerato oggi un modello di fondo per ogni autobiografia apparsa tra Seicento e Settecento, Cartesio aveva fatto una dichiarazione d'umilt\u00e0 (\u00ab...non ho mai presunto che il mio ingegno fosse in niente pi\u00f9 perfetto di quello degli altri\u00bb [I, I]), che invano cercheremmo in Planco, tutto teso a sottolineare le qualit\u00e0 del proprio intelletto, cos\u00ec elevate da lasciar per strada due docenti (di Filosofia e Lettere latine), che gli furono occasionali compagni nello studio della lingua greca. (59)\nSe la costante esagerazione dei propri meriti, e l'idealizzazione letteraria, oggi sono comprensibili; lo stesso non accadde ai tempi di Planco, quando quelle pagine suscitarono riprovazione per l'immodestia che le permea ad ogni passo. \u00abScrisse a s\u00e9 stesso latinamente la vita profondendovi elogj a mani piene\u00bb, annot\u00f2 Bertola. (60)\n\"Doctor gloriosus\", il dottor vantone, potremmo dire di Planco, parafrasando Plauto. Aggiungeva Bertola che Planco, dopo aver fatto pubblicare quella vita, ebbe anche \u00abil coraggio di dettarne l'apologia\u00bb in un'Epistola stampata nel '45, per difendersi da quanti avevano inteso stroncare pi\u00f9 che l'opera in s\u00e9, il personaggio che vi emergeva. (61)\nA chi l'accusava di essere stato in giovent\u00f9 \"\u00abpauper et abiectus\u00bb\", Planco nella Epistola chiedeva in che modo avesse potuto diventare all'improvviso tanto facoltoso da dedicarsi agli studi degni di un uomo ricco (\"\u00ablibero homine dignis\u00bb\"), e da mantenersi a proprie spese all'universit\u00e0, laurearsi \"\u00absplendide\u00bb\" e viaggiare di frequente. (62)\nLa verit\u00e0 sulla vita di Planco emerge non da questi scritti pubblici, ma dalle lettere private inviategli dai fratelli. (63)\nNel 1731, Filippo polemizza da Roma: \u00ab...voi dite d'aver contribuito molto pi\u00f9 di me in servizio della Casa con aver pagato mille e Quattrocento scudi di debiti che aveva lassiati nostro Padre\u00bb, alla sua morte nel 1701. \u00c8 \u00abuna solennissima fandonia\u00bb: Planco in quel tempo non era \u00abcapace \u00e0 far senza robba\u00bb, perch\u00e9 studiava, mentre gli altri fratelli provvedevano a sanare il bilancio di famiglia \u00abcol capitale che lassio [recte: lasci\u00f2] nostro padre\u00bb [21.7.1731].\nFrate Girolamo gli aveva scritto nel 1715: \u00ab...non mancate di fare le parti del nostro debito\u00bb. Tirando le orecchie a Planco per la sua condotta, lo aveva invitato a mantenersi \u00absul savio\u00bb, e ad abbandonare certe compagnie di \u00abbufoni, che non sono boni ad altro che a coglionare il prossimo, e da quali non si puol imparare niente di serio\u00bb [?-?-1715]. Il \u00ab16 Genaro 1717\u00bb, frate Girolamo (fatto diacono da circa un mese), era tornato alla carica. Giovanni aveva gi\u00e0 24 anni: \u00ab...\u00e8 hora che elegiate stato; e quanto al mio parere non sarebbe meglio per voi che il porvi alla chierica\u00bb. Ma da quell'orecchio, Planco non ci sentiva. (64)\nIn marzo, il frate ironizza: \u00abHo supposto fin ora che voi vi siate pigliato tempo per pensare alla vostra ellezione di stato, e perci\u00f2 non abbiate potuto scrivermi\u00bb [26.3.1717]. In aprile, Girolamo, non avendolo visto comparire alla fiera, gli scrive: temo che stiate male \u00abo pure che habbiate de grandi interessi matteschi a quali secondo il solito v'applichiate\u00bb [21.4.1717].\nQuando Planco sceglie di avviarsi alla Facolt\u00e0 di Medicina, Girolamo osserva: \u00abGodo che siate arrivato in Bologna sano e salvo (...); non vorrei che questo fosse il tratto dell'asino, ci\u00f2 \u00e8 che principiaste con fervore e che poi vi\u00bb perdeste per strada, \u00abin mille altre scienze\u00bb. Figuriamoci se l'enciclopedico Planco voleva accettare questi consigli, farciti di annotazioni realistiche: \u00ab...vi ricordo l'honor vostro, le spese della casa, l'utile che perdereste (ci\u00f2 non riuscendo), e la povert\u00e0 nella quale con tempo potreste cadere\u00bb [12.11.1717]. A Fano, dove si trova in convento, Girolamo ha conosciuto l'\u00abEccellentissimo Dottor fisico Pini di Rimini, [il] quale si muore quasi per la fame\u00bb [senza data]. Della Medicina, Girolamo non ha molta fiducia. I medici li manda \u00aba far dar l'asino tutti quanti\u00bb [s.d.], per averli sperimentati di persona: sofferente di \u00abipocondria e debbolezza\u00bb, in quei giorni vedeva \u00abvicina\u00bb la fine della propria esistenza [1.10.1717].\nLa lettera di Girolamo con gli auguri per la carriera universitaria [12.11.1717], termina con un'annotazione amara: \u00ab...state sicuro che quando avr\u00f2 bisogno di qualche cosa da casa scriver\u00f2 solamente a Francesco, e quando mi venisse voglia di scrivere a Filippo e Gioseppe non gli scriver\u00f2 altro che esortazioni accio abbassino l'alterigia e facJano capitale di Fran[ces]co\u00bb. Il passaggio della missiva rivela una complessa situazione familiare, della quale non si trovano tracce nelle biografie di Planco. Quel Francesco il cui nome spunta in questa lettera, \u00e8 un personaggio (misterioso, ma non troppo, forse), che troviamo al centro di aspre dispute, in casa Bianchi.\nJano Planco e gli affari di famiglia.\nUna data fondamentale in casa Bianchi \u00e8 il 1701, quando muore il padre, Girolamo. Figlio di Simone e di Aurelia Tognacci, \u00e8 nato nel 1657, e si \u00e8 diplomato farmacista nell'83, a Roma, divenendo poi \u00abCapo speziale\u00bb dell'Arcispedale di San Giovanni in Laterano, a cui nel testamento lascia dodici scudi.\nIl 15 settembre 1687 si \u00e8 messo in societ\u00e0 con Giovanni Battista Concordia di Mondaino, \u00abnella Spetiaria e Drogheria sotto l'insegna del Sole, posta nella piazza\u00bb di Rimini. (65)\nIl 24 aprile 1690 ha sposato Candida Cattarina Maggioli, di circa 18 anni, figlia di Bartolomeo e di Lucia Gulinucci, entrambi di Borghi. Ha avuto sette figli: Pietro Antonio Maria (1691-93), Giovanni Paolo Simone (1693-1775), Pietro Antonio (divenuto Frate Girolamo dei Minimi, 1694-1731), Elisabetta (1695, morta di cinque giorni), Anna Maria (1697-98), Filippo Maria (1698-1743) e Giuseppe Carlo (1699-?). (66)\nGirolamo, alla scomparsa del socio Concordia, nel 1696, compra per 1.421 scudi dai suoi eredi la loro quota di \u00abspetiaria\u00bb. Nel '98, il card. Francesco Maidalchini, Abbate della \u00abAbbatia di S. Gaudentio di Rimini\u00bb, gli rilascia un attestato in cui lo si definisce \u00abComputista\u00bb della stessa abbazia. Girolamo muore nei primi mesi del 1701: \u00e8 del 20 agosto un \u00abBilancio di tutto quello che si trova nella speciaria del Sole...\u00bb, steso da Francesco Bontadini da Ravenna, che in atti successivi si qualifica \u00abaromatarius\u00bb (profumiere) ed \u00abagente del sig. Girolamo Bianchi\u00bb. (67)\nI pi\u00f9 antichi documenti personali dei fratelli Bianchi, oggi consultabili, sono le lettere di frate Girolamo a Planco, del 1716, da Castelleone (Fano). In esse, non si parla pi\u00f9 della madre, che risulta ancora viva in un atto notarile del 1711.\nNel '16, Giuseppe lascia lo studio, e \u00abattende alla botega\u00bb: frate Girolamo suggerisce a Planco di farlo esercitare \u00abin leggere e scrivere acci\u00f2 gi\u00e0 che sa poco legere con il tempo sappia niente\u00bb. [11.4.1716]\nIn queste lettere del '16, appare per la prima volta il nome di quel Francesco incontrato nella missiva inviata a Planco da frate Girolamo con gli auguri e gli ammonimenti per gli studi universitari [12.11.1717]: \u00ab...quando avr\u00f2 bisogno di qualche cosa da casa scriver\u00f2 solamente a Francesco\u00bb.\nL\u00ec, il frate lascia intendere come la famiglia sia divisa in due partiti, a proposito della gestione della bottega: lui parteggia per Francesco, che invece \u00e8 osteggiato da Filippo e Giuseppe. Da una lettera successiva di Filippo, si ricava che la discussione verteva sulla pretesa di Francesco d'\u00abentrare in parte del parte del negozio\u00bb [8.10.1718].\nPlanco sembra fungere da paciere: \u00abVedete di mitigare Filippo e fare che egli e Giuseppe se la passino d'accordo con Fran[ces]co\u00bb. (68) Ma in realt\u00e0, come lo accusa Filippo, Planco sostiene Francesco. Costui ha esperienza d'affari, mentre Filippo e Giuseppe sono ancora troppo giovani per cavarsela da soli: in quel 1717, hanno soltanto diciannove e diciotto anni. Nel '18, riferisce Filippo, frate Girolamo li rimprovera: \u00ab...comincio [recte: cominci\u00f2] a...dire cambiamo in testa di voler far gl'omini, e reger noi...\u00bb. Filippo risponde al frate: \u00ab...certo che lo dobiamo avere che, e roba nostra, e non siamo pi\u00f9 ragazi dessere menato a naso da pi\u00f9 nessuno\u00bb [8.10.1718].\nChi sia questo Francesco, nessuno ce lo spiega. Forse lo si pu\u00f2 identificare con il citato Francesco Bontadini da Ravenna, \u00abagente del sig. Girolamo Bianchi\u00bb.\nDall'incrociarsi della corrispondenza tra Planco e i suoi fratelli, apprendiamo che Francesco, nell'autunno 1718, decide di sposarsi con Giovannina Buferla, senza dir nulla ai Bianchi, nella cui casa egli vive assieme alla propria madre. (69)\nFrancesco sembra citato anche nel testamento di Girolamo Bianchi, esibito da Francesco e da frate Girolamo a Filippo e a Giuseppe, in un incontro finito in rissa, con una \u00abciasata\u00bb da \u00abfarsi sentire per tutta la piazza o per dir meglio da tutta la Citt\u00e0\u00bb: \u00ab...non sei padrone\u00bb ha urlato Francesco a Filippo, che non \u00e8 riuscito a trattenere \u00abla colera\u00bb nel rispondergli [8.2.1719].\nFrancesco \u00e8 sollecitato \u00abdal'inquetudine di sua madre... a far negozio da s\u00e9\u00bb, scrive Filippo a Planco, rassicurandolo: \u00ab...fra tanto io mi vado impraticando del negozio, e penso quando noi saremo in stato lo faremo da noi, che sessanta scudi saranno buoni per voi acio potiate proseguire i vostri studi senza discapito di Casa nostra\u00bb [31.1.1719]. (70)\nFilippo accusa Planco: \u00ab...quando vi bisogna qualca cosa non fate mai capo da noi contuttocio vi mantenete in Bologna col dispendio comune per vostro vantaggio, e pure non vi sia negato nulla, e vero che sete magiore ma abbiamo quel tanto, che gli avete voi e non voleste che fosimo padrone dun mezo baioco mi pare che sia un'indiscretezza la vostra\u00bb [8.2.1719].\nNel 1720, frate Girolamo apprende che Francesco \u00abnon stava pi\u00f9 in nostra botega\u00bb, senza saperne la causa. Il frate esorta Planco a far \u00abanimo a Filippo acci\u00f2 diventi premuroso nelli interessi di bottega\u00bb; e lo sollecita ad insegnargli \u00abcon pazienza a far conti e scrivere\u00bb [17.12.1720].\n\u00abFilippo, per quanto intendo non si avanza altro che in buffoneria, e poco o niente attende agli interessi di casa; che piuttosto procura di scialare quanto pu\u00f2\u00bb, annota amareggiato frate Girolamo, quasi per dire a Planco (in quei giorni a Crema): avevo ragione io a voler affidare a Francesco la gestione della nostra bottega [26.1.1723].\nL'unica preoccupazione di Filippo, secondo il frate, \u00e8 quella di \u00abpigliarsi li suoi divertimenti\u00bb, mentre il solo Giuseppe cura il negozio [9.2.1723]. Nel '24, Filippo lascia l'impresa di famiglia, andando a lavorare come orafo e ottico. Nel '28, titolare unico della \u00abspetiaria\u00bb figura Giuseppe. Nel '29, Filippo pensa di aprire una propria bottega a Santarcangelo, senza per\u00f2 sciogliere la societ\u00e0 familiare. (71) Due anni dopo \u00e8 a Roma (72), dove viene assunto, su raccomandazione di mons. Leprotti, dall'orefice Angelo Spinaci, \u00abuno dei migliori argentieri\u00bb della citt\u00e0, con una clientela ricca e nobile. Ma Filippo arriva quando Spinaci cade in disgrazia presso l'aristocrazia capitolina, per colpa di un certo marchese che ha screditato la bottega con una scenata per strada. Filippo ha poca paga e niente lavoro: \u00ab...siamo cinque lavoranti che ci stiamo a guardar\u00bb [11.7.1731].\nPlanco ha altri pensieri per la testa: si \u00e8 innamorato. Filippo gli raccomanda di fare attenzione: \u00ab...guardate d'imbarcarvi bene \u00e8 di spendere bene i vostri danari, acioche non vabiate poi \u00e0 pentire come sucede alla magior parte degli amogliati\u00bb [7.7.1731]. Quanto ai propri (scarsi) danari, Filippo accusa Planco: \u00ab(...) a voi non si \u00e8 negato cossa alcuna, ma ben s\u00ec negate tutto a me\u00bb, e rivanga il passato: \u00ab...se voi non aveste protegiuto tanto quel nostro dil[ettissi]mo Sig.e Francesco Ladro Baccho Sommo che nel temppo che voi eravate in Bologna li vene volonta di prender moglie e io vi scrissi che sarebbe stato bene il mandarlo via dalla bottega (...) e Giuseppe io eramo dacordi di caciarlo al diavollo come ben si merittava per le tante suue belle azioni fataci dacordo assieme con voi e il Frate nostro Fratello\u00bb [21.7.1731].\nJano Planco e frate Girolamo.\nPer aprire la propria bottega, Francesco ha preso, da quella dei Bianchi, \u00abla robba la pi\u00f9 bela e la migliore\u00bb, scrive Filippo da Roma a Planco, amaramente ricordando di non esser stato \u00abpatrone di dire una meza parola\u00bb nei momenti cruciali, in cui si \u00e8 deciso il futuro della vita economica sua e di Giuseppe [21.7.1731]. Ora che si trova in cattive acque, Filippo incolpa quella coalizione tra frate Girolamo e Planco, che ha sostenuto gli interessi di Francesco.\nNon sappiamo quanto tempo sia durato il soggiorno romano di Filippo, il quale nel '41 risulta ritornato in Romagna. Si \u00e8 sposato con Lucrezia, ed ha un figlio, Girolamo, futuro medico e collaboratore di Planco. Vive poveramente in una propriet\u00e0 agricola della moglie, a San Martino in Converseto (Comune di Borghi). L\u00ec scompare il 3 aprile 1743, in seguito a grave malattia, dopo aver avuto un altro figlio, Giacomo, morto il mese precedente, all'et\u00e0 di un anno.\nAi funerali di Filippo, non ci sono i suoi fratelli. Planco \u00e8 a Siena, dove insegna Anatomia umana in quell'Universit\u00e0. Giuseppe invece deve badare alle \u00abcanaglie\u00bb spagnole che gli hanno occupato la casa. Sono i giorni della guerra di successione austriaca. (73)\nIl piccolo Girolamo viene ospitato da Giuseppe, nominato nel testamento di Filippo tutore del bambino. Lucrezia, la vedova, \u00e8 in miseria, ma senza grossi debiti, pagati da Filippo poco prima di morire, vendendo \u00abla robba e casa che aveva a Bagniolo di Borghi\u00bb (74).\nLucrezia scrive a Planco, rinfacciandogli che si \u00abfosse disgustato con il fratello\u00bb. Per fortuna, aggiungeva, al piccolo Girolamo Planco ha perdonato il fatto di essere figlio di un fratello non amato, e lo ha messo in mano dei \u00abSignori Cognati\u00bb. (75) La sua situazione economica \u00e8 aggravata dalla \u00abdimoranza di queste truppe che hanno messo il vivere in un prezzo non giusto; sich\u00e9 la mia fiducia e speranza sta riposta nel buon animo di V. S. Ill.ma\u00bb, confida a Planco [14.9.1743].\nI \u00abSignori Cognati\u00bb mandano subito Girolamo a scuola da una maestra che abita \u00absul campo delli Teatini\u00bb, relaziona Giuseppe a Planco [1.6.1743]. Al nipotino, Planco invia in regalo \u00abun zecchino\u00bb [11.6.1743]. Girolamo il 20 maggio 1760 si laurea a Cesena in Sacra Filosofia e Medicina. (76)\nDivenuto aiuto di Planco, quando avr\u00e0 un figlio, nel 1796, lo chiamer\u00e0 in suo onore Giovanni. Abiter\u00e0 nella casa dell'illustre zio, in \u00abStrada Vescovado, vicino al Tempio MalatestJano\u00bb. (77)\nAl nome di Filippo, \u00e8 legato un episodio del 1719: \u00abun certo Frataccio\u00bb (scrisse padre Girolamo), aveva cercato di presentare a casa Bianchi la figlia del notaio Ricci, \u00abuna bella giovine\u00bb, su mandato della madre di costei, parlando in particolare appunto con Filippo. Il frate temette \u00abdifficult\u00e0, rotture, inimicizie e miserie che possono succedere si a Filippo come anche alla giovine\u00bb, e che si riprometteva di rappresentare al notaio Ricci, nel caso in cui \u00abil negozio potesse andare avanti\u00bb per l'interesse del mezzano, a cui la madre della ragazza aveva \u00abpromesso qualche cosa\u00bb [1.2.1719].\nFrate Girolamo si era attribuito il ruolo di \"pater familias\": \"giudica e manda\", pretendendo di guidare in tutto i fratelli. Nel '23, suggerisce a Planco di arruolarsi presso \u00abil gran Turco\u00bb che \u00absta faccendo de preparativi di guerra\u00bb [17.4.1723]. Come a dire: dato che qui non combini nulla, vai alle armi. Planco invece viaggia per l'Italia, in cerca non soltanto di amici e scoperte culturali, ma pure della salute. Gli studi continui e i tanti esami anatomici compiuti, lo hanno fiaccato. (78)\nRiposatosi, Planco riprende le consuete ricerche in tutti i campi dello scibile. E scrive pure novelle, imitando quel Boccaccio il cui capolavoro frate Girolamo gli aveva chiesto nel '21, per leggere in convento le \u00abmaggiori novelle sopra li Frati\u00bb, onde far imparare ai suoi \u00absudditi... a fare furbarie simili\u00bb [12.12.1721]. \u00c8 lo stesso Girolamo ad inviare a Planco suggerimenti narrativi licenziosi, in puro stile decameroniano, presi dalla cronaca di fatti correnti in Pesaro, dove si trovava [vedi Appendice].\nAl contrario di Giovanni, frate Girolamo da giovane non ha amato troppo i libri. Quando nel '16 muore un amico di casa, il padre Massani, scrive a Planco: \u00abSe la causa della sua morte \u00e8 stata la soverchia applicazione allo studio, non pensate gi\u00e0 che questa debba essere la causa della mia ancora perch\u00e9 gi\u00e0 ho abbandonato affatto ogni studio, perch\u00e9 gi\u00e0 noto che lo studio non serve a niente alla religione\u00bb [12.12.1716]. Due anni dopo, avvisa: \u00ab...solo per mio divertimento vado leggendo qualche libro di Theologia per non scordarmi affatto delle coglionerie studiate in scola...\u00bb [15.3.1718]. E pensare che Planco lo eloger\u00e0, questo fratello, ricordando che nel '21, nel convento di Rimini aveva dato lustro all'Ordine dei Minimi. (79)\nNel chiostro, Girolamo si sente lontano dalla vita: \u00abQualche volta mandatemi li avvisi [i giornali] acci\u00f2 mi divertisca qualche poco e per sapere qualche novit\u00e0 del mondo\u00bb [8.3.1721]. Erano giorni di cattivo tempo, quelli: da Misano non si reca a predicare a Scacciano, \u00abstante le pessime strade\u00bb: \u00abnon voglio perdere la sanit\u00e0 e le scarpe per dire quatro ciarle a quei Villani\u00bb.\nDivenuto \u00ababate\u00bb (l'ordinazione sacerdotale \u00e8 del 18 dicembre 1717), deve \u00abstare in gravit\u00e0, e non dare in coglionerie\u00bb, anche se non pu\u00f2 \u00abfar tanto per reprimersi, perch\u00e9 quod natura dat\u00bb, nessuno riesce a mutare [4.11.1719]. La vita conventuale lo amareggia: \u00ab...mi trovo molto angustiato per le maligne simulazioni che girano tra frati, [i] quali si mostrano sempre pi\u00f9 in apparenza cordiali, quanto pi\u00f9 sono in realt\u00e0 maligni. Dico di questi di Pesaro...\u00bb [17.6.1722].\nNon tollera per\u00f2 analoghe critiche da parte di Planco: \u00ab...Ma oh quanto siete presuntuoso (...), d'animo codardo e vile! Tuta la vostra arditezza non consiste in altro che in ciarlare e tagliare, come suol dirsi, li panni di dosso agli altri, e particolarmente a noi poveri Frati...\u00bb [8.9.1722]. La lettera vibra della passione di un'invettiva contro quei \u00abSecolaracci\u00bb, seguaci del Mondo, e maestri \u00abdell'instabilit\u00e0 e dell'inganno\u00bb. Di queste parole forse si sar\u00e0 ricordato Planco nel '69 quando, divenuto medico del Papa, \u00e8 \u00abposto in grado di prelatura\u00bb (80), ed ha diritto al titolo di Monsignore. I tempi \u00abmatteschi\u00bb, di cui aveva parlato frate Girolamo, erano ormai lontani. Ma il fantasma della follia vaga per casa Bianchi: Giuseppe impazzisce nel '72. La malinconia lo perseguita da una vita. Nel '16, Girolamo aveva scritto a Planco: fatelo \u00abstare allegro perch\u00e9 temo ha dinanzi tragico\u00bb [14.11.1716].\nNessun documento abbiamo trovato sulla fine di Giuseppe. Quella di Girolamo invece \u00e8 descritta in una serie di lettere del frate stesso a Planco: afflitto da tosse, catarro abbondante e ristrettezza di petto [8.3.1730], non si fida ancora dei medici: \u00ab...io non sono cos\u00ec facile a dar fede a certi uni che milantano con i loro segreti di far resuscitare i morti, per far morire i vivi\u00bb [2.12.1730]. Nel frattempo [30.12.1730], invoca da Planco un aiuto a diventar padre provinciale (era superiore), muovendosi con un anno e nove mesi di anticipo sulla data prevista.\nNella primavera successiva, le sue condizioni peggiorano: \u00ab...per l'inappetenza mi sono tanto indebolito che non poteva pi\u00f9 reggermi in piedi\u00bb [3.4.1731]. Dopo una nuova cura, una purga quotidiana, migliora un poco. Dal suo letto, segue lo svolgimento della lite \"scientifica\" di Planco con un medico pesarese, G. B. Mazzacurati, e ne fa un'accurata relazione al fratello, consigliandogli di non farsi vedere da quelle parti. Chiede a Planco di comperargli le opere di San Girolamo: \u00abnon gi\u00e0 perch\u00e9 io abbia intenzione di voler ritornare alla applicazione, ma solo affinch\u00e9 se mai morissi (giacche sto malsano) li Frati non mi trovino tanto danaro da farli ridere...\u00bb.\nL'ultima lettera \u00e8 del 10 luglio 1731: \u00abPerch\u00e9 non ho forza di scrivere faro solam[en]te due righe per far vedere che sono ancor vivo; dicendovi che io sto con gran ansiet\u00e0 aspettandovi, affinch\u00e9 mi diate qualche solievo, che fin ora da veruno non ho avuto...\u00bb. E manda a dire \u00aballi Padri Sapientoni\u00bb del convento di \u00abRimino\u00bb: \u00ab...io ancora non sono moribondo come essi vorrebono\u00bb. In quel convento egli ha sofferto \u00abtante inquetudini\u00bb che considera \u00abil principio e aggravamento della... malatia, che ora vorrebbero terminata ben presto con la morte\u00bb.\nScomparve pochi giorni dopo, il 12 agosto 1731, \u00abd'Anni di Religione de minimi 22... d'et\u00e0 sua Anni 36 mesi 9 giorni 12\u00bb. Fu sepolto nella chiesa di San Francesco da Paola, a Pesaro, \u00abessendo il terzo anno che fu Corettore di detto Convento\u00bb. (81)"}
{"id": "347673", "revid": "1154737", "url": "https://it.wikipedia.org/wiki?curid=347673", "title": "Innachori", "text": "Innachori () \u00e8 un ex comune della Grecia nella periferia di Creta (unit\u00e0 periferica di La Canea) con 1.443 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Kissamos.\n\u00c8 situato all'estremo lembo sud occidentale dell'isola di Creta. Poco battuto dal turismo, nonostante i suoi magnifici litorali, ha un'economia prevalentemente rurale. Il capoluogo \u00e8 Elos\nCentri abitati.\nElos.\nElos \u00e8 la sede del municipio. Conta 300 abitanti e si trova a 560 m di altitudine circondato da castagneti. Dista 57\u00a0km da La Canea e 23\u00a0km da Kastelli. Le sue case, graziose per via dei giardini fioriti, sono nello stile tradizionale cretese. \u00c8 attraversato da un corso d'acqua asciutto nella stagione estiva, lo Xeropotamos. Il villaggio viene menzionato per la prima volta nell'anno 1577 da Francesco Barozzi\nBellezze Naturali.\nElafonisi.\nElafonisi (In greco: \u0395\u03bb\u03b1\u03c6\u03bf\u03bd\u03ae\u03c3\u03b9) \u00e8 una isoletta collegata alla terraferma da una piccola barriera corallina cos\u00ec bassa da poter essere agevolmente percorsa a piedi. La localit\u00e0 ha un aspetto tropicale pi\u00f9 che mediterraneo. D'estate Elafonisi \u00e8 meta di frotte di escursionisti che partono da Paleochora. \u00c8 possibile comunque raggiungere la costa prospiciente Elafonisi anche per via terrestre da Elos, tramite una strada non asfaltata nell'ultimo tratto.\nOltre che per il paesaggio, Elafonisoi \u00e8 interessante anche dal punto di vista faunistico: La tartaruga marina caretta caretta vi depone le sue uova. In passato \u00e8 stata avvistata la presenza della foca monaca. Vi si trova un tipo particolare di rana e di lucertola che costituiscono specie protette per decisione del ministero greco dell'ambiente.\nLocalit\u00e0.\nIl comune \u00e8 suddiviso nelle seguenti comunit\u00e0:"}
{"id": "347852", "revid": "3831", "url": "https://it.wikipedia.org/wiki?curid=347852", "title": "Ida figlio di Eoppa", "text": ""}
{"id": "347866", "revid": "26630", "url": "https://it.wikipedia.org/wiki?curid=347866", "title": "Ernesto Bozzano", "text": "Parapsicologo italiano fra i pi\u00f9 famosi del suo tempo, la cui opera \u00e8 oggi diffusa in particolare in America Latina.\nBiografia.\nNato a Genova in una famiglia benestante, quarto di cinque fratelli, all'et\u00e0 di quattordici anni fu costretto dal padre a terminare gli studi per intraprendere un'altra carriera.\nSi dedic\u00f2 dapprima alla filosofia scientifica, interessandosi soprattutto a quella dell'Inglese Herbert Spencer (1820-1903). Nel 1891 inizi\u00f2 ad occuparsi di telepatia e spiritismo, argomenti che appassionavano a quel tempo tanto studiosi d'Europa che d'America, grazie ad alcuni articoli pubblicati sulla rivista di psicologia \"Revue Philosophique\". Da allora Bozzano si impegn\u00f2 interamente nello studio della metapsichica.\nPi\u00f9 che sperimentatore fu un ricercatore, ordinatore e commentatore dei fenomeni riferiti alla ricchissima letteratura metapsichica del tempo, nella quale le relazioni dei visionari, dei fideisti, dei mitomani e dei ciarlatani erano di gran lunga pi\u00f9 numerose di quelle degli studiosi seri.\nCollabor\u00f2 con numerose riviste italiane e straniere, tra le quali vi \u00e8 \"Luce e ombra\", fondata nel 1900, con cui redasse i resoconti delle sedute medianiche a cui partecip\u00f2.\nIntrecci\u00f2 una fitta corrispondenza con i maggiori rappresentanti della parapsicologia metapsichica fra cui scienziati di valore come i fisici inglesi William Crookes e Oliver Lodge ed il fisiologo francese Charles Richet.\nPur essendo soprattutto un ricercatore, si impegn\u00f2 anche come sperimentatore partecipando sia alle sedute medianiche organizzate dal \"Circolo Minerva\" a Genova sia a quelle con Eusapia Palladino, inoltre viene ricordato per la teoria della \"ideoplastia\", in base alla quale il pensiero umano sarebbe in grado di plasmare la materia. Amico personale di Benito Mussolini, presiedette una serie di sedute spiritiche nel Castello di Millesimo appartenente al marchese Vittorio Centurione Scotto, il quale tentava di entrare in comunicazione medianica col figlio morto tragicamente durante una competizione per la Coppa Schneider. Nel corso delle sedute spiritiche, si sarebbero verificati fenomeni di manifestazione di entit\u00e0 spirituali a voce diretta, calchi medianici, apporti e asporti di oggetti e, in due occasioni, anche del proprio corpo.\nBozzano dedic\u00f2 gran parte della propria vita al tentativo di dare allo spiritismo, materia spesso discussa e controversa, una veste scientifica. Dopo aver vissuto un sodalizio pluridecennale con il medium Gastone De Boni, lasci\u00f2 in eredit\u00e0 a quest'ultimo una biblioteca di metapsichica fra le pi\u00f9 ricche d'Europa, oggi conservata presso la Fondazione Biblioteca Bozzano - De Boni di Bologna.\nLa sua citt\u00e0 natale, Genova, gli ha intitolato una via."}
{"id": "347871", "revid": "92723", "url": "https://it.wikipedia.org/wiki?curid=347871", "title": "Glappa di Bernicia", "text": "La sua esistenza \u00e8 riportata nei \"Moore Memoranda\" secondo cui avrebbe regnato per un solo anno.\nLa \"Historia Brittonum\" di Nennio non lo cita tuttavia tra i figli del re Ida, per cui si ritiene che dovesse appartenere ad un altro ramo della famiglia. La breve durata del suo regno ha inoltre fatto ipotizzare che si trattasse di un usurpatore della linea di successione legittima e che sia stato rapidamente sconfitto e ucciso. Gli succedette infatti nel 560 Adda, figlio del precedente re Ida. "}
{"id": "347877", "revid": "123715167", "url": "https://it.wikipedia.org/wiki?curid=347877", "title": "Renzo Ricci", "text": "Biografia.\nIl teatro moderno, volto cos\u00ec fortemente all'introspezione dei personaggi, trova in Renzo Ricci uno dei pi\u00f9 attenti precorritori. Formatosi all'Accademia dei Fidenti, inizia a lavorare da professionista nel 1915 nella celebre Gramatica-Carini-Piperno. Si sposa con l'attrice Margherita Bagni, figlia di Ambrogio Bagni e Ines Cristina (la loro figlia, Nora Ricci, sar\u00e0 anch'essa un'importante attrice di prosa e prima moglie di Vittorio Gassman), poi con Eva Magni, con cui former\u00e0 stabilmente una compagnia di giro nel secondo dopoguerra.\nDa sempre attento ai problemi moderni della regia, \u00e8 diretto da Guido Salvini (ne \"La nave\" di Gabriele d'Annunzio, che apre la stagione del rinnovamento registico italiano, nel 1938) e da Renato Simoni (nell\"Adelchi\" di Alessandro Manzoni del 1940), nonch\u00e9 da Luchino Visconti (nel celebre \"Troilo e Cressida\" al Giardino di Boboli a Firenze, 1949).\nNel 1946 propone al giovane Giorgio Strehler di riallestire \"Caligola\" di Albert Camus (da lui presentato in prima mondiale a Ginevra, al Th\u00e9\u00e2tre de la Com\u00e9die). Con Strehler Ricci sar\u00e0 inoltre, al Piccolo Teatro, \"Riccardo III\" nel 1950, Firs ne \"Il giardino dei ciliegi\" di Anton \u010cechov (1972) e il plenipotenziario nel \"Balcone\" di Jean Genet, nel maggio 1976, che sar\u00e0 anche la sua ultima interpretazione.\nSempre alla ricerca di esperienze nuove e attuali, si crea un repertorio vasto e impegnato, che comprende i maggiori autori: Shakespeare, Pirandello, Shaw, Ibsen, Bernstein, Coward, Guitry, Boudet, Anouilh, Albert Camus, Odets, Fabbri, Eliot, O'Neill. Di quest'ultimo propone in prima italiana \"Lungo viaggio verso la notte\", del quale cur\u00f2 anche la regia (con la collaborazione di Virginio Puecher) nel 1957.\nSvolse, anche se in modo discontinuo, l'attivit\u00e0 di doppiatore.\n\u00c8 sepolto a Firenze, sua citt\u00e0 natale, nel cimitero monumentale delle Porte Sante.\nSuo fratello Giovanni era un matematico e accademico italiano."}
{"id": "347882", "revid": "741067", "url": "https://it.wikipedia.org/wiki?curid=347882", "title": "Odoardo Spadaro", "text": "Dopo il napoletano Armando Gill (nato nel 1877) \u00e8 considerato il secondo cantautore puro: \u00e8 stato infatti autore di quasi tutte le sue canzoni.\nBiografia.\nSpadaro nacque a Firenze, nel quartiere di Santo Spirito, figlio del tenente siciliano Gustavo Spadaro e della suonatrice d'arpa fiorentina Mary Marchesini. Frequenta le scuole della buona borghesia fiorentina e intraprende gli studi di giurisprudenza, poi abbandonati per dedicarsi al teatro, nel 1912 nella compagnia di prosa De Sanctis-Borelli, nel 1918 nel variet\u00e0 alla Sala Umberto di Roma, dove debutta accompagnandosi al pianoforte.\nDiventa fantasista e imitatore, alternando canzoni ironiche a brani drammatici, come nel suo primo successo, \"La ninna nanna delle dodici mamme\" (1919) - contro la guerra appena terminata, che l'artista trascorre cantando nei teatri militari, negli ospedali e nelle camerate - contrapposte alle parodie dei suoi esordi \"Il pianista nordamericano\", \"Wagneriano nevrastenico\" e \"Teatro Lirico\". Il 15 luglio 1924 si sposa con la torinese Clementina Lovisolo nella Chiesa di San Jacopino a Firenze.\nNel 1926 si trasferisce in Francia. Viene paragonato per eleganza e simpatia a Maurice Chevalier, \u00e8 partner dell'americana Jenny Golder - gi\u00e0 vedette delle Folies Berg\u00e8re in \"Folie sur folie\" (1922) - e nel 1927 \u00e8 \"primo fantasista\" al fianco della celebre Mistinguett al Moulin Rouge, mentre in parti di contorno si esibiscono Jean Gabin e Viviane Romance, agli inizi delle loro carriere di attori. Nel 1932 compie una lunga e fortunata tourn\u00e9e nelle due Americhe e nell'Africa settentrionale, tornando poi a lavorare in Italia.\nNel 1936 si fa accompagnare in Italia dal corpo di ballo delle Blue-Bells e viene accolto come una star internazionale. Con la rivista \"Mani in tasca naso al vento\" (1939-40) \u00e8 sul palco accanto a Paola Borboni, nella messinscena di \"Il dramma e la rivista oggi sposi\" con la soubrette Lucy D'Albert (1941), nel 1945 si esibisce con Dina Galli ed Enrico Viarisio.\nTra le sue molte composizioni, \"Firenze\" (1930), \"Il Cappello di Paglia di Firenze\" (1935) e \"Rumba fiorentina\" (1938), le ironiche \"A me piace la testina di vitello\", \"Micragna Les Bains\", \"Era nata al Cairo\" e \"Stretta la foglia, larga la via\", o le sentimentali \"Qualche filo bianco\", composta con Vittorio Mascheroni (1937), \"Il valzer della povera gente\" (1938) e \"Sulla carrozzella\", l'unico brano di cui non \u00e8 autore, firmato da Gino Filippini e Riccardo Morbelli (1939) e scritto, secondo il giornalista Enzo Biagi, dopo che il razionamento della benzina aveva fatto sparire le automobili.\nMa la canzone che maggiormente contribuisce alla sua popolarit\u00e0, e non solo in Italia, \u00e8 \"Porta un bacione a Firenze\" (1937), un brano che tocca i sentimenti e le solitudini dell'emigrazione di molti italiani, sensazioni che l'artista ben conosce. Tra i numerosi interpreti di questo brano, la livornese Nada: appena diciottenne lo rispolvera in una serata di \"Canzonissima\" (1971), passando a sorpresa il turno grazie ai voti delle cartoline postali di quasi duecentomila telespettatori.\nNel secondo dopoguerra Spadaro si dedica al teatro e al cinema, defilandosi dal mondo della canzone.\nPartecipa nel 1956 alla commedia musicale di Pietro Garinei e Sandro Giovannini,\"Buonanotte Bettina\" (protagonisti Walter Chiari e Delia Scala), in cui presenta l\u2019ultimo suo successo, \"Il cappello di paglia di Firenze\", musicato da Gorni Kramer.\nNel 1955 fa parte della commissione selezionatrice del Festival sanremese, dichiarando:\nNello stesso anno la sua pi\u00f9 nota canzone diventa un film, con la regia di Camillo Mastrocinque; nel cast, oltre a Spadaro, anche Marisa Merlini e Sergio Tofano.\nIn precedenza aveva preso parte a \"La carrozza d'oro\" di Jean Renoir con Anna Magnani (1952), dal racconto di Prosper M\u00e9rim\u00e9e ambientato in una colonia dell'America spagnola nel Settecento, e a \"Musoduro\" di Giuseppe Bennati (1954), dal romanzo \"Musoduro, memorie di un bracconiere\" di Luigi Ugolini. \nNel 1958 \u00e8 fra gli interpreti televisivi de \"Il teatro dei ragazzi\". Gi\u00e0 affetto da un male incurabile alla gola, appare poi nel film \"Divorzio all'italiana\" di Pietro Germi, ricoprendovi il ruolo di don Gaetano, padre scapestrato del protagonista Ferdinando \"Fef\u00e9\" Cefal\u00f9 (interpretato da Marcello Mastroianni, e nel 1964, vestendovi i panni del signor Venanzio, nel celebre sceneggiato televisivo \"Il giornalino di Gian Burrasca\" di Lina Wertm\u00fcller (1964).\nIl suo ultimo film \u00e8 \"Le ore nude\" (1964), tratto da un racconto di Alberto Moravia, con Rossana Podest\u00e0 e Philippe Leroy, esordio alla regia di Marco Vicario, su sceneggiatura di Tonino Guerra e fotografia di Carlo Di Palma.\nScompare il 26 giugno 1965 all'ospedale di Careggi nella sua citt\u00e0: al funerale i posteggiatori fiorentini intonano in suo onore proprio \"Porta un bacione a Firenze\".\nLa sua citt\u00e0 gli ha intitolato una strada e, nel quarantesimo anniversario della sua morte, ha apposto una targa ricordo sulla facciata della sua abitazione in via Luca Landucci. \u00c8 sepolto al Cimitero delle Porte Sante di Firenze.\nNello stesso anno il grande cantante e amico, Narciso Parigi gli dedica un album \"La mia vecchia Firenze (al mio amico Odoardo)\" contenente vari successi di Spadaro."}
{"id": "347886", "revid": "124123", "url": "https://it.wikipedia.org/wiki?curid=347886", "title": "Adda di Bernicia", "text": "Succedette al re Glappa che aveva forse usurpato il trono alla morte del padre di Adda, il re Ida, l'anno precedente, e che fu forse sconfitto e ucciso da Adda stesso.\nViene menzionato tra i figli del re Ida da Nennio nella \"Historia Brittonum\", mentre i \"\"Moore Memoranda\", gli attribuiscono otto anni di regno.\nGli succedette Aethelric, suo figlio secondo l\"'Historia Brittonum\" e indicato invece nelle \"Cronache anglosassoni\"\" come un altro dei numerosi figli del re Ida."}
{"id": "347895", "revid": "3831", "url": "https://it.wikipedia.org/wiki?curid=347895", "title": "\u00c6thelric figlio di Ida", "text": ""}
{"id": "347914", "revid": "226458", "url": "https://it.wikipedia.org/wiki?curid=347914", "title": "Theodric di Bernicia", "text": "Succedette al re Aethelric, figlio del fratello Adda.\nViene menzionato come figlio di Ida da Nennio nella \"Historia Brittonum\", secondo la quale combatt\u00e9 inoltre contro il re Urien del Rheged. Di questa guerra narrano anche i poemi gallesi del \"Libro di Taliesin\": secondo il poema \"Gweith Argoed Llwyfain\" (\"Battaglia di Argoed Llwyfain\" o \"Leeming Lane\") Theodric fu ucciso dal figlio di Urien, Owain, nella battaglia seguita al rifiuto di una sua richiesta di ostaggi. \nI \"Moore Memoranda\" gli attribuiscono sette anni di regno.\nAlla sua morte gli succedette Frithuwald, non citato da Nennio tra i discendenti del re Ida."}
{"id": "347919", "revid": "3831", "url": "https://it.wikipedia.org/wiki?curid=347919", "title": "Frithuwald figlio di Ida", "text": ""}
{"id": "347921", "revid": "287204", "url": "https://it.wikipedia.org/wiki?curid=347921", "title": "Boris Valentinovi\u010d Volynov", "text": "Fino al 1955 venne addestrato quale pilota per aerei jet dell'aeronautica militare sovietica presso la scuola per piloti militari di Novosibirsk. Nel 1960 venne selezionato per il primo gruppo cosmonauti dell'Unione Sovietica.\nVostok.\nDei 20 membri del primo gruppo dei cosmonauti sovietici selezionati fu ben presto chiaro che Volynov non venne considerato come prima scelta, come fu per esempio per Jurij Alekseevi\u010d Gagarin o German Stepanovi\u010d Titov. Ci\u00f2 nonostante i suoi risultati durante l'addestramento furono sempre eccellenti, tanto da essere candidato per un eventuale successivo volo del programma Vostok.\nDurante il primo volo in coppia della storia dell'esplorazione umana dello spazio svoltosi ad agosto del 1962 Volynov venne nominato pilota di riserva sia per la Vostok 3 come pure per la Vostok 4. Pure per la successiva missione del programma Vostok, Volynov fu considerato come candidato per pilotare la Vostok 5. A giugno del 1963 venne per\u00f2 deciso che l'incarico per questa missione venga conferito a Valerij F\u00ebdorovi\u010d Bykovskij, mentre la Vostok 6 sarebbe stata equipaggiata da una donna.\nVoschod.\nConsiderando che Volynov era gi\u00e0 stato pilota di riserva per missioni Vostok senza essere impegnato in una missione, nel 1964 non venne trasferito al nuovo gruppo di piloti aspiranti ad una missione con la nuovissima Sojuz. Fu comunque gi\u00e0 chiaro che le successive missioni equipaggiate sarebbero state eseguite con navicelle spaziali Voschod, cio\u00e8 delle capsule Vostok appositamente modificate onde essere equipaggiate da un\nmassimo di tre cosmonauti.\nIn questo periodo vi furono pi\u00f9 tentativi ed interventi di massimi esponenti politici onde favoreggiare la nomina di Georgij Beregovoj, un pilota assunto nel gruppo dei cosmonauti agli inizi del 1964 su chiara raccomandazione politica. Il direttore del centro di addestramento cosmonauti, Nikolaj Petrovi\u010d Kamanin insistette sul fatto, che la nomina degli equipaggi spettasse esclusivamente a lui e che pertanto le successive missioni dovevano essere assolutamente pilotate da cosmonauti, che si trovavano da parecchio tempo in lista d'attesa per la loro prima nomina.\nA luglio del 1964 Volynov venne effettivamente incaricato con il comando per la missione Voschod 1. Per la prima volta nella storia dell'esplorazione umana dello spazio una capsula equipaggiata da pi\u00f9 membri sarebbe volata nello spazio. Compagni di missione vennero nominati lo scienziato Georgi\u0458 Petrovi\u010d Katys e Boris Borisovi\u010d Egorov.\nA causa di conflitti interni, l'equipaggio della missione venne pi\u00f9 volte modificato. Infine, quando la missione Voschod\u00a01 venne lanciata ad ottobre del 1964, la stessa venne comandata da Vladimir Michajlovi\u010d Komarov. Volynov fu nuovamente solo pilota di riserva.\nPer la successiva missione disponibile, la Voschod 3, Volynov divenne nuovamente primo candidato per l'incarico di comandante di questa missione. Anche in questo caso dovette per\u00f2 far conto dell'enorme concorrenza interna contro la sua nomina a favore di Beregovoj come veniva preteso dal direttivo politico. Un ulteriore problema contro la nomina di Volynov fu l'idea di equipaggiare una missione del programma Voschod esclusivamente con donne cosmonauta. Dopo il volo di Valentina Vladimirovna Tere\u0161kova infatti, due donne cosmonauta erano rimaste in carica e pertanto attendevano la loro prima missione nello spazio. Ci\u00f2 che comunque non pu\u00f2 essere negato \u00e8 il fatto che la decisione di non selezionare Volynov fu spesso condizionata dal fatto che era di origine ebraica (sua madre era ebrea) - cosa che non corrispondeva all'immagine ideale del cosmonauta sovietico.\nPer diverse ragioni la data di lancio della missione stessa dovette essere pi\u00f9 volte spostata. Nel frattempo gli Stati Uniti d'America avevano eseguito la prima manovra rendezvous di due navicelle spaziali equipaggiate (Gemini 6 e Gemini 7), raggiunto un nuovo record di permanenza nello spazio durante la missione di Gemini 7, rimasta in orbita per 14 giorni, ed eseguito addirittura una manovra di aggancio riuscita durante la missione Gemini 8. Per il direttivo sovietico, ancora sempre interessato esclusivamente al raggiungimento di record e nuovi primati nell'esplorazione spaziale pi\u00f9 che al suo valore scientifico, la missione Voschod 3 perse sempre pi\u00f9 di importanza. Infine tutte le risorse disponibili iniziarono a concentrarsi esclusivamente al programma Sojuz tralasciando completamente i programmi Voschod. Fino ai giorni odierni la missione Voschod 3 per\u00f2 non \u00e8 mai stata cancellata ufficialmente.\nVolynov, che effettivamente aveva buone possibilit\u00e0 per comandare questa missione, si era preparato inutilmente.\nSojuz.\nSolo da settembre del 1966 Volynov venne addestrato per nuovi incarichi. Infatti inizi\u00f2 a prepararsi per una missione intorno alla Luna all'interno del programma lunare sovietico. Bisogna evidenziare che anche in quest'occasione i gruppi di addestramento variarono in continuazione, ma Volynov rimase in ogni circostanza membro del gruppo di addestramento per il programma lunare.\nDopo la tragedia della Sojuz 1 ad aprile del 1967 venne deciso, che Volynov e Georgij Beregovoj sarebbero stati incaricati con il comando per le due successive missioni del programma Sojuz. Fu programmato di eseguire una manovra d'aggancio delle due navicelle spaziali nell'orbita terrestre con contemporaneo passaggio di due cosmonauti da una navicella verso l'altra. Questo passaggio doveva avvenire mediante un'attivit\u00e0 extraveicolare e non mediante passaggio diretto tramite un tunnel di collegamento.\nLa successiva missione fu invece la missione Sojuz 3 svoltasi ad ottobre del 1968, per la quale era previsto l'esecuzione di una manovra d'aggancio, ma nessun passaggio di cosmonauti. Pertanto la stessa venne equipaggiata da un solo cosmonauta che dovette eseguire la manovra verso una navicella non equipaggiata (la Sojuz 2). L'incarico di volare la missione venne conferito a Beregovoj e Volynov venne nominato pilota di riserva, anche se il Comitato Centrale rimase scontento di questa decisione.\nInsieme con altri cosmonauti venne conferito a Volynov, nel dicembre del 1968, il diploma dell'accademia di ingegneri dell'aeronautica militare sovietica \u201eNikolaj J. \u017dukovskij\u201c.\nDue giorni dopo super\u00f2 l'esame da cosmonauta per gli equipaggi delle successive due missioni programmate: la Sojuz 4 e la Sojuz 5. Volynov ottenne uno dei miglior risultati d'esame, ma - come ormai solito - il direttivo politico non fu felice della sua selezione e della sua nomina.\nIl 15 gennaio 1969 finalmente Boris Volynov pot\u00e9 partire per la sua prima missione nello spazio. Con il nomignolo di \u0411\u0430\u0439\u043a\u0430\u043b (\"Bajkal\", dall'omonimo lago in Siberia) fu comandante della Sojuz 5. La missione venne inoltre equipaggiata da Aleksej Stanislavovi\u010d Eliseev e da Evgenij Vasil'evi\u010d Chrunov.\nRaggiunta l'orbita terrestre, la Sojuz 5 si agganci\u00f2 alla Sojuz 4, equipaggiata da Vladimir Aleksandrovi\u010d \u0160atalov e lanciata un giorno prima. Chrunov e Eliseev allora lasciarono la loro navicella spaziale e passarono verso la Sojuz 4, per rientrare a terra insieme a \u0160atalov il 17 gennaio. Il tentativo riusc\u00ec e la missione fu un successo, trattandosi del primo passaggio di cosmonauti da una navicella spaziale equipaggiata verso un'altra nello spazio.\nVolynov invece atterr\u00f2 il giorno dopo, scampando di poco alla morte. Infatti il modulo orbitale della navicella spaziale non si stacc\u00f2 completamente dal modulo di rientro dopo che i retrorazzi frenanti erano gi\u00e0 stati accesi con successo e pertanto era stata avviata la manovra di rientro in atmosfera terrestre. Quando la capsula Sojuz inizi\u00f2 a entrare nell'atmosfera, i due moduli ancora parzialmente assemblati si girarono nella posizione aerodinamicamente pi\u00f9 stabile, cio\u00e8 completamente capovolta. Ci\u00f2 signific\u00f2 che il modulo di rientro, notevolmente pi\u00f9 pesante del modulo di servizio, si trov\u00f2 esposto al calore prodotto dal rientro nell'atmosfera proprio con la parte meno dotata di protezione e di scudo termico. Le guarnizioni del portello, che si trovava esposto frontalmente all'aria rovente, iniziarono a bruciare riempiendo la capsula di gas tossici. La decelerazione dovuta all'attraversamento dell'atmosfera schiacci\u00f2 Volynov contro le sue cinture di sicurezza e non come previsto contro il suo sedile. Fortunatamente, prima che il portello si frantumasse, i collegamenti tra modulo di rientro e modulo di servizio si staccarono o bruciarono a causa dell'ulteriore aumento della forza aerodinamica e termica. Immediatamente dopo lo stacco, il modulo di rientro si posizion\u00f2 correttamente, rivolgendo lo scudo termico in avanti. Ci\u00f2 nonostante la velocit\u00e0 di decelerazione fu ancora pari a 9 g. Un ulteriore problema per Volynov fu il fatto che le corde del paracadute si erano parzialmente intrecciate e i retrorazzi, che dovevano ulteriormente frenare la velocit\u00e0 di atterraggio, non si accesero correttamente. Volynov comunque non registr\u00f2 questi problemi, perch\u00e9 nel frattempo era svenuto a causa dei gas tossici che avevano riempito l'abitacolo della capsula. Il successivo atterraggio fu abbastanza violento, tanto che il cosmonauta perse qualche dente. Per il resto fu illeso. La capsula era atterrata nei monti Urali, nei pressi di Orenburg, decisamente lontano dal punto di atterraggio previsto nella steppa del Kazakistan (ai tempi RSS di Kazakistan). La temperatura esterna nel punto di atterraggio misur\u00f2 -38\u00a0\u00b0C. Volynov fu soccorso circa un'ora dopo. Una versione alternativa degli eventi, secondo la quale Volynov si allontan\u00f2 dalla capsula e cammin\u00f2 per vari chilometri seguendo una sottile linea di fumo che si alzava in cielo, nel gelo e con la bocca sanguinante per i denti rotti, fino a trovare riparo in casa di un contadino, \u00e8 stata smentita dallo stesso Volynov e dallo storico James Oberg che l'aveva diffusa erroneamente. Volynov venne successivamente insignito del titolo di Eroe dell'Unione Sovietica.\nSaljut.\nDopo che l'Unione Sovietica aveva perso la \"corsa verso la Luna\", l'Agenzia Spaziale sovietica inizi\u00f2 a concentrare i suoi programmi per la messa in funzione di stazioni spaziali in un'orbita terrestre. La prima in assoluto fu la Saljut 1, lanciata il 19 aprile 1971.\nVolynov era previsto quale comandante del terzo equipaggio della Saljut 1. Dopo la tragedia della Sojuz 11 che a giugno del 1971 aveva provocato la morte di tutto l'equipaggio, venne deciso di non equipaggiare ulteriormente la stazione spaziale, dato che si doveva provvedere a rielaborare e perfezionare ulteriormente le navicelle spaziali Sojuz.\nAd aprile del 1973 venne lanciata la Saljut 2. Volynov fece parte dell'equipaggio di riserva per la prima missione equipaggiata verso questa stazione. Pertanto poteva decisamente sperare di essere nominato per la seconda missione equipaggiata. La stazione spaziale non pot\u00e9 essere portata sotto controllo una volta raggiunta la traiettoria d'orbita e pertanto rientr\u00f2 in atmosfera terrestre, spegnendosi man mano prima che una sola missione equipaggiata pot\u00e9 essere lanciata ed inviata verso questa stazione spaziale.\nQuando a giugno del 1974 con la Saljut 3 venne portata in orbita un'ulteriore stazione spaziale, Volynov pot\u00e9 nuovamente farsi speranze per la sua seconda missione nello spazio. Infatti fece parte dell'equipaggio di supporto per il primo equipaggio, rimasto a bordo della stazione per 16 giorni in occasione della missione Sojuz 14. Per il secondo equipaggio di questa stazione, cio\u00e8 per la missione Sojuz 15 volata ad agosto del 1974, fece parte dell'equipaggio di riserva e pertanto doveva essere comandante della successiva missione Sojuz 16. La missione Sojuz 15 per\u00f2 fu un insuccesso dato che il sistema di aggancio alla stazione spaziale non funzion\u00f2 e pertanto la missione dovette essere interrotta senza un passaggio dei cosmonauti. Questo insuccesso comport\u00f2 un'ulteriore modifica e supervisione del sistema di aggancio ed il tempo impegnato per questi lavori super\u00f2 di molto il \"periodo di vita\" rimasto alla stazione spaziale stessa, cio\u00e8 la sua permanenza in orbita prima del rientro in atmosfera con conseguente spegnimento. Pertanto il programmato volo della Sojuz 16 dovette essere annullato. Volynov si era nuovamente inutilmente preparato per una missione.\nIl suo secondo volo nello spazio avvenne finalmente nel 1976, 16\u00a0anni dopo la sua scelta da cosmonauta e sette anni dalla sua prima missione. Il 6 luglio 1976 part\u00ec, a bordo della Sojuz 21 ed accompagnato da Vitali\u0458 Michajlovi\u010d \u017dolobov verso la Saljut 5.\nQuesta missione venne per\u00f2 accorciata nella durata nei confronti del piani di volo originari. Volynov e \u017dolobov atterrarono dopo 49 giorni di missione il 24 agosto 1976 in evidenti pessime condizioni, sia fisiche che psichiche. La motivazione, sia del rientro anticipato che delle condizioni dei cosmonauti non vennero mai rese note. Diverse speculazioni indicano un incendio a bordo della Saljut 5, con intossicazione dell'equipaggio a causa dei gas tossici come motivo principale del rientro. Altre fonti indicano piuttosto i problemi psichici come fondamentali per questa decisione (Vitalij \u017dolobov era affetto dalla cosiddetta \"malattia dello spazio\" nonch\u00e9 soffriva particolarmente di nostalgia di casa).\nDal 1982 in avanti Volynov assunse la posizione di direttore del Centro di addestramento cosmonauti Jurij Gagarin.\nA partire dal 1985 Volynov inizi\u00f2 a prepararsi per una missione di lunga durata. Fu previsto che volasse insieme ai cosmonauti Anatolij Sem\u00ebnovi\u010d Lev\u010denko e Musa Chiramanovi\u010d Manarov a bordo della Sojuz T-15 verso la stazione spaziale Saljut 7. A novembre del 1985, l'equipaggio che si trovava a bordo della predetta stazione spaziale, dovette rientrare a terra a bordo della Sojuz T-14. Infatti il comandante della stazione, Volodymyr Volodymyrovy\u010d Vasjutin, si era ammalato e le possibilit\u00e0 di guarigione furono strettamente collegate con un'immediata interruzione della missione ed il rientro dell'equipaggio. La conseguenza di quest'interruzione fu che la preparazione per il volo della Sojuz T-15 dovette essere interrotta e la missione stessa spostata a tempo indeterminato.\nLa missione Sojuz T-15 si svolse effettivamente da marzo 1986, per\u00f2 con un equipaggio completamente diverso, che si era preparato ed addestrato per la stazione spaziale Mir lanciata in orbita a febbraio del 1986.\nFu pi\u00f9 che indicativo per tutta la carriera di Volynov che lo stesso fu cancellato pure per quest'ultima sua missione per la quale era stato precedentemente ufficialmente nominato.\nVolynov lasci\u00f2 l'Agenzia Spaziale Sovietica nel 1990. Dal 1982 era l'ultimo cosmonauta del primo gruppo scelto rimasto in carica.\nVolynov \u00e8 sposato con Tamara Savinova e padre di due figli: Andrej (* 1958) e Tat'jana (* 1965).\nCuriosit\u00e0.\nDurante lo storico concerto del 1983 a Mosca del gruppo di musica elettronica Didier Marouani &amp; Space, il cosmonauta fu l'ospite d'onore della serata."}
{"id": "347922", "revid": "767487", "url": "https://it.wikipedia.org/wiki?curid=347922", "title": "Bruce Douglas (rugbista)", "text": "Ha indossato la maglia della Nazionale scozzese per la prima volta il 9 novembre 2002 contro la Romania (37-10 per gli scozzesi)."}
{"id": "347923", "revid": "111915598", "url": "https://it.wikipedia.org/wiki?curid=347923", "title": "Sinfonia n. 29 (Mozart)", "text": "La Sinfonia n. 29 in La Maggiore K 201 (K6 186a) di Wolfgang Amadeus Mozart fu completata a Salisburgo il 6 aprile 1774. Insieme alla \"n. 25\" (scritta pochi mesi prima) costituisce una delle sue pi\u00f9 famose sinfonie giovanili.\nIl musicologo Stanley Sadie la considera \"una pietra miliare, personale nel tono e ancor di pi\u00f9 nella sua combinazione di intima musica da camera con una tempra ardente e impulsiva\".\nStruttura.\nLa strumentazione \u00e8 abbastanza contenuta, come la maggior parte delle sinfonie giovanili, ed \u00e8 costituita da due oboi, due corni, archi. L'intera sinfonia \u00e8 pervasa da uno spirito leggiadro che non trascura di mettere in evidenza i singoli strumenti.\nSono presenti quattro movimenti, coerentemente con i canoni della sinfonia del Classicismo:"}
{"id": "347924", "revid": "767487", "url": "https://it.wikipedia.org/wiki?curid=347924", "title": "Agente 007 - Thunderball (Operazione tuono)", "text": "Agente 007 - Thunderball (Operazione tuono) (\"Thunderball\") \u00e8 un film del 1965 di Terence Young.\n\u00c8 la quarta pellicola della serie ufficiale di James Bond. L'opera, cos\u00ec come il romanzo di Ian Fleming \"Operazione tuono\" (\"Thunderball\") del 1961 su cui \u00e8 basata in gran parte, \u00e8 tratta da un soggetto originale che Fleming aveva scritto con Kevin McClory e Jack Whittingham.\nTrama.\nJames Bond partecipa al funerale del colonnello Jacques Bouvar, numero sei della SPECTRE e autore dell'omicidio di due agenti dell'MI6; 007, tuttavia, sa che si tratta di una montatura e che Bouvar \u00e8 ancora vivo: inseguendo il criminale fino al suo castello, Bond lo affronta e lo uccide, fuggendo poi con l'aiuto dell'agente francese Madame La Porte.\nIn una riunione della SPECTRE a Parigi, presieduta dall'enigmatico Numero Uno, il Numero Due Emilio Largo presenta l'ultimo progetto dell'organizzazione criminale: dirottare due bombe atomiche e tenere in pugno la NATO per chiedere un riscatto. Il piano ha inizio nel sanatorio di Shrublands, situato vicino a una base aerea della NATO; per coincidenza Bond si trova anch'egli a Shrublands per migliorare la sua salute e nota che un altro paziente, Lippe, ha un tatuaggio Tong. Bond cerca quindi la stanza di Lippe e viene visto uscire dall'uomo della stanza attigua, la cui testa \u00e8 avvolta da bende. Lippe tenta di uccidere Bond con una macchina per trazione spinale, ma l'agente viene salvato dalla sua fisioterapista Patricia Fearing.\nLippe e Angelo Palazzi, l'uomo bendato, fanno parte del piano della SPECTRE: il volto di quest'ultimo \u00e8 stato infatti modificato chirurgicamente per assomigliare al pilota dell'aeronautica francese Fran\u00e7ois Derval, che alloggia anche lui nelle Shrublands. Derval deve partecipare a una missione di addestramento a bordo di un bombardiere strategico RAF Avro Vulcan caricato con due bombe atomiche: Angelo uccide quindi Derval per prenderne il posto ma, al momento di essere pagato dall'agente SPECTRE Fiona Volpe (Francis Walker nell'adattamento italiano), chiede una cifra superiore a quella pattuita. La mattina dopo Angelo prende il posto di Derval sul volo e uccide con il gas il resto dell'equipaggio, quindi vola con il Vulcan alle Bahamas facendolo atterrare in acque poco profonde vicino alla nave di Largo, il \"Disco Volante\". I sommozzatori subacquei SPECTRE, comandati da Largo, recuperano le bombe atomiche mentre Angelo, intrappolato dal suo sedile, viene lasciato affogare da Largo dopo che quest'ultimo gli ha tagliato il tubo di respirazione dell'aria.\nNel frattempo Bond ha scoperto il cadavere di Derval nella clinica; sull'autostrada per Londra Lippe attacca Bond, ma un motociclista mascherato uccide Lippe con una granata a razzo e schizza via. Abbandonata la moto e smascherandosi, il pilota si rivela essere Fiona, che agisce dietro l'ordine di Blofeld di eliminare Lippe per aver ingaggiato l'avido Angelo.\nA una conferenza dell'MI6 a Londra tutti gli agenti 00 vengono informati che la SPECTRE ha richiesto cento milioni di sterline in cambio delle bombe e minaccia di distruggere una grande citt\u00e0 negli Stati Uniti o nel Regno Unito se il riscatto non venisse pagato. Durante la riunione Bond riconosce la fotografia di Derval e pertanto chiede a M di inviarlo a Nassau per contattare la sorella di Derval, Domino.\nDurante un'immersione, Bond incontra Domino e pi\u00f9 tardi la ritrova in un casin\u00f2 assieme a Largo, di cui \u00e8 amante. Bond affronta Largo in una partita e vince e successivamente porta Domino a ballare. Bond incontra quindi Felix Leiter e Q; immergendosi sotto il \"Disco Volante\", Bond non riesce a trovare le bombe atomiche ma rileva un portello sottomarino sfuggendo poi per un attimo agli scagnozzi di Largo. Il giorno successivo Bond visita Largo nella sua tenuta, Palmyra; la \"partner\" di Bond, Paula Caplan, viene portata a Palmira ma \u00e8 costretta a suicidarsi con una capsula di cianuro dopo essere caduta nelle mani degli uomini di Largo.\nDopo aver passato la notte con Volpe, Bond viene da lei rapito ma fugge sfruttando una celebrazione di Junkanoo nel club Kiss Kiss, dove la donna resta accidentalmente uccisa dalla sua stessa guardia del corpo. Bond e Felix cercano quindi il Vulcan trovandolo sott'acqua all'interno di una rete da carico mimetizzata. Bond rivela quindi a Domino che Largo ha ucciso suo fratello e le chiede aiuto per trovare le bombe, ma, durante la ricerca, Domino viene catturata e torturata da Largo.\nNel frattempo Bond si finge uno scagnozzo di Largo e scopre il piano di quest'ultimo, cio\u00e8 distruggere Miami; scoperto e intrappolato da Largo, 007 viene salvato da Leiter e avvisa le autorit\u00e0 del piano di Largo. I sommozzatori della Marina degli Stati Uniti si paracadutano nell'area e Bond si unisce a loro: dopo un lungo scontro subacqueo, gli uomini di Largo si arrendono mentre il criminale scappa sul \"Disco Volante\" con una delle bombe a bordo. Bond riesce a salire nella cabina di pilotaggio, dove affronta Largo e due scagnozzi mentre controlla la nave. Nel frattempo il fisico nucleare assunto da Largo, Kutze, si ribella e libera Domino; Largo sta per sparare a Bond quando Domino lo uccide con un fucile subacqueo. Bond, Domino e Kutze saltano in mare prima che la nave si incagli ed esploda, dopodich\u00e9 un aereo della CIA li porta in salvo.\nProduzione.\nAvrebbe dovuto essere il primo della serie gi\u00e0 nel 1962, ma in quegli anni era in corso un'aspra battaglia legale con Kevin McClory, cosceneggiatore del soggetto originale da cui Fleming aveva tratto il suo omonimo romanzo. Quindi Saltzman e Broccoli decisero di esordire con \"Licenza di uccidere\". Tuttavia McClory dopo quasi 20 anni riusc\u00ec a portare sullo schermo il romanzo che aveva scritto a quattro mani con Fleming e cos\u00ec nel 1983 usc\u00ec un remake di \"Thunderball\", intitolato \"Mai dire mai\" con esplicito riferimento, gi\u00e0 dal titolo, al ritorno dell'attore Sean Connery nel ruolo di Bond.\nSorse il problema dato dal fatto che il 25% delle riprese dovessero essere sott'acqua, a questo scopo venne interpellato Ricou Browning, operatore subacqueo interprete della creatura soggetto della pellicola \"Il mostro della laguna nera\"; Browning sar\u00e0 poi richiamato da Kevin McClory per le riprese di \"Mai dire mai\".\nIl prologo doveva essere ambientato a Hong Kong, ma l'imminente prima di \"Missione Goldfinger\" a Parigi convinse la produzione a cercare una location nei pressi della capitale francese, al castello di Anet, luogo d'inizio delle riprese, avvenuto il 16 febbraio 1965.\nColonna sonora.\nLa canzone dei titoli di testa \u00e8 composta da John Barry e Leslie Bricusse cantata dal cantante gallese Tom Jones. Fu scelta poco prima dell'uscita del film in sostituzione di un'altra canzone, \"Mr. Kiss Kiss, Bang Bang\", che era cantata da Shirley Bassey. Albert R. Broccoli e Harry Saltzman erano preoccupati che una canzone che non avesse il nome del film nel suo testo non funzionasse bene e ne commissionarono una diversa. Comunque durante tutto il film le note dei temi musicali sono rimaste quelle originali di \"Mr. Kiss Kiss, Bang Bang\", inoltre una delle scene del film si svolge in un locale chiamato \"Club Kiss Kiss\". Su YouTube \u00e8 possibile vederne una versione cantata da Dionne Warwick sincronizzata con i titoli di testa.\nLa colonna sonora originale completa fu distribuita almeno trent'anni dopo l'uscita del film, in quanto ai tempi della prima distribuzione John Barry non aveva ancora finito di registrare la seconda met\u00e0 del film."}
{"id": "347925", "revid": "38802", "url": "https://it.wikipedia.org/wiki?curid=347925", "title": "K 201", "text": ""}
{"id": "347927", "revid": "767487", "url": "https://it.wikipedia.org/wiki?curid=347927", "title": "Mai dire mai (film)", "text": "Mai dire mai (\"Never Say Never Again\") \u00e8 un film del 1983 diretto da Irvin Kershner.\nQuesta \"spy-story\", \"remake\" di \"Agente 007 - Thunderball (Operazione tuono)\", vede Sean Connery nuovamente nei panni del famoso agente segreto britannico James Bond a 12 anni di distanza dalla sua ultima interpretazione in \"Agente 007 - Una cascata di diamanti\".\nNonostante la presenza di Connery, questo non \u00e8 un film ufficiale della saga di 007 poich\u00e9 non fa parte della serie dei film di Bond prodotta dalla EON Productions di Albert R. \"Cubby\" Broccoli e dalla United Artists.\nTrama.\n007 \u00e8 in missione di addestramento con simulazione computerizzata da 2 settimane: visto l'esito negativo, M decide di inviarlo in una clinica per cercare di rimetterlo in forma. Nel frattempo l'organizzazione criminale SPECTRE ha dato via all'operazione \"Le lacrime di Allah\", con l'intento di sottrarre al Pentagono due testate nucleari radiocomandate. Per farlo si servono dell'agente numero 12 Fatima Blush che seduce il capitano americano Jack Petrescu (Petachi nelle edizioni straniere nel film) e lo induce all'uso dell'eroina rendendolo tossicodipendente. Il capitano viene inoltre sottoposto a un intervento chirurgico all'occhio che lo rende identico a quello del presidente degli Stati Uniti.\nJack, convalescente, viene trasferito nella stessa clinica di Bond che, assistendo a un pestaggio di quest'ultimo da parte della sua infermiera personale (Fatima Blush sotto mentite spoglie), lo spia mentre si esercita, con il suo nuovo occhio su una copia del dispositivo di accesso per il controllo delle testate nucleari americane. L'agente numero 12, accortosi di Bond, manda un suo sicario a tentare di ucciderlo, distruggendo mezza clinica.\nIl piano della SPECTRE entra intanto in azione: la base di Swadley \u00e8 pronta a lanciare due finte testate telecomandate per verificarne l'efficienza. Jack, ingannando il computer della base, riesce a sostituirle con due autentiche bombe nucleari (dispositivo W80) e viene poi ucciso a tradimento poco dopo dall'agente numero 12 che gettandogli un serpente velenoso in macchina lo manda fuori strada e lo fa esplodere.\nNel frattempo una nave appoggio della SPECTRE devia i missili dalle loro originarie traiettorie impadronendosi delle bombe. Alle Nazioni Unite perviene il messaggio con la richiesta di riscatto della SPECTRE: $ o le bombe verranno fatte esplodere. Sotto pressione del Ministro degli Esteri, M affida la missione a 007 che richiamato in servizio si reca dapprima a Nassau, dove sospetta si trovi Largo (con il suo yacht \"Flying Saucer\"), il capo dell'intera operazione, poi in Provenza, dove avr\u00e0 un primo incontro-scontro con Largo e un duello finale con l'agente numero 12, infine in Medio Oriente dove trover\u00e0 tutta l'adrenalina di un tempo per fermare in un conto alla rovescia implacabile i piani della SPECTRE.\nProduzione.\nGi\u00e0 nel 1967, dopo \"Si vive solo due volte\", Sean Connery aveva dato il suo primo addio al personaggio di 007, tanto che per \"Agente 007 - Al servizio segreto di Sua Maest\u00e0\" del 1969, il film successivo della serie, i produttori scritturarono George Lazenby. Connery venne per\u00f2 convinto a tornare nei panni dell'agente doppio 0 e nel 1971 gir\u00f2 \"Agente 007 - Una cascata di diamanti\", il suo sesto e ultimo film della serie ufficiale. Stavolta il suo addio parve categorico, tanto che in tutte le interviste dichiar\u00f2: \u00ab\"Never Again\"\u00bb (\u00abMai pi\u00f9!\u00bb), ma quando nel 1983 torna nei panni di Bond nell'apocrifo \"remake\" di \"Thunderball\" i produttori, su suggerimento del regista Irvin Kershner, intitoleranno ironicamente la pellicola \"Mai dire mai\" (\"Never Say Never Again\"), con esplicito riferimento a quanto detto da Connery dodici anni prima. Per il suo ritorno nei panni di James Bond Connery ha ottenuto 3 milioni di dollari pi\u00f9 una percentuale sugli incassi. Le riprese hanno avuto inizio a Nizza il 27 settembre 1982.\nQuesto film \u00e8 un rifacimento di \"Thunderball\" non appartenente alla serie cinematografica ufficiale 007, realizzato a seguito della disputa vinta da Kevin McClory, coautore del romanzo \"Operazione tuono\", contro la MGM per i diritti.\nAccoglienza.\nIl film ha ricevuto critiche generalmente positive: il sito aggregatore Rotten Tomatoes d\u00e0 votazioni positive per il 66%; mentre il sito specializzato Metacritic d\u00e0 come punteggio 68/100, basato su 15 recensioni di esperti.\nIncassi.\nIl film ha guadagnato circa 11 milioni di dollari nei cinema statunitensi, solo nel fine settimana di apertura. Complessivamente i guadagni negli Stati Uniti sono stati di 55 milioni di dollari e nel mondo di 138 milioni di dollari, a fronte di un budget stimato di produzione di 36 milioni di dollari."}
{"id": "347953", "revid": "767487", "url": "https://it.wikipedia.org/wiki?curid=347953", "title": "Dougie Hall", "text": "Ha indossato la maglia della Nazionale scozzese per la prima volta il 30 agosto 2003 contro il Galles (23-9 per i gallesi).\nAttualmente gioca nel club Edinburgh Gunners."}
{"id": "347954", "revid": "7336", "url": "https://it.wikipedia.org/wiki?curid=347954", "title": "Thurgau", "text": ""}
{"id": "347956", "revid": "1529788", "url": "https://it.wikipedia.org/wiki?curid=347956", "title": "Sergio Rossi", "text": ""}
{"id": "347966", "revid": "33689", "url": "https://it.wikipedia.org/wiki?curid=347966", "title": "Cinderella Boy", "text": " \u00e8 un manga scritto e disegnato da Monkey Punch, pubblicato in Giappone da Kobunsha nel 1980 e poi ripreso nel 1982. Bench\u00e9 il finale della serie faccia presumere una sua continuazione, l'autore ha annunciato che intendeva finire cos\u00ec la storia.\nUn anime di 13 episodi \u00e8 stato prodotto da Magic Bus e trasmesso in Giappone dal 24 giugno al 16 settembre 2003 su AT-X. In Italia, \u00e8 stato acquistato da Shin Vision e EXA Media, che l'hanno pubblicato in 4 DVD, e trasmesso su MTV dal 30 marzo al 22 giugno 2004. Dalla serie, inoltre, \u00e8 stato tratto, in Italia, un film di montaggio dei vari episodi dal titolo \"Cinderella Boy - Una 'strana' coppia di investigatori\".\nTrama.\nIn un ipotetico futuro, nella citt\u00e0 di Kirin Town (o Killing Town), Ranma Hinamatsuri e Rella Cindy Shirayuki sono i proprietari di una societ\u00e0 di investigazioni private, l'agenzia R&amp;R, che prende il nome dalle loro iniziali.\nDurante una loro indagine, mentre scappano, hanno un incidente automobilistico e quando Ranma si riprende crede che la sua collega Rella sia morta. Ma presto si scopre che ogni 24 ore, allo scoccare della mezzanotte, i due si scambiano di corpo: in pratica Ranma diventa Rella e poi Rella ridiventa Ranma. I due, dopo un po' di smarrimento per la loro amnesia, scopriranno questa loro \"caratteristica speciale\" grazie all'aiuto della governante di Rella, la sorprendente Dorothy Ozu.\nAnime.\nSigle.\nIn Italia vengono usate le sigle originali."}
{"id": "347969", "revid": "228446", "url": "https://it.wikipedia.org/wiki?curid=347969", "title": "Antonio Starabba", "text": ""}
{"id": "347970", "revid": "2184561", "url": "https://it.wikipedia.org/wiki?curid=347970", "title": "Mitra (divinit\u00e0)", "text": "Mitra \u00e8 una divinit\u00e0 dell'induismo e della religione persiana e anche un dio ellenistico e romano, che fu adorato nelle religioni misteriche dal I secolo a.C. al V secolo d.C. Numerosi sono del resto gli aspetti in comune fra questi tre culti.\nRapporti col mondo persiano, ebraico ed ellenistico.\nBench\u00e9 \"Mitra\" sia un nome di divinit\u00e0 molto antica, le notizie sui suoi culti sono scarse e frammentarie. Quello ellenistico/romano non ha lasciato alcun testo e sembra molto diverso dal Mitra dei Veda e dello zoroastrismo.\nAnche l'Avest\u0101, il testo fondamentale della religione persiana, non \u00e8 giunto fino a noi integralmente e le parti sopravvissute sono costituite solo da inni, trasmessi tramite la tradizione orale. La religione persiana \u00e8 nota principalmente tramite il Denkard, un compendio scritto solo tra il IX e il X secolo. La difficolt\u00e0 di utilizzare testi tardivi \u00e8 ben illustrata dal caso del principale testo escatologico persiano, lo \"Zand \u012b Wahman yasn\", spesso ma erroneamente chiamato \"Bahman ya\u0161t\". In questo testo Mitra conduce la battaglia finale contro i demoni. Esso, inoltre, presenta somiglianze con il Libro di Daniele e con gli \"Oracoli di Istaspe\" (un testo ellenistico del I secolo a.C.) e perci\u00f2 i suoi rapporti col mondo ebraico ed ellenistico sono oggetto di accese discussioni. Molti studiosi ritengono che il testo persiano porti i segni di ripetute revisioni e aggiunte a un non ben definito, e forse addirittura inesistente, \"substrato avestano\". Il testo originale, se \u00e8 mai esistito, sembra ridursi ai soli capp. 3\u20135, in cui la battaglia escatologica di Mitra non compare.\nAlla fine del XIX secolo il contenuto della religione mitraica dell'et\u00e0 imperiale fu ricostruito da Franz Cumont come una combinazione in culto sincretico del Mithra persiano con altre divinit\u00e0 persiane e probabilmente anatoliche. Dopo il congresso di Manchester del 1971, invece, gli studiosi si sono orientati a sottolineare le differenze fra il nuovo culto e quello indo-persiano.\nMitra nel mondo indo-persiano.\nIl culto di Mitra nasce nel 1200 a.C. e compare nei Veda come uno degli Aditya, una delle divinit\u00e0 solari, dio dell'amicizia e degli affari, governatore del giorno. Nella civilt\u00e0 persiana, dove il suo nome veniva reso come Mithra, assunse anche le caratteristiche marziali che i Veda assegnano a Indra e acquist\u00f2 col tempo sempre maggiore importanza fino a diventare una delle maggiori divinit\u00e0 dello zoroastrismo, divenendo una delle divinit\u00e0 solari, dio dell'onest\u00e0, dell'amicizia e dei contratti. \nIn entrambe le culture, si distingue per la sua stretta relazione con gli dei che regnano sugli Asura (\"ahura\" in iranico) e proteggono l'ordine cosmico (\"\u1e5ata\" per i Veda, \"asha\" in iranico): Varu\u1e47a in India e Ahura Mazd\u0101 in Iran. Mitra/Mithra, quindi, dovrebbe essere una divinit\u00e0 proto-indo-iranica il cui nome originario pu\u00f2 essere ricostruito come Mitra.\nEtimologia e origini.\nLa parola \"mitra\" pu\u00f2 avere due significati:\nUn significato generale di \"alleanza\" potrebbe accordarsi adeguatamente a entrambi i significati. La prima alternativa \u00e8 maggiormente enfatizzata nelle fonti indiane, la seconda in quelle iraniche.\nIl pi\u00f9 antico riferimento conosciuto del nome \"Mitra\" si trova su un'iscrizione di un trattato risalente approssimativamente al 1400 a.C., stipulato tra gli Ittiti e il Regno hurrita di Mitanni nell'area sud-occidentale del lago di Van. Il trattato \u00e8 garantito da cinque dei indo-iranici: Indra, Mitra, Varu\u1e47a e i due cavalieri, gli Ashvin o Nasatya. Gli Hurriti erano guidati da una casta aristocratica guerriera che adorava questi dei.\nMitra nei Veda.\nNegli inni vedici, Mitra \u00e8 sempre invocato insieme con Varu\u1e47a, tanto che le due divinit\u00e0 sono combinate nel termine Mitravaruna.Varuna \u00e8 signore del ritmo cosmico delle sfere celesti, mentre Mitra genera la luce all'alba. Nel pi\u00f9 tardo rituale vedico una vittima bianca viene prescritta per Mitra, una nera per Varuna.\nNel \"Shatapatha Brahmana\" l'Uno appaiato \u00e8 descritto come \"il Consiglio ed il Potere\": Mitra rappresenta il sacerdozio, Varuna il potere regale.\nMitra nel mondo iranico.\nLa riforma di Zarathustra mantenne molte divinit\u00e0 del pi\u00f9 antico pantheon indo-iranico, riducendole di numero, in una complessa gerarchia, retta dagli Amesha Spenta. I \"Benefici Immortali\" i quali erano sottoposti alla tutela del supremo Ahura Mazda, il \"Signore Saggio\", come tutto il cosmo era parte del Bene o del Male.\nIn tarde parti dell'Avest\u0101, Mithra si mette in luce tra gli esseri creati, guadagnandosi il titolo di \"Giudice delle Anime\". Come protettore della verit\u00e0 e nemico dell'errore, Mithra occup\u00f2 una posizione intermedia nel pantheon zoroastriano come il pi\u00f9 grande degli \"yaza ta\", gli esseri creati da Ahura Mazd\u0101 per aiutarlo nella distruzione del male e l'amministrazione del mondo. Egli divenne il rappresentante divino di Ahura-Mazda sulla terra ed era incaricato di proteggere i giusti dalle forze demoniache di Angra Mainyu. Era quindi una divinit\u00e0 di verit\u00e0 e legalit\u00e0 e, nel trasferimento al regno fisico, un dio dell'aria e della luce. Come nemico degli spiriti del male e delle tenebre, proteggeva le anime e, come \"psicopompo\", le accompagnava in \"paradiso\" (concetto e anche parola di origine persiana). Poich\u00e9 la luce \u00e8 accompagnata dal calore, era il dio della vegetazione e della crescita: ricompensava il bene con la prosperit\u00e0 e combatteva il male. Mitra era detto onnisciente, infallibile, sempre attento e che mai riposa. La nascita di Mitra veniva celebrata al solstizio d'inverno, chiamato in persiano Shab-e Yalda, come si addice a un dio della luce. In Mesopotamia, Mitra era facilmente identificato con Shamash, dio del sole e della giustizia.\nCome dio che concede la vittoria, Mitra era una divinit\u00e0 preminente nel culto ufficiale del primo Impero persiano, dove erano a lui consacrati il settimo mese e il sedicesimo giorno degli altri mesi. Mitra il \"Grande Re\" era particolarmente adatto come dio tutelare dei regnanti: nomi regali che incorporano il nome del dio (es. \"Mitridate\") compaiono nell'onomastica dei Parti e degli Armeni, nonch\u00e9 in Anatolia, Ponto e Cappadocia. \nIl suo culto si estese prima con l'impero dei Persiani in tutta l'Asia Minore, per poi propagarsi per tutto l'impero di Alessandro Magno e dei suoi successori.\nI principi parti dell'Armenia erano sacerdoti ereditari di Mitra: molti templi furono eretti al dio in Armenia, che rimase una delle ultime roccaforti del culto zoroastriano di Mitra fino a quando divenne il primo regno ufficialmente cristiano.\nSotto gli Achemenidi, a partire dalle iscrizioni di Artaserse II di Persia, la suprema terna divina Ahura Mazda-Mitra-Apam Napat venne spesso sostituita dalla terna Ahura-Mitra-Anahita grazie all'inserimento della divinit\u00e0 Anahita, che nella Persia occidentale corrispondeva alla mesopotamica Ishtar, il pianeta Venere. Talvolta Anahita sembra essere la consorte di Mitra. Non risultano, invece, fonti per affermare che Anahita ne fosse la madre, come afferma il noto polemista Acharya.\nMitra nel mondo greco-romano.\nLe origini del culto mitraico nell'Impero romano sarebbero state influenzate significativamente dalla scoperta della precessione degli equinozi da parte di Ipparco di Nicea, identificando in Mitra la potenza celeste capace di causare il fenomeno.\nIl culto si svilupp\u00f2 forse a Pergamo nel II secolo a.C.; Ulansey, invece, ne localizza l'origine in Cilicia nei pressi di Tarso. Il dio entra nella storia greco-romana con l'espandersi dell'Impero romano: culti d'origine orientale vengono adottati dalla popolazione dell'Impero e interpretati in chiave misterica. Il culto di Mitra non divenne mai popolare nell'entroterra greco, mentre si diffuse a Roma all'incirca nel I secolo d.C., si propag\u00f2 attraverso tutto l'Impero romano e in seguito fu accolto da alcuni imperatori come una religione ufficiale, di pari passo con la diffusione del cristianesimo.\nNella mitologia greca Mitra \u00e8 una delle divinit\u00e0 solari, nonch\u00e9 protettore dei re del Ponto, degli imperatori dei Parti (molti dei quali ebbero il nome Mitridate = \"dono di Mitra\") e delle armi dei pirati della Cilicia collegati a Mitridate VI del Ponto. Per gli attributi che lo accompagnano e per il valore simbolico delle azioni a lui attribuite, nella cultura ellenistica Mitra era spesso accomunato ad Apollo o alla divinit\u00e0 solare Elio. Il sacrificio caratteristico di questo nuovo culto, assente nel culto indo-persiano, era la tauroctonia. Il culto mitraico sembra essersi diffuso soprattutto nell'esercito e nella burocrazia imperiale.\nNella mitologia romana Mitra era il dio delle legioni e dei guerrieri.\nLa tauroctonia.\nIn ogni tempio romano dedicato a Mitra il posto d'onore era dedicato alla rappresentazione di Mitra nell'atto di sgozzare un toro sacro. Mitra \u00e8 rappresentato come un giovane energico, indossante un berretto frigio, una corta tunica che s'allarga sull'orlo, brache e mantello che gli sventola alle spalle. Mitra afferra il toro con forza, portandogli la testa all'indietro mentre lo colpisce al collo con la sua corta spada. La raffigurazione di Mitra \u00e8 spesso mostrata in un angolo diagonale, col volto girato verso l'alto.\nUn serpente e un cane sembrano bere dalla ferita del toro (dalla quale a volte sono rappresentate delle gocce di sangue che stillano); uno scorpione, invece, cerca di ferire i testicoli del toro. Questi animali sono proprio quelli che danno nome alle costellazioni che si trovavano sull'equatore celeste, nei pressi della costellazione del Toro, nel lontano passato (\"era del Toro\"), quando durante l'equinozio di primavera il Sole era nella costellazione del Toro.\nCollegamenti esterni.\nBasati sugli studi ottocenteschi di Franz Cumont:\nAltri studi:"}
{"id": "347971", "revid": "182193", "url": "https://it.wikipedia.org/wiki?curid=347971", "title": "Serramazzoni", "text": "Serramazzoni (\"La S\u00e8ra\" in dialetto serramazzonese) \u00e8 un comune italiano di abitanti della provincia di Modena in Emilia-Romagna. Fa parte dell'Unione dei Comuni del Frignano.\nStoria.\nPer la prima volta viene citato negli Statuti di Modena del 1327 come Serra de Legorzano.\nMonumenti civili.\nSimbolo del comune di Serramazzoni la Torre della Bastiglia faceva parte di un fortilizio del XIII secolo eretto a scopo di avvistamento e di appoggio al castello di Monfestino. La torre segn\u00f2 per molto tempo il valore strategico di Ligorzano, soprattutto dall'XI al XIII secolo. Nei pressi della torre alcuni edifici residenziali presentano portali in sasso scolpito con architravi lavorati di buona fattura e con incisa la data 1578. Pi\u00f9 in basso, lungo la Via Giardini, si pu\u00f2 bere l\u2019acqua freschissima della conosciutissima Fontanina, meta ambita di ogni ciclista e anche dello scrittore Alfredo Panzini che l\u00ec si ferm\u00f2 a dissetarsi per poi riprendere con la bicicletta la strada verso l\u2019Abetone.\nAll'interno del territorio di Serramazzoni si trova il Museo nazionale della Rosa Antica.\nGeografia antropica.\nFrazioni.\nCasa Bartolacelli, Stella, Faeto, Ligorzano, Monfestino, Montagnana, Montardone, Pazzano, Pompeano, Rocca Santa Maria, Ricc\u00f2, San Dalmazio, Selva, Valle, Varana."}
{"id": "347973", "revid": "125973640", "url": "https://it.wikipedia.org/wiki?curid=347973", "title": "Ettore Modigliani", "text": "Biografia.\nFu direttore della Pinacoteca di Brera dal 1908 al 1934; durante questo periodo fu particolarmente attento ai lavori di scuola veneta, facendo acquistare alla Pinacoteca alcuni dipinti di Canaletto.\nNel 1910 venne nominato sovrintendente alle Gallerie, ai Musei Medievali e Moderni e agli Oggetti d'arte di Milano, mentre nel 1925 viene nominato sovrintendente ai Monumenti della Lombardia. Nel 1926 ottenne l'incarico di sovrintendente della Certosa di Pavia.\nNel 1930 gli venne conferita l'onorificenza di Cavaliere dell'Impero Britannico per la realizzazione della mostra d'arte italiana alla Burlington House di Londra. Mai iscritto al Partito Fascista, nel 1935 viene spostato all'Aquila come sovrintendente all'Arte Medievale e Moderna degli Abruzzi. In seguito all'approvazione delle leggi razziali, poich\u00e9 ebreo nel 1939 viene espulso dall'Amministrazione dello stato. Grazie alla collaborazione con Fernanda Wittgens, che presta il suo nome per la pubblicazione, scrive in questi anni l'opera \"Mentore\".\nDurante gli anni della guerra \u00e8 costretto a scappare, con tutta la famiglia, nascondendosi nelle campagne del centro Italia per non finire nei campi di concentramento. Riesce a salvarsi, al contrario di numerosi parenti, che trovarono invece la morte. Nel 1946 viene reintegrato a Brera e si occupa della ricostruzione di Brera completamente distrutta dai bombardamenti. Chiama l'architetto Piero Portaluppi, col quale aveva gi\u00e0 collaborato negli anni '20 per la risistemazione della Pinacoteca, e nel settembre 1946 apre la Piccola Brera. Una piccola porzione della Pinacoteca, salvata dalle bombe, con alcune opere esposte della collezione braidense. \nMuore nel giugno del 1947. Si occuper\u00e0 di finire la ricostruzione di Brera Fernanda Wittgens, che gli succede come sovrintendente."}
{"id": "347975", "revid": "92920", "url": "https://it.wikipedia.org/wiki?curid=347975", "title": "Contratto di spedizione", "text": "Il contratto di spedizione \u00e8 un mandato col quale lo spedizioniere assume l'obbligo di concludere, in nome proprio e per conto del mandante, un contratto di trasporto e di compiere le operazioni accessorie.\nNel caso di un trasferimento di merci tra stati spesso l'esportatore (e/o l'importatore) non \u00e8 interessato ad avere vari interlocutori per tutti gli aspetti del trasporto, dalle operazioni doganali, al reperimento del mezzo di trasporto pi\u00f9 idoneo e a tutte le altre operazioni annesse; in questo caso preferisce sottoscrivere un contratto di spedizione con un soggetto specializzato, lo spedizioniere, che si prende l'incarico di trasferire le merci alla destinazione finale dietro un compenso e a prendersi carico di tutte le problematiche inerenti a questa operazione.\nLa differenza tra il contratto di trasporto e quello di spedizione \u00e8 che in quello di trasporto il vettore si obbliga ad eseguire il trasporto con i propri mezzi (o anche a mezzo di altri vettori) e assume in proprio i rischi dell'esecuzione; in quello di spedizione lo spedizioniere si obbliga a concludere con altri soggetti, in nome proprio ma per conto di altri, il contratto di trasporto.\nIl contratto cos\u00ec sottoscritto \u00e8 regolato da apposite condizioni, usualmente depositate presso le camere di commercio e pu\u00f2 legalmente essere sciolto anche anticipatamente purch\u00e9 alla figura professionale venga riconosciuto un compenso adeguato per l'attivit\u00e0 prestata e il rimborso delle spese sostenute (articolo 1738 codice civile).\nI termini di resa del contratto, cio\u00e8 la specificazione sugli addebiti dei costi che lo spedizioniere deve suddividere tra le parti in causa, sono definite in sede internazionale dall'incoterms mentre, nel campo dei Trasporto nazionale su gomma, vengono sovente utilizzati i termini di Porto franco e Porto assegnato."}
{"id": "347976", "revid": "78273", "url": "https://it.wikipedia.org/wiki?curid=347976", "title": "Governo Starabba I", "text": ""}
{"id": "347977", "revid": "78273", "url": "https://it.wikipedia.org/wiki?curid=347977", "title": "Governo Starabba II", "text": ""}
{"id": "347978", "revid": "2812", "url": "https://it.wikipedia.org/wiki?curid=347978", "title": "XII secolo AC", "text": ""}
{"id": "347979", "revid": "78273", "url": "https://it.wikipedia.org/wiki?curid=347979", "title": "Governo Starabba III", "text": ""}
{"id": "347982", "revid": "78273", "url": "https://it.wikipedia.org/wiki?curid=347982", "title": "Governo Starabba IV", "text": ""}
{"id": "347983", "revid": "78273", "url": "https://it.wikipedia.org/wiki?curid=347983", "title": "Governo Starabba V", "text": ""}
{"id": "347984", "revid": "339392", "url": "https://it.wikipedia.org/wiki?curid=347984", "title": "Sottoinsieme proprio", "text": ""}
{"id": "347987", "revid": "1429175", "url": "https://it.wikipedia.org/wiki?curid=347987", "title": "Raffaele Simone", "text": "Biografia.\nLaureato nel 1966 a Roma in Filosofia, ha studiato anche matematiche e diritto. Ha perfezionato la sua formazione in Germania. Nel 1980 \u00e8 divenuto professore ordinario di Linguistica generale all'Universit\u00e0 degli studi di Roma \"La Sapienza\" dove, dal 1983 al 1995, \u00e8 stato coordinatore dei corsi di Dottorato di ricerca in Linguistica. Dal 1989 al 1991 \u00e8 stato Direttore del Corso di Perfezionamento in Linguistica Italiana. Dal 1992 \u00e8 professore ordinario di Linguistica generale presso l'Universit\u00e0 degli studi Roma Tre, dove \u00e8 anche stato, fino al 2008, Direttore del Dipartimento di Linguistica e Delegato Rettorale per il Progetto Scuola Superiore. Dal 2015 Professore Emerito a Roma Tre. Ha ricevuto una laurea \"honoris causa\" dall'Universit\u00e0 svedese di Lund.\nHa studiato la filosofia del linguaggio, la storia del pensiero linguistico-filosofico, e altre tematiche di linguistica teorica e descrittiva. Tra i suoi temi specifici: Saussure e il saussurismo; epistemologia della linguistica; fenomeni non-arbitrari nelle lingue; iconicit\u00e0 sintattica; costruzioni predicative (causative, ecc.), classi di parole. Nei suoi studi linguistici, ha portato costantemente il risultato della sua conoscenza della tradizione filosofica, specialmente in alcuni ambiti (filosofia antica, filosofia seicentesca e settecentesca, epistemologia).\nHa avuto un ruolo cospicuo nello sviluppo della tematica linguistico-educativa in Italia negli anni settanta e successivi, sia come autore di alcuni fortunati manuali scolastici, sia come autore di decine di lavori di analisi della tradizione in questo campo. Nel 1986 ha fondato la rivista bimestrale \"Italiano e oltre\", che ha diretto fino alla sua chiusura nel 2004.\n\u00c8 membro del comitato redazionale di numerose riviste scientifiche, in Italia, Spagna, Francia, Svizzera. Ha progettato e diretto opere lessicografiche in collegamento coi suoi interessi di lessicologia: il \"Conciso\" Treccani (2003), poi il \"Dizionario dei sinonimi e dei contrari\" Treccani (2004), poi \"Il Treccani\" (2004). Il \"Dizionario analogico Utet\", un'opera originale nel panorama italiano, \u00e8 apparso in due volumi nel 2011. Nello stesso anno \u00e8 uscita la \"Enciclopedia dell'italiano\", presso l'Istituto della Enciclopedia Italiana.\nCome saggista, si occupa di filosofia della cultura della modernit\u00e0 e di filosofia politica. In questi ambiti si possono citare il suo \"Il mostro mite\" (Garzanti, 2008; tradotto in pi\u00f9 lingue), in cui analizza le ragioni profonde della crisi della sinistra in Europa; \"Il paese del pressappoco\" (Garzanti, 2005), dedicato all'analisi dell'Italia come caso di \"paese che non funziona\"; \"La terza fase\" (Laterza 2000, tradotto in varie lingue), in cui studia gli effetti cognitivi della multimedialit\u00e0 digitale, tema ripreso con altri argomenti in \"Presi nella rete. La mente ai tempi del web\" (Garzanti, 2012; tradotto in varie lingue). Suoi saggi di analisi politica e filosofico-politica sono sulle principali riviste di politica d'Europa (\"il Mulino\", \"MicroMega\", \"Le D\u00e9bat\" ecc.).\nNel 2011 ha pubblicato per Garzanti il suo primo romanzo, \"Le passioni dell'anima\", incentrato sugli ultimi mesi di vita di Cartesio a Stoccolma.\nNel 2018 ha pubblicato, sempre per Garzanti, \"L'ospite e il nemico. La grande migrazione e l'Europa\", in cui si propone di smontare la retorica dell'accoglienza ai migranti."}
{"id": "347989", "revid": "74801", "url": "https://it.wikipedia.org/wiki?curid=347989", "title": "Serge Raynaud de la Ferriere", "text": "\u00c8 noto per avere fondato l'organizzazione denominata Grande fraternit\u00e0 universale.\nNote biografiche.\nNato in Francia, studia in Belgio e visita diversi ambienti esoterici europei . In Svizzera viene iniziato alla massoneria.\nUn esoterista che si fa chiamare Sun Wu Kung nomina Raynaud de la Ferriere \"Supremo Reggente dell'Ordine di Aquarius\" . Si reca quindi in Venezuela dove fonda un ashram vicino Maracay. Nel 1948 a Caracas fonda la \"Grande fraternit\u00e0 universale\" insieme al suo discepolo Jos\u00e9 Manuel Estrada (un sindacalista legato ad ambienti massonici).\nDopo di un soggiorno ininterrotto di 17 mesi in Venezuela, nel 1949 and\u00f2 a New York. In seguito part\u00ec per l'Asia passando prima per Bruxelles e Francia.\nNei suoi molti libri \u00e8 contenuta la \"matesi\" (pratica della sintesi), via verso l'autocoscienza e autorealizzazione."}
{"id": "347992", "revid": "123447851", "url": "https://it.wikipedia.org/wiki?curid=347992", "title": "Maurice Sachs", "text": "Contrasto fra vita e talento.\nLa vita di Maurice Sachs presenta un contrasto insanabile fra le positive qualit\u00e0 letterarie, che fanno s\u00ec che i suoi libri siano pubblicati ancor oggi, e la personalit\u00e0, che non \u00e8 eccessivo definire sociopatica.\nOmosessuale, di gradevole aspetto, Sachs visse un po' prostituendosi al fior fiore dell\"'intellighenzia\" gay parigina dell'epoca, un po' facendo il segretario dei suoi amanti, un po' rubando, un po' truffando (commerciava in libri e manoscritti d'antiquariato, falsificandoli sfacciatamente), e un po' con gli introiti del normale lavoro di scrittore. Alla fine della sua vita non esit\u00f2, lui ebreo ed omosessuale, a diventare durante la seconda guerra mondiale spia e collaboratore della Gestapo nazista.\nOvviamente la gratitudine non era la sua qualit\u00e0 principale, per cui nei suoi scritti, soprattutto \"Il Sabba\", ci ha lasciato una quantit\u00e0 di pettegolezzi e giudizi spietati sulle debolezze (omosessuali e non) dei personaggi da lui frequentati o conosciuti, quali Marcel Proust, Jean Cocteau, Andr\u00e9 Gide, Max Jacob ed altri ancora. Se la lettura di queste pagine \u00e8 amena per il lettore d'oggi, non lo fu certamente per i diretti interessati ancora in vita al momento della pubblicazione dell'opera.\nEppure Hans Mayer, nel suo saggio \"I diversi\", probabilmente forzando i termini della questione come gi\u00e0 aveva fatto Jean Paul Sartre con Jean Genet, vede nell'opera e nella vita di Sachs la prefigurazione\ndi quel rifiuto dell'Illuminismo che sarebbe stato portato a termine, dopo la guerra, da personaggi pi\u00f9 complessi e completi, come appunto Jean Genet.\nCollaborazionista e omosessuale.\nDurante la guerra Sachs fu assunto dalla Gestapo di Amburgo come agente infiltrato negli ambienti francesi del Service du Travail Obligatoire (STO - \"Servizio del lavoro obbligatorio\"), vivendo nel 1943 una vita da avventuriero e da spia negli ambienti dei trafficanti del mercato nero, divertendosi spensieratamente con giovani francesi della L\u00e9gion des Volontaires Fran\u00e7ais (LFV - \"Legione dei volontari francesi\"), campando d'intrallazzi e truffe, e denunciando senza tregua. Viveva con due giovani collaborazionisti francesi omosessuali, Philippe Monceau e Paul Martel.\nConosciuto presto con il soprannome di \"Maurice la tante\" (\"Maurice la checca\"), molti giurarono di rendergli la pariglia appena si fosse presentata l'occasione. Nel novembre 1943, fu per\u00f2 arrestato dalla Gestapo, stanca dei suoi errori, delle sue imprudenze e dei suoi rapporti falsi. Venne imprigionato nel carcere di Fuhlsb\u00fctteln, lo stesso in cui aveva fatto rinchiudere molta gente.\nLa fine.\nNel 1950 Philippe Monceau, nel suo libro \"Le dernier sabbat de Maurice Sachs\" (\"L'ultimo sabba di Maurice Sachs\"), afferma che Sachs fu linciato dagli altri prigionieri dopo la partenza dei custodi nel 1945, e che il suo cadavere buttato in pasto ai cani.\nTuttavia, la sua fine fu meno spettacolare e romanzesca. Nella primavera del 1945, di fronte all'avanzata delle truppe britanniche, la prigione di Fuhlsb\u00fcttel fu evacuata su Kiel, una lunga marcia di diversi giorni.\nIl terzo giorno, il 14 aprile 1945, alle undici del mattino, Sachs era sfinito e non poteva continuare la marcia della morte. Fu abbattuto con una pallottola alla nuca, e il suo cadavere fu abbandonato sul bordo della strada con quello di un compagno di sventura.\nOpere.\n(Nota: una bibliografia completa, comprensiva anche degli articoli su rivista, \u00e8 online qui)."}
{"id": "347993", "revid": "21079", "url": "https://it.wikipedia.org/wiki?curid=347993", "title": "Reticolo completo", "text": ""}
{"id": "347994", "revid": "1226", "url": "https://it.wikipedia.org/wiki?curid=347994", "title": "Ralph Supermaxieroe", "text": ""}
{"id": "347995", "revid": "1226", "url": "https://it.wikipedia.org/wiki?curid=347995", "title": "Ralph supermaxi eroe", "text": ""}
{"id": "347996", "revid": "1226", "url": "https://it.wikipedia.org/wiki?curid=347996", "title": "Ralph super maxi eroe", "text": ""}
{"id": "347997", "revid": "1226", "url": "https://it.wikipedia.org/wiki?curid=347997", "title": "The Greatest American Hero", "text": ""}
{"id": "347999", "revid": "21880", "url": "https://it.wikipedia.org/wiki?curid=347999", "title": "Cisto", "text": ""}
{"id": "348000", "revid": "125690698", "url": "https://it.wikipedia.org/wiki?curid=348000", "title": "Cistus", "text": "Cistus \u00e8 un genere di piccoli arbusti o frutici sempreverdi appartenente alla famiglia delle Cistaceae.\nDescrizione.\nI cisti hanno fiori bellissimi vistosi, a simmetria raggiata, con calice persistente a 3-5 sepali, corolla dialipetala a 5 petali bianchi o rosei, androceo con numerosi stami poco sviluppati in lunghezza, ovario composto da 3-5 carpelli sormontato da uno stilo semplice.\nIl frutto \u00e8 una capsula a 5 valve contenente pi\u00f9 semi.\n\u00c8 pianta mellifera, non di grande quantit\u00e0, ma di ottima qualit\u00e0 di miele.\nDistribuzione e habitat.\nSi tratta di specie tipiche della macchia mediterranea, dell\"Oleo-ceratonion\" e pi\u00f9 raramente della gariga. La presenza di alcune specie, in particolare il \"Cistus monspeliensis\", in associazioni floristiche quasi pure, \u00e8 indice di degradazione della macchia mediterranea o dell\"Oleo-ceratonion\" e rappresenta un possibile stadio di involuzione verso la gariga o la prateria.\nTassonomia.\nIl genere comprende le seguenti specie:"}
{"id": "348002", "revid": "219110", "url": "https://it.wikipedia.org/wiki?curid=348002", "title": "IBM Z", "text": "IBM Z \u00e8 una famiglia di sistemi mainframe prodotti da IBM utilizzanti l'architettura z/Architecture. \u00c8 l'evoluzione della famiglia IBM System/360.\nUn mainframe della linea IBM Z si differenzia dagli altri elaboratori per una serie di ottimizzazioni di performance, ridondanza e high availability non presenti, almeno solitamente, sui server tradizionali. Ad esempio, vi \u00e8 hardware offloading delle operazioni di I/O, della crittografia e della gestione della memoria. Vi sono un gran numero di processori (fino a 170 per frame) con la possibilit\u00e0 di verificare in maniera incrociata l'esito delle operazioni, di ritentarle in caso di fallimento e di mettere offline il processore guasto in caso l'errore persista, spostando in maniera trasparente il workload su un altro processore tenuto come hot spare. Sistemi di ridondanza progettati su questo modello sono attivi anche sulla RAM, sui dischi, sulle alimentazioni, sull'impianto di raffreddamento e sulla quasi totalit\u00e0 dei sottosistemi hardware del mainframe.\nQueste macchine trovano impiego in settori in cui i costi di downtime non previsto minerebbero seriamente la solidit\u00e0 dell'azienda stessa: compagnie aeree, banche, assicurazioni, gateway e processori di pagamento sono esempi emblematici.\nI sistemi operativi supportati dalla linea IBM Z sono z/OS, Linux on System z, z/VM, z/VSE e z/TPF.\nDenominazione.\nLa linea ha subito diversi cambi di denominazione:\nLa gestione di complessi carichi di lavoro nell'IBM Z.\n Come tutte le tecnologie si sono evolute nell'ottica di poter ospitare carichi di lavoro specifici, una serie di tecnologie sono state integrate all'interno degli IBM Z per poter ospitare carichi di lavoro eterogenei tra loro all'interno della stessa elaborazione. Non \u00e8 affatto inusuale constatare che un solo IBM Z riesca a gestire applicazioni prettamente transazionali insieme ad applicazioni di Business Intelligence. Questo \u00e8 dovuto ad un costante ammodernamento della piattaforma che ha cercato di mantenere come caratteristica fondamentale l'effettivo supporto a tutto ci\u00f2 che la tecnologia aveva gi\u00e0 prodotto. In poche parole, se negli anni ottanta le applicazioni transazionali IMS erano perlopi\u00f9 utilizzate in un mondo Mainframe, oggi, le applicazioni Java possono essere integrate all'interno di un'infrastruttura Z capace di mantenere le caratteristiche prestazionali della piattaforma transazionale tradizionale CICS ed IMS insieme a quelle generate dal nuovo carico di lavoro Java. Non solo. La quantit\u00e0 di dati prodotti nel tempo sono oggetto di analisi attraverso applicazioni che riescono a sfruttare le caratteristiche di \"DataBase Machine\" e di \"I/O Rate\" tipiche dell'IBM Z in generale. Non c'\u00e8, inoltre, da meravigliarsi se allo stesso tempo alcuni server Linux virtualizzati all'interno di uno z/VM espletano funzioni di servizi di rete infrastrutturali all'azienda (firewall, DHCP, dns).\nUna caratteristica della tecnologia dell'IBM Z \u00e8 l'abilit\u00e0 di supportare applicazioni di diversa natura attraverso tecniche intelligenti ed avanzate di gestione del workload disegnate per riallocare le risorse del sistema in maniera automatica e dinamica in accordo con le priorit\u00e0 definite. \u00c8 interessante inoltre comprendere come la definizione delle priorit\u00e0 non \u00e8 un qualcosa di definito dal punto di vista meramente tecnologico bens\u00ec da uno studio \"economico\" del processo di business associato.\nLa funzione che permette tutto questo \u00e8 il Workload Manager (WLM). L'idea del Workload Manager \u00e8 quella di tradurre gli obiettivi di business associati ad un dato workload all'interno di costrutti tecnici (regole e priorit\u00e0) forzate dal Sistema Operativo. \nLe definizioni delle regole con la quale i processi sono gestiti sono all'interno di quelle che vengono chiamate Policy. Ogni diversa tipologia di Workload \u00e8 definita nel sistema e ad ogni elemento viene assegnato un obiettivo (goal) ed un'importanza. \nQuesti goal, definiscono le aspettative o i livelli di servizio (SLA) di come il lavoro deve essere effettuato. L'evoluzione di questo strumento ha reso possibile anche tale gestione all'interno di un Sysplex.\nIl WLM gestisce l'uso delle risorse di sistema (processore, memoria e I/O) in modo da onorare questi obiettivi. L'identificazione e la classificazione delle richieste di lavoro sono supportati dai software middleware e dal sistema operativo: sono loro, infatti, che informano il WLM quando una nuova unit\u00e0 di lavoro entra ed esce dal sistema. Quando le unit\u00e0 di lavoro entrano nel sistema, vengono classificate ed assegnate ad una classe di servizio (Service Class) che descrive gli obiettivi in termini di performance che deve traguardare. Il WLM gestir\u00e0 le risorse di sistema per assicurare che le politiche vengano rispettate.\nUn'ulteriore estensione di tale tecnologia e pi\u00f9 in generale della capacit\u00e0 di elaborare grossi e complessi carichi di lavoro da parte dell'IBM Z, \u00e8 fornita dalla tecnologia hardware stessa. Ad esempio, l'Intelligence Resource Director (IRD) \u00e8 una tecnologia che estende il concetto del WLM ai Virtual Server che risiedono all'interno dell'elaboratore. L'IBM Z infatti ha sviluppato da decenni il concetto di virtualizzazione estendendo cos\u00ec le sue capacit\u00e0. L'IBM Z \u00e8 infatti un elaboratore in grado di partizionare e condividere le sue risorse dal punto di vista Hardware attraverso la tecnologia del Logical partitioning (LPAR) ed anche dal punto di vista Software attraverso il Sistema Operativo z/VM. Tali livelli di virtualizzazione implementati esprimono il concetto che la virtualizzazione nel mondo Z non \u00e8 un \"Add-On\" bens\u00ec un \"Built-In\".\nPoich\u00e9 tale partizioni logiche devono essere gestite con gli stessi livelli di un singolo sistema, l'Intelligence Resource Director, sposta le risorse dinamicamente da un sistema all'altro in base alla priorit\u00e0 della unita di lavoro che richiede il servizio.\nLe ultime migliorie sulla piattaforma dell'IBM Z estendono ulteriormente le capacit\u00e0 hardware elaborative di carichi di lavoro misti. \u00c8 infatti possibile utilizzare processori specializzati ad eseguire diverse tipologie di lavoro:"}
{"id": "348003", "revid": "287204", "url": "https://it.wikipedia.org/wiki?curid=348003", "title": "Arnaud Clement", "text": ""}
{"id": "348005", "revid": "8911", "url": "https://it.wikipedia.org/wiki?curid=348005", "title": "Afranio", "text": ""}
{"id": "348006", "revid": "1305772", "url": "https://it.wikipedia.org/wiki?curid=348006", "title": "Michele Pane", "text": "Biografia.\nNato ad Adami, un piccolo borgo di montagna del Reventino, in una famiglia della piccola borghesia colta (il padre era farmacista, la madre era sorella del filosofo Francesco Fiorentino), frequent\u00f2 le scuole medie inferiori e superiori in collegi di Nicastro (oggi Lamezia Terme) e di Monteleone (oggi Vibo Valentia). Frequent\u00f2 la facolt\u00e0 di Giurisprudenza all'Universit\u00e0 di Napoli, ma interruppe gli studi prima di conseguire la laurea.\nLa sua prima opera in versi, il poemetto \"L'uominu russu\" (L'uomo rosso), pubblicato a Foggia nel 1898, di ispirazione risorgimentale radicale, gli valse un processo penale intentatogli da un amministratore locale che si riconobbe nel ritratto di un miles gloriosus garibaldino.\nLe composizioni poetiche successive, scritte quasi tutte nel dialetto calabrese parlato alla fine del XIX secolo nel territorio del Reventino. Sono state composte tutte negli Stati Uniti d'America, dove Michele Pane era emigrato nel 1901 spinto da spirito di avventura, pi\u00f9 che da motivi di ordine economico. Negli Stati Uniti il Pane visse prevalentemente a Chicago, dove rimase quasi ininterrottamente fino alla morte svolgendo prevalentemente l'attivit\u00e0 di giornalista e di editore. Nel 1925 fond\u00f2 la rivista letteraria \"Il Lupo\", in lingua italiana e inglese. Ritorn\u00f2 in Italia solo nel 1938 per un breve periodo, in occasione del matrimonio della figlia Libert\u00e0.\nDall'esame dei suoi versi risulta evidente la vicinanza ai poeti simbolisti europei, soprattutto a Giovanni Pascoli. I temi sono quelli delle memorie infantili, dei bozzetti campestri descritti con un linguaggio ricco di onomatopee e di analogie, carico di significati simbolici, in un dialetto che non aveva tradizioni letterarie alle spalle."}
{"id": "348008", "revid": "120792439", "url": "https://it.wikipedia.org/wiki?curid=348008", "title": "Regno del Gwent", "text": "Il Gwent (in gallese antico: \"Guent\") fu, tra il V/VI e l'XI secolo, uno dei regni o principati gallesi medievali che si trovavano tra i fiumi Wye e Usk.\nStoria.\nL'area fu abitata sin dal Paleolitico. Il regno gallese medievale del Gwent occupava l'area tra i fiumi Usk, Wye e Severn e a nord arrivava a lambire Ewyas ed Ergyng (poi Archenfield). Il regno del Gwent and\u00f2 emergendo dopo la partenza dei Romani dalla Britannia (ca 410) e and\u00f2 di fatto a ricalcare l'area che in epoca preromana era stata occupata dal regno dei Siluri (Ewyas), che aveva come capitale Venta Silurum. il Gwent prese il suo nome proprio dalla \"civitas\" di Venta Silurum: nel periodo post romano divenne \"Guenta\" e poi Gwent a seguito della trasformazione, normale nelle lingue brittoniche, di \"v\" in \"gu\". La stessa Venta divenne Caer Gwent (Caerwent).\nIl fondatore del Gwent sarebbe Caradoc Freichfras, che avrebbe stabilito la sua prima capitale a Caerwent o a Caerleon, per poi spostarla a Portskewett, forse Sudbrook. Un'altra figura indicata come la fondatrice del regno \u00e8 quella di Erb, probabile discendente di Caradoc, che avrebbe regnato sull'Ergyng a est delle Black Mountains, ottenendo poi anche il controllo di un'ampia area del sud.. La cristianizzazione del Galles si ebbe a partire dal V secolo ad opera di santi quali Dubricio, Tateo e Cadoc.\nIntanto anche sul Gwent si abbatt\u00e9 la pressione degli invasori anglosassoni, che nel VII ferirono a morte in battaglia il sovrano cristiano del Gwent Tewdrig, il cui figlio Meurig riusc\u00ec comunque a rendere pi\u00f9 forte il suo regno unendolo a quello del Glywysing attraverso un matrimonio dinastico, unione che sembra sia durata anche nel corso dell'VIII secolo.\nNel 931 re Morgan ab Owain fu uno dei sovrani gallesi che riconobbe il potere supremo di Atelstano d'Inghilterra, seguendolo poi nella corte di Hereford. Il Gwent rimase comunque un regno distinto e indipendente e nel 942 fu temporaneamente riunito al Glywysing, prendendo il nome di Morgann\u0175g da Morgan Hen. Dopo la morte di quest'ultimo, per\u00f2, I regni si divisero di nuovo. Nel 1034 il Gwent fu invaso da Canuto I d'Inghilterra.\nL'esistenza del Gwent come regno distinto termin\u00f2 quando nel 1055 Gruffydd ap Llywelyn conquist\u00f2 il Morgann\u0175g, estendendo cos\u00ec il suo potere su tutto il Galles. Tuttavia alla morte di Gruffydd, avvenuta nel 1063, Caradog ap Gruffudd diede di nuovo vita a un regno indipendente nel Gwent. Due anni dopo Aroldo Godwinson, cerc\u00f2 di estendere la sua influenza sul territorio, senza per\u00f2 riuscirvi e poi, l'anno successivo (1066), mor\u00ec nella battaglia di Hastings contro i Normanni.\nI nuovi invasori andarono conquistando rapidamente il Gwent, anche se gli scontri con i gallesi continuarono, seppur in maniera intermittente, fino al 1217, quando Guglielmo Marshal strapp\u00f2 ai gallesi la fortezza di Caerleon.\nI normanni suddivisero l'area in diverse signorie, costellando il territorio da tutta una serie di castelli del tipo motte and bailey. Le signorie furono le unit\u00e0 amministrative base fino al 1536, quando Enrico VIII approv\u00f2 i patti d'unione con cui abol\u00ec le signorie, sostituite dalle contee del Monmouthshire, di Newport (Gwynll\u0175g o Wentloog) e did Caerleon, e annett\u00e9 formalmente il Galles all'Inghilterra.\nNel ventunesimo secolo il nome di Gwent resta per indicare una delle contee preservate del Galles e viene usato per alcuni scopi cerimoniali e in alcuni titoli, mentre come unit\u00e0 amministrativa locale fu abolita nel 1996 e rimpiazzata da nuove autorit\u00e0 locali unitarie: Newport, Blaenau Gwent, Torfaen, Caerphilly e Monmouthshire."}
{"id": "348027", "revid": "697352", "url": "https://it.wikipedia.org/wiki?curid=348027", "title": "Aberdeen (disambigua)", "text": ""}
{"id": "348028", "revid": "49022", "url": "https://it.wikipedia.org/wiki?curid=348028", "title": "Eptarchia", "text": ""}
{"id": "348029", "revid": "767487", "url": "https://it.wikipedia.org/wiki?curid=348029", "title": "Nastro d'argento", "text": "Il Nastro d'argento \u00e8 il pi\u00f9 antico premio cinematografico italiano, assegnato dal 1946 dal Sindacato nazionale giornalisti cinematografici italiani (SNGCI). La premiazione si tiene al Teatro antico di Taormina.\nStoria.\nIl sindacato dei giornalisti cinematografici fu fondato nello stesso anno in cui sono nati i Nastri, il 1946, da un gruppo di giornalisti e saggisti di cinema, alcuni dei quali divennero in seguito registi (Steno e Mario Soldati, che ne fu primo presidente) e autori (Michelangelo Antonioni, Antonio Pietrangeli). Il primo regolamento motivava l'istituzione del Nastro d'Argento per \u00abpromuovere il continuo miglioramento artistico, tecnico e industriale della cinematografia italiana e rendere omaggio alle sue rilevanti acquisizioni\u00bb.\n\u00c8 stato consegnato per la prima volta nel 1946 a Roma, all'Hotel de Russie. Le edizioni si tennero prevalentemente tra Roma e Taormina, con l'eccezione di alcune edizioni particolari (a Firenze, dopo l'alluvione del 1966, in segno di solidariet\u00e0) e, sempre nei suoi primi anni di vita, anche a Sorrento.\nNelle prime edizioni i premi sono stati conferiti ai film presentati nel corso dell'annata considerata dall'industria, quella che si conclude con la fine dalla stagione; sono stati poi attribuiti alle pellicole uscite nell'anno solare, mentre successivamente sono stati di nuovo assegnati ai film usciti in sala entro i giorni immediatamente seguenti al Festival di Cannes, quindi entro gli ultimi giorni di maggio, quando vengono annunciate le 'cinquine' finaliste alle quali \u00e8 dedicata una manifestazione con tutti i candidati ai premi. Dopo alcune edizioni nella sede dell'Accademia di Francia a Villa Medici, si tiene, sempre a Roma, nello spazio del Museo MAXXI. I premi sono assegnati sulla base di 'cinquine' proposte dal direttivo nazionale del Sindacato al voto (notarile) degli iscritti al sindacato, giornalisti cinematografici della carta stampata, delle televisioni, delle radio e di Internet.\nAlla consegna dei Nastri d'argento sono abbinati i premi Guglielmo Biraghi assegnati dal 2001, destinati ai migliori tra i giovani attori esordienti nel cinema dell'anno. I Nastri ospitano a Taormina nella loro serata anche il premio Manfredi.\nCategorie di premi.\nI premi attualmente assegnati sono:\nI premi non pi\u00f9 assegnati:"}
{"id": "348033", "revid": "1705737", "url": "https://it.wikipedia.org/wiki?curid=348033", "title": "Aberdeen (Washington)", "text": "Aberdeen \u00e8 una localit\u00e0 degli Stati Uniti d'America, nella contea di Grays Harbor, nello Stato di Washington. La citt\u00e0 \u00e8 nota per essere la citt\u00e0 natale di Kurt Cobain, frontman dei Nirvana, di Bryan Danielson, wrestler statunitense e di Robert Motherwell, pittore esponente dell'espressionismo astratto.\nGeografia.\n\u00c8 situata a circa a nord di Portland sull'estremo orientale della baia di \"Grays Harbor\" che si affaccia sull'Oceano Pacifico e conta circa abitanti.\nStoria.\nLa fondazione della citt\u00e0 risale all'epoca (XIX secolo) della costruzione delle linee ferroviarie nell'ovest degli Stati Uniti, quando la cittadina era un importante snodo ferroviario."}
{"id": "348036", "revid": "46291", "url": "https://it.wikipedia.org/wiki?curid=348036", "title": "Cistus monspeliensis", "text": "Il cisto marino o cisto di Montpellier (Cistus monspeliensis ) \u00e8 un arbusto appartenente alla famiglia delle Cistaceae tipico delle associazioni floristiche cespugliose o arbustive mediterranee.\nDescrizione.\nLa pianta ha il fusto peloso con portamento inizialmente eretto e poi decombente e cespuglioso. Alta da 30 a 120\u00a0cm, con corteccia bruna. Le foglie sono lineari-lanceolate, sessili, con margine revoluto, tomentose e vischiose al tatto, con forte e gradevole odore aromatico.\nI fiori sono riuniti in piccoli racemi, hanno simmetria raggiata e diametro di 1,5\u20132\u00a0cm. Il calice \u00e8 composto da cinque sepali liberi, disuguali. La corolla \u00e8 composta da 5 petali liberi, di colore bianco, con una piccola macchia gialla alla base. L'androceo \u00e8 composto da numerosi stami con filamenti brevi, inseriti sul ricettacolo. L'ovario \u00e8 supero, sormontato da un breve stilo.\nIl frutto \u00e8 una capsula di forma ovale, contenente numerosi semi.\nBiologia.\nIl cisto marino ha un ciclo vegetativo autunno-primaverile, con attivit\u00e0 vegetativa intensa nel periodo primaverile, che culmina con la fioritura nei mesi di aprile-maggio.\nNel periodo estivo entra in riposo vegetativo a causa delle condizioni siccitose proibitive riprendendo l'attivit\u00e0 solo con le piogge autunnali. Durante il riposo estivo l'habitus diventa tipicamente xerofitico, perdendo buona parte del fogliame. Per questo motivo la macchia a cisto ha una tonalit\u00e0 grigio-bruna in estate determinata dalla colorazione della corteccia.\nDistribuzione e habitat.\nIl cisto marino \u00e8 una tipica pianta mediterranea piuttosto comune nelle associazioni cespugliose degli ambienti mediterranei, specialmente in zone soleggiate e aride. Si adatta bene a condizioni pedologiche difficili, vegetando su suoli sterili, grossolani e dotati di scarsa potenza. Vegeta nella macchia mediterranea bassa, e sporadicamente nella gariga, spesso in prossimit\u00e0 delle zone costiere.\n\u00c8 il tipico rappresentante della macchia a cisto, associazione monofloristica o a larga prevalenza a cisto che si estende spesso su vaste superfici, indice di degradazione della vegetazione mediterranea. Ricopre facilmente le aree percorse da incendi in quanto i semi hanno la capacit\u00e0 di resistere alle alte temperature, permettendo alla specie una rapida colonizzazione dell'area.\nUtilit\u00e0.\nDal \"Cistus monspeliensis\" (cos\u00ec come dal \"Cistus ladanifer\" e dal \"Cistus creticus\") si estrae una resina chiamata ladano che \u00e8 molto importante in profumeria dove \u00e8 usata soprattutto come fissativo.\nIl cisto marino inoltre \u00e8 fondamentale come pianta colonizzatrice di aree collinari degradate, in quanto rappresenta uno degli ultimi baluardi prima della desertificazione, prevenendo l'erosione dei suoli declivi percorsi da incendi. L'uso domestico invece \u00e8 limitato a legna da ardere, utile soprattutto per avviare l'accensione. Come altre piante fortemente aromatiche, \"Cistus monspeliensis\" \u00e8 rifiutato dagli animali."}
{"id": "348037", "revid": "547034", "url": "https://it.wikipedia.org/wiki?curid=348037", "title": "Cistus salvifolius", "text": "Il cisto femmina (Cistus salviifolius ) \u00e8 un arbusto appartenente alla famiglia delle Cistaceae, tipico della macchia mediterranea.\nCaratteri botanici.\nQuesta pianta ha un portamento arbustivo, con altezza fino a 50\u201360 cm. Le sue foglie sono color verde glauco, ovali o ellittiche, picciolate, tomentose e non collose al tatto, con margine intero e ricoperte da tricomi. La lamina fogliare \u00e8 lunga da 1 a 3 cm.\nI fiori sono solitari e lungamente peduncolati, disposti all'ascella delle foglie, hanno simmetria raggiata e diametro di 4\u20135 cm. La corolla \u00e8 composta da 5 petali liberi, di colore bianco con sfumature gialle alla base. L'androceo \u00e8 composto da numerosi stami con filamenti brevi e antere gialle. L'ovario \u00e8 supero con stimma quasi sessile.\nIl frutto \u00e8 una capsula contenente pi\u00f9 semi.\nBiologia.\nAl pari degli altri cisti \u00e8 una pianta molto resistente in grado di tollerare prolungate condizioni di siccit\u00e0 e ampi range di pH del terreno. Pianta eliofila, si adatta anche a condizioni di parziale ombreggiamento, pertanto pu\u00f2 ritrovarsi anche in foreste a volta aperta. Fiorisce da aprile a maggio e fruttifica entro l'inizio dell'estate. La sopravvivenza della specie agli incendi \u00e8 garantita dai semi.\nDistribuzione e habitat.\nIl cisto femmina \u00e8 una pianta di ambiente mediterraneo ed \u00e8 pertanto possibile trovarla in leccete, macchia mediterranea e gariga. La sua distribuzione interessa tutte le aree della penisola Italiana in cui \u00e8 possibile trovare tali ambienti, dal Sud fino al Nord Italia, dov'\u00e8 presente presso grandi laghi, sui Colli Euganei, ai piedi dell'Appennino in Emilia-Romagna e in Istria. \u00c8 citata la sua presenza anche in Piemonte, nella Val di Susa e nelle Langhe.\nTipico arbusto dello strato inferiore nelle associazioni forestali o a macchia, non forma associazioni monofloristiche ma pu\u00f2 trovarsi consociato con altre specie dello stesso genere nella macchia a cisto.\nUtilizzi.\nSpecie impiegata a volte come pianta ornamentale in zone mediterranee. Si propaga facilmente per seme o per talea."}
{"id": "348040", "revid": "11694", "url": "https://it.wikipedia.org/wiki?curid=348040", "title": "Ren\u00e9 Desfontaines", "text": ""}
{"id": "348041", "revid": "122189475", "url": "https://it.wikipedia.org/wiki?curid=348041", "title": "Tour de France 1987", "text": "Il Tour de France 1987, settantaquattresima edizione della corsa, si svolse in venticinque tappe precedute da un prologo iniziale, tra il 1\u00ba e il 26 luglio 1987, per un percorso di complessivi 4\u00a0231,1\u00a0km. \nLa vittoria and\u00f2 al passista-scalatore irlandese Stephen Roche (al secondo ed ultimo podio al Tour dopo il terzo posto conseguito nell'edizione del 1985), in forza al team Carrera, che concluse la gara in 115h27'42\".\nIn quel 1987 Stephen Roche, gi\u00e0 vincitore pochi giorni prima di una delle pi\u00f9 controverse edizioni del Giro d'Italia, andr\u00e0 a vincere, dopo il Tour, anche il campionato del mondo di Villach, centrando una storica tripletta che, prima di lui, soltanto il fuoriclasse belga Eddy Merckx, nel 1974, era riuscito a completare. Una tripletta poi mai eguagliata da nessun altro ciclista. \nSi tratt\u00f2 della prima, e finora unica, edizione della corsa a tappe francese vinta da un corridore irlandese.\nIn seconda posizione della classifica generale si posizion\u00f2 lo scalatore spagnolo Pedro Delgado (al primo podio della carriera conseguito sui Campi Elisi). \nAl terzo posto della classifica generale si piazz\u00f2 il passista-scalatore e cronoman francese Jean-Fran\u00e7ois Bernard (al primo ed unico podio della carriera conseguito nella Grand Boucle).\nPercorso.\nIl Tour inizi\u00f2 con un cronoprologo a Berlino Ovest, seguito l'indomani da una prova in linea e da una cronometro a squadre. Dopo un giorno di riposo riprese nella Germania Ovest, da Karlsruhe, portando la carovana anche a Stoccarda e Pforzheim prima dell'ingresso in Francia dall'Alsazia. Il paese fu quindi percorso in senso antiorario, i ciclisti affrontarono perci\u00f2, dopo le pianure centrali, prima i Pirenei (due tappe) e poi le Alpi; il Tour si concluse come di consueto a Parigi.\nResoconto degli eventi.\nAl Tour 1987 parteciparono 207 corridori. Visto l'alto numero dei partecipanti, fu attuata una riduzione del numero dei corridori per squadra da 10 a 9, che dura tuttora. Le squadre partecipanti erano 6 francesi, 4 spagnole, 3 belghe, 3 olandesi, 3 italiane, 2 colombiane, 1 statunitense, 1 britannica. I corridori partecipanti erano 41 francesi, 30 spagnoli, 28 belgi, 20 colombiani, 19 olandesi, 18 italiani, 13 svizzeri, 7 statunitensi, 6 britannici, 4 irlandesi, 4 danesi, 3 tedeschi, 3 australiani, 2 polacchi, 2 cecoslovacchi, 1 canadese, 1 portoghese, 1 austriaco, 1 norvegese, 1 messicano, 1 neozelandese. \nAl via numerosi erano i favoriti: il vincitore delle edizioni 1983 e 1984 Laurent Fignon, i due irlandesi Sean Kelly e Stephen Roche, alla vigilia numero 1 e 2 del ranking UCI, il colombiano Luis Herrera e il britannico Robert Millar; indicati come possibili \"outsider\" erano invece Andrew Hampsten, Claude Criquielion, Charly Mottet, Jean-Fran\u00e7ois Bernard, Erich Maechler e Pedro Delgado. La corsa vide per\u00f2 l'assenza dei due protagonisti delle passate edizioni, il cinque volte vincitore Bernard Hinault, ritiratosi al termine della stagione precedente, e il campione in carica Greg LeMond, assente per un incidente di caccia occorsogli due mesi prima.\nCome da previsioni, durante le tre settimane la gara fu incerta e la maglia gialla pass\u00f2 sulle spalle di otto ciclisti (tra essi Lech Piasecki, primo ciclista del blocco orientale a vestire di giallo). Alla fine, con la cronometro del penultimo giorno a Digione, Stephen Roche riusc\u00ec a strappare il simbolo del primato a Pedro Delgado, andando a vincere con 40 secondi di vantaggio in classifica generale. Il francese Jean-Fran\u00e7ois Bernard, che aveva indossato la maglia gialla dopo la vittoria nella cronoscalata del Mont Ventoux, chiuse terzo a circa due minuti. Dei 207 ciclisti partiti, 135 giunsero a Parigi.\nIl distacco finale tra il primo e il secondo in classifica (40 secondi) risult\u00f2 all'epoca il secondo minimo distacco della storia del Tour, maggiore di due secondi rispetto a quello avutosi nell'edizione del 1968 tra Jan Janssen e Herman Van Springel.\nI corridori che si aggiudicarono il maggior numero di frazioni, sulle ventisei previste (considerando come unit\u00e0 in questo computo totale anche il cronoprologo), furono i francesi Jean-Fran\u00e7ois Bernard e R\u00e9gis Cl\u00e8re e il velocista olandese Jean-Paul van Poppel, con due successi ciascuno. Proprio Van Poppel si aggiudic\u00f2 la maglia verde della classifica a punti, mentre la maglia a pois della classifica scalatori and\u00f2 al colombiano Luis Herrera."}
{"id": "348045", "revid": "21880", "url": "https://it.wikipedia.org/wiki?curid=348045", "title": "Desf.", "text": ""}
{"id": "348046", "revid": "62004", "url": "https://it.wikipedia.org/wiki?curid=348046", "title": "Giro delle Valli Cuneesi", "text": "Il Giro delle Valli Cuneesi nelle Alpi del Mare \u00e8 una stata corsa a tappe di ciclismo su strada riservata alla categoria dilettanti, che si svolgeva annualmente in provincia di Cuneo, in Italia. La corsa si articolava in numerose tappe e si correva in estate, nei mesi di luglio o agosto.\nStoria.\nLa corsa, nata nel 1978, \u00e8 organizzata dalla societ\u00e0 fossanese G.S. Ciclismo Stampa, poi diventata G.S. Giro Ciclistico delle Valli Cuneesi A.S.D., presieduta da Giancarlo Fruttero. Le prime ventisei edizioni sono state riservate alla categoria Amatori mentre dal 2004 \u00e8 entrata a far parte del calendario nazionale dilettanti Elite/Under-23.\nNel 2004 \u00e8 stato Marco Osella a trionfare, mentre nel 2005 la corsa ha visto primeggiare Morris Possoni. Entrambi i corridori sono passati nella categoria professionisti l'anno successivo. Nel 2006 e nel 2007 la corsa \u00e8 stata vinta da Bruno Rizzi. Nel 2008 ha trionfato Pedro Merino, vincitore anche della tappa con arrivo a Castelmagno. Sul podio, sono saliti Damiano Caruso e il colombiano Rafael Infantino.\nNel 2009, con l'affermazione finale di Alberto Contoli, il Giro delle Valli ha per la prima volta nella sua storia raggiunto quota 2.000 metri, con l'arrivo inedito al Colle del Preit (Altipiano della Gardetta), in alta Valle Maira. Nelle annate seguenti si sono quindi affermati nell'ordine Antonio Santoro, Fabio Aru, Edoardo Zardini, Gianfranco Zilioli e Davide Pacchiardo. Nel 2015 la corsa non \u00e8 stata disputata per problemi economici.\nI plurivincitori sono Michele Pepino (6 vittorie), Imerio Vespignani e Roberto Moretti (4 vittorie) e Francesco Masi (2 vittorie). La corsa fu vinta da corridori italiani in tutte le edizioni, tranne quella del 1992, vinta dal francese Herv\u00e9 Bonneton, e quella del 2008, conquistata dallo spagnolo Pedro Merino.\nAlbo d'oro.\n\"Aggiornato all'edizione 2015.\""}
{"id": "348047", "revid": "30610", "url": "https://it.wikipedia.org/wiki?curid=348047", "title": "Pierre Woodman", "text": "Sin dal suo debutto nel mondo del porno, nel 1993, \u00e8 uno dei registi pi\u00f9 produttivi del settore, e dei pi\u00f9 conosciuti grazie alle sue collaborazioni con le case di produzione Private Media Group ed Hustler ed anche grazie al suo straordinario successo.\nBiografia.\nA 18 anni svolge il servizio militare, ed a 20 si arruola nella Polizia francese prestando servizio a Parigi. Lascia la Polizia nel 1986 ed inizia la sua attivit\u00e0 come fotografo di studio per la televisione francese Station TF1. Nel 1988 \u00e8 fotografo per riviste di moda.\nNel 1989, a 26 anni, diviene fotoreporter per il periodico francese Hot Video, occupandosi nei suoi servizi, del mondo del porno.\nNel 1990 nell'ambito di un servizio per Hot Video avviene l'incontro con Berth Milton sr. e Berth Milton jr. della Private.\nInizia qui la collaborazione con la Private con un regista di cui Woodman era gi\u00e0 a conoscenza, Michel Ricaud. Nel 1992 Woodman sigla un contratto esclusivo con la Private, la direzione del suo primo pornovideo risale al 1993. Dopo la morte di Ricauds nel 1994, Woodman diviene il principale regista della Private.\nWoodman sfrutta il budget a disposizione ed opera in produzioni via via pi\u00f9 costose. Giovani e bellissime ragazze, scenari esotici e ricercati come Bali, l'Egitto o il Sud Africa. Tra le grandi produzioni troviamo \"The Tower\" del 1994\", The Pyramid\" del 1996 e \"Tatiana\" del 1997. Per \"The Pyramid\" si raggiunge l'inimmaginabile budget per una produzione porno di 1.2 milioni di dollari. Il successo di Woodman diviene cos\u00ec ampio tanto da oscurare il nome stesso della Private.\nNel 1999, all'apice del successo, Woodman sigla un contratto da 5 milioni di dollari con Hustler, la casa di produzione americana di Larry Flint. Dopo cinque anni, la collaborazione con Hustler si conclude e nel 2005 si riapre quella con Private. Nel 2007 dirige la trilogia Xcalibur: The Lords of Sex.\nPseudonimo.\nLo pseudonimo Woodman proviene dalla sua infanzia e dall'abilit\u00e0 di arrampicarsi sugli alberi che ha suggerito agli altri bambini il nome Woodman (uomo di legno). Questo nome in inglese pu\u00f2 essere letto anche come un doppio senso a richiamo sessuale. Tuttavia di questo gioco di parole egli si \u00e8 reso conto solo successivamente.\nElementi caratteristici.\nLe produzioni di Woodman sono caratterizzate da ragazze ogni volta diverse, bellissime, giovani e sconosciute. Gli attori al contrario sono sempre gli stessi, un ristretto numero di collaboratori fidati ed a completa padronanza del modo di condurre il set impostato dal regista.\nPierre Woodman \u00e8 alla perenne ricerca di nuove attrici da lanciare nei suoi film. Il reclutamento delle modelle si rivolge prevalentemente all'est Europa, soprattutto Russia, Ucraina e repubbliche baltiche, tramite agenzie che collaborano con il regista, o tramite altri canali.\nIl regista cura personalmente la selezione delle modelle, si tratta di una conversazione seguita eventualmente da un provino. Tra le sue scoperte o casting pi\u00f9 noti:\nAngel Dark,\nAnita Blond,\nAnita Dark,\nAlexa May,\nBagheera,\nBarbara Doll,\nBeata Undine,\nBetty Anderson,\nCarmen Moore,\nCaylan Curtiss,\nCoralie Trinh Thi,\nDalila,\nDelfynn Delage,\nDemonia,\nDidi,\nDorothy Black,\nErika Bella,\nEve Angel,\nInes Ridere,\nInga Ridere,\nJennifer Dark,\nJudith Fox,\nJudith Lahaie,\nJulia Chanel,\nJulia Taylor,\nKarma Rosenberg,\nKathy Blanche/Agotha,\nKathy Kash,\nLiliane Tiger,\nLilou,\nLiza Harper,\nLucy Lee,\nM\u00e9lissa Lauren\nMia Stone,\nMichelle St. Clair,\nMonica Moore,\nMonica Roccaforte,\nMonica Rossi,\nNikki Anderson,\nNikki Blond,\nOlivia Del Rio,\nRaffa\u00ebla Anderson,\nRegina Ice,\nRita Faltoyano,\nSharka Blue,\nSilvia Saint,\nSofia Ferrari,\nTania Russof,\nVeronica Bella, ect.\nLa ragazza \u00e8 in abiti provocanti, lei e Woodman sono in una accogliente location e conversano in presenza di una telecamera. Se la conversazione ha buon esito, si passa subito al provino che \u00e8 una vera e propria scena a luci rosse. Gli innumerevoli provini svolti sono divenuti oggetto di alcune serie di film destinati agli spettatori interessati al \"dietro le quinte\" (backstage) della pornografia.\nSe queste conversazioni-provino siano autentiche, o al contrario un po' costruite, \u00e8 una questione aperta. In generale, il nome Pierre Woodman si pu\u00f2 associare direttamente al genere gonzo, di cui egli \u00e8 un interprete tra i pi\u00f9 rappresentativi e conosciuti."}
{"id": "348049", "revid": "119984723", "url": "https://it.wikipedia.org/wiki?curid=348049", "title": "Robert de Montesquiou", "text": "Biografia.\nRobert de Montesquiou, quarto e ultimo figlio del conte Thierry de Montesquiou-F\u00e9zensac, e della contessa Pauline Duroux, discendeva da un'illustre famiglia originaria della Guascogna, che conta tra i suoi antenati Blaise de Montluc e d'Artagnan. Sua cugina fu la famosa \u00c9lisabeth, contessa Greffulhe.\nNel 1885, Montesquiou incontr\u00f2 Gabriel Yturri (1868-1905), di origine peruviana, che divenne suo segretario, suo compagno e suo amante. Bench\u00e9 omosessuale, Montesquiou fu sempre molto attento nell'evitare di dare adito a scandali.\nDopo la morte di Yturri per diabete, nel 1908, lo sostitu\u00ec come segretario Henri Pinard, che Montesquiou, alla sua morte nel 1921, lasci\u00f2 erede dei pochi beni che gli restavano.\nMontesquiou fu sostenitore dell'avanguardia artistica del suo tempo: St\u00e9phane Mallarm\u00e9, Paul Verlaine in poesia; Claude Debussy e Gabriel Faur\u00e9 in musica; Paul Helleu in pittura.\nLa fortuna.\nMontesquiou fu violentemente denigrato in vita. Lorrain lo chiamava malvagiamente \"Grotesquiou\" e Pierre Lou\u00ffs gli consacr\u00f2 una poesia (\"Le comte R... de M...\") troppo atroce per essere citata.\nAnche la sua relazione con Yturri fu oggetto di motteggi crudeli: alla morte della persona da lui tanto amata, circol\u00f2 questa crudele battuta: \nTuttavia Montesquiou ha anche suscitato ammirazioni appassionate, e fu sempre circondato da discepoli e ammiratori dell'importanza di Marcel Proust o del pianista L\u00e9on Delafosse, oltre che da amici fedeli: sua cugina, la contessa Greffulhe, la principessa Bibesco, la principessa di L\u00e9on, Judith Gautier, Gustave Moreau, James Abbott McNeill Whistler. Godeva anche della stima e dell'amicizia di Gabriele D'Annunzio, conosciuto durante il soggiorno del poeta italiano ad Arcachon.\nOltre a ci\u00f2, il fascino esercitato dal suo personaggio sui suoi contemporanei ne ha fatto il modello degli eroi di numerosi romanzi, tra i quali si ricorda il nevrotico esteta \"des Esseintes\" in \"\u00c0 rebours\" (\"Controcorrente\", 1884) di Joris Karl Huysmans, e il vanesio pederasta \"barone de Charlus\" ne \"Alla ricerca del tempo perduto\" di Marcel Proust.\nOpere.\nMontesquiou ha pubblicato undici volumi di versi, due romanzi, tre volumi di memorie, e numerose opere di critica. La sua poesia, per quanto fosse da lui considerata come la parte pi\u00f9 importante della sua opera, \u00e8 generalmente giudicata oggi se non lambiccata e affettata quantomeno di qualit\u00e0 disomogenea. In compenso, il critico Montesquiou fu, secondo la definizione di Marcel Proust, ."}
{"id": "348050", "revid": "767487", "url": "https://it.wikipedia.org/wiki?curid=348050", "title": "Fusi del sonno", "text": "Sul tracciato di un elettroencefalogramma, i fusi del sonno (in inglese: \"sleep spindles\") sono dei treni di onde con frequenza di 12-16 Hz e della durata di 0,5-1,5 secondi, che compaiono all'inizio dello stadio 2 del sonno e perdurano (in alternanza con i Complessi K) per tutta la durata del sonno non-REM. \nSi tratta di un pattern di attivit\u00e0 cerebrale che viene prodotto durante il sonno per inibire l'elaborazione di informazioni non necessarie, evitando cos\u00ec l'interruzione dello stadio 2; si tratta quindi, insieme ai complessi K, di una caratteristica che definisce lo stadio stesso. Con esclusione dello stadio 1, transitorio, negli stadi del sonno pi\u00f9 profondi (3 e 4) i soggetti presentano una maggiore difficolt\u00e0 di risveglio."}
{"id": "348051", "revid": "767487", "url": "https://it.wikipedia.org/wiki?curid=348051", "title": "Beato (nome)", "text": "Origine e diffusione.\nSi tratta di un nome documentato fra i primi cristiani, attestato in latino con le forme \"Beatus\" e \"Beata\"; \u00e8 ripreso dall'omonimo aggettivo \"beatus\", che vuol dire appunto \"beato\", \"benedetto\", \"felice\", in riferimento alla beatitudine spirituale.\nIl nome \u00e8 stato portato da diversi santi e sante minori, che ne sostengono la diffusione. \u00c8 diffuso prevalentemente nelle forme femminili, sia in Italia (dove si attesta principalmente nel Centro-Nord e in Sardegna), sia in altre lingue.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "348053", "revid": "287204", "url": "https://it.wikipedia.org/wiki?curid=348053", "title": "Terezin", "text": ""}
{"id": "348056", "revid": "6220", "url": "https://it.wikipedia.org/wiki?curid=348056", "title": "Abu Ali ibn Sina", "text": ""}
{"id": "348058", "revid": "767487", "url": "https://it.wikipedia.org/wiki?curid=348058", "title": "Sarikoli", "text": "I Sarikoli o Sarykoly sono una popolazione tagica quindi iranica della Cina occidentale. Sono essenzialmente dediti all'agricoltura e alla pastorizia.\nPopolazione.\nLa popolazione ammonta a 20,500 (stima del 1982) e risiede nella regione sud-occidentale dello Xinjiang-Uigur, nei pressi di Tashkurgan, nella valle del fiume Sarikol.\nLingua.\nLa lingua sarikoli \u00e8 una lingua iranica orientale del sud-est della sotto-famiglia shugni-yazgulami, ma non \u00e8 intelligibile con lo shughni della Russia e dell'Afghanistan. L'uiguro e il cinese sono pure utilizzati.\nLa maggioranza dei Tagichi in Cina parla sarikoli, la restante parte wakhi.\nI Sarikoli sono una minoranza riconosciuta ufficialmente in Cina.\nReligione.\nI Sarikoli sono musulmani Ismailiti."}
{"id": "348060", "revid": "1610933", "url": "https://it.wikipedia.org/wiki?curid=348060", "title": "Nibbio bruno", "text": ""}
{"id": "348062", "revid": "23390", "url": "https://it.wikipedia.org/wiki?curid=348062", "title": "Robert de Montesquiou-F\u00e9zensac", "text": ""}
{"id": "348063", "revid": "23390", "url": "https://it.wikipedia.org/wiki?curid=348063", "title": "Robert de Montesquiou F\u00e9zensac", "text": ""}
{"id": "348064", "revid": "23390", "url": "https://it.wikipedia.org/wiki?curid=348064", "title": "Robert Montesquiou", "text": ""}
{"id": "348065", "revid": "327773", "url": "https://it.wikipedia.org/wiki?curid=348065", "title": "Milvus migrans", "text": "Il nibbio bruno (Milvus migrans ) \u00e8 un uccello rapace della famiglia degli Accipitridi. \u00c8 di gran lunga il rapace pi\u00f9 diffuso al mondo.\nDescrizione.\nIl nibbio bruno \u00e8 grande 55 \u2013 65\u00a0cm e ha una apertura alare di 140 \u2013 150\u00a0cm. Il suo peso corporeo ammonta a circa 600 - 1.000 grammi.\nIl nibbio bruno pu\u00f2 arrivare all'et\u00e0 di 20 anni. Ha una coda biforcuta che tuttavia non \u00e8 cos\u00ec incisiva come nel nibbio reale. La coda viene usata come timone. Il piumaggio \u00e8 molto scuro e le punte delle ali sono di colore nero.\nDistribuzione e habitat.\nDa marzo a ottobre il nibbio bruno si pu\u00f2 incontrare in quasi tutta Europa. Preferisce paesaggi aperti con alberi nelle vicinanze di specchi d'acqua. Sverna in Africa subsahariana.\nGli esemplari in Germania vengono stimati a circa 4.000 e in Europa a circa 88.000 coppie. Durante il soggiorno ai tropici si pu\u00f2 trovare il nibbio bruno nei paesi e nelle citt\u00e0, mentre nelle Alpi lo si pu\u00f2 trovare vicino agli specchi d'acqua e negli avvallamenti.\nBiologia.\nAlimentazione.\nSi nutre di pesci morti, piccoli uccelli, piccoli mammiferi, anfibi, rettili, insetti, carogne e rifiuti.\nRiproduzione.\nIl tempo di covata \u00e8 da aprile a giugno. Il nido viene costruito su vecchi alberi in un ambiente alto con rami secchi.\nHa un diametro di 50 \u2013 100\u00a0cm. Il mucchio per la covata viene ovattato con erba, fogliame, pelliccia e pelo.\nLa femmina depone dalle due alle tre uova. Le uova vengono tenute in caldo soprattutto dalle femmine per 30 - 35 giorni. Ha uova molto grandi e bianche con pigmenti aranciati (importante). I giovani uccelli volano dopo 40 - 45 giorni.\n\u00c8 il padre a insegnare al piccolo rapace a volare.\nI piccoli crescendo si allontanano dai genitori per andare a cercare un esemplare dell'altro sesso e fondare una famiglia."}
{"id": "348070", "revid": "1442080", "url": "https://it.wikipedia.org/wiki?curid=348070", "title": "Coefficiente UEFA", "text": "Il coefficiente UEFA o \"ranking\" UEFA, a livello calcistico, \u00e8 un sistema utilizzato dall'UEFA introdotto nel 1979 per classificare le squadre impegnate nei tornei continentali: le nazionali e i club.\nPer classificare le squadre di club e per decidere quante di queste, all'interno di ogni campionato nazionale, potranno avere accesso diretto, o indiretto attraverso i preliminari, alla UEFA Champions League o alla UEFA Europa League, e dalla stagione 2021-2022, alla UEFA Europa Conference League, viene realizzata una speciale classifica per ogni campionato nazionale.\nAllo stesso modo nel 2000 \u00e8 stato introdotto nel calcio femminile per classificare le squadre di club e decidere quante, all'interno di ogni campionato nazionale, potranno accedere alla UEFA Women's Champions League. Ulteriormente \u00e8 applicato nel calcio a 5.\nCoefficiente per club.\nIl coefficiente UEFA per le squadre di club \u00e8 determinato dai risultati ottenuti da ogni squadra nelle competizioni europee delle ultime cinque stagioni. Il punteggio totale si ottiene sommando ai punti conquistati da ogni squadra un coefficiente fisso, pari al 20% (33% prima del 2009) del coefficiente nazionale relativo alla stagione in corso. Per esempio, gli 11,375 punti del coefficiente dell'Italia per la stagione 2008-2009, hanno garantito 2,275 punti a ogni formazione italiana, comprese quelle che non hanno preso parte alle competizioni europee in quella stagione.\nDalla fase a gironi in avanti di entrambe le coppe europee, i punti ottenuti da ogni squadra sono calcolati nella misura di 2 per ogni vittoria e 1 per ogni pareggio (met\u00e0 nelle qualificazioni e negli spareggi), cui vanno aggiunti i seguenti bonus:\nNei turni preliminari, sono assegnati punteggi fissi solo alle squadre eliminate e precisamente:\nNon vengono assegnati punti alle squadre eliminate al terzo turno di qualificazione e agli spareggi di Champions League in quanto le stesse retrocedono in Europa League.\nLa classifica attuale.\nSi elencano le migliori 150 squadre classificate dalla UEFA in base alle statistiche elaborate dopo la fine della stagione 2020-2021, che definiscono la graduatoria valida per la stagione 2021-2022.\nfonte: https://it.uefa.com/memberassociations/uefarankings/club/#/yr/2021\nIn grassetto il punteggio valido per il ranking.\nPer alcuni club che hanno pochi punti nel ranking, come le inglesi tra il 72\u00ba e il 76\u00ba posto, si usano i punti federazione: se il club ha pi\u00f9 punti di quelli del coefficiente della propria federazione usa i propri punti; se il club ha meno punti di quelli della propria federazione, usa quelli della propria federazione. Questo metodo \u00e8 usato principalmente per i sorteggi.\nVertice storico.\nQui di seguito vengono inserite tutte le squadre di club che occuparono il primo posto in classifica dal primo quinquennio (riferito alla stagione in vigore che normalmente va da agosto/settembre a maggio/giugno) preso in analisi dal ranking europeo, quello dal 1975 al 1979.\nDurante la stagione 2018-2019 la UEFA ha implementato ed aumentato tale confronto prendendo in esame anche un arco di tempo di 10 anni. Il primo decennio preso a riferimento \u00e8 quello che va dalla stagione 2008-2009 a quella 2017-2018.\nQui di seguito viene inserito, in ordine decrescente, il numero di volte in cui ogni club fu inserito al vertice dal primo quinquennio preso in analisi dal ranking europeo, quello dal 1975 al 1979 (in caso di parit\u00e0, l'ordine \u00e8 cronologico):\nQui sotto viene riportata anche la classifica del numero di volte in cui ogni club \u00e8 inserito al vertice dal primo decennio preso in analisi dal ranking europeo dalla stagione 2008-2009.\nCoefficiente per club (femminile).\nIl coefficiente stagionale di un club viene calcolato sommando il numero totale di punti che ottiene in una data stagione e il 33% del coefficiente della sua federazione per quella stessa stagione.\n1 punto per una vittoria \n0,5 punti per un pareggio \n0 punti per una sconfitta\n2 punti per una vittoria\n1 punto per un pareggio\nLa classifica attuale.\nSi elencano le migliori 25 squadre classificate dalla UEFA in base alle statistiche elaborate dopo la fine della stagione 2020-2021, che definiscono la graduatoria valida per la stagione 2021-2022.\nVertice storico.\nQui di seguito vengono inserite tutte le squadre di club che occuparono il primo posto in classifica dal primo quinquennio (riferito alla stagione in vigore che normalmente va da agosto/settembre a maggio/giugno) preso in analisi dal ranking europeo, quello dal 2001 al 2005.\nElenco delle squadre per numero di volte che hanno occupato il primo posto nel ranking a partire dal quinquennio 2001-2005 (in caso di parit\u00e0, l'ordine \u00e8 alfabetico): \nCoefficiente per campionati nazionali.\nIl coefficiente UEFA per i campionati nazionali \u00e8 stilato per determinare quante squadre di club possono prendere parte alla Champions League ed all'Europa League.\nI coefficienti vengono calcolati con una media: dividendo il totale dei punti ottenuti per il totale dei club di quella federazione partecipanti alle due competizioni di quella stagione. La cifra che si ottiene viene sommata a quella delle precedenti quattro stagioni per calcolare il coefficiente. Quando due nazioni hanno lo stesso coefficiente, la federazione con il coefficiente pi\u00f9 alto nella stagione pi\u00f9 recente viene posizionata davanti.\nVertice storico.\nDa quando fu introdotto nel 1979 e sino al 1998, il vertice del coefficiente UEFA fu occupato da tre associazioni nazionali, aventi diritto a quattro posti in Coppa UEFA; successivamente lo stesso identico principio vale per la rinnovata UEFA Champions League.\nQui di seguito viene inserito, in ordine decrescente, il numero di anni in cui un campionato affiliato all'UEFA \u00e8 stato inserito al vertice:\nLa seguente classifica indica i tre campionati posizionati al vertice del ranking in ogni periodo quinquennale a partire dal 1979, anno di introduzione del ranking.\nClassifiche.\nLa classifica valida per l'anno 2021.\nSi presenta ora la classifica dei primi 15 campionati aggiornata alla fine della stagione 2019-2020. La presente graduatoria stabilisce i posti UEFA assegnati a ciascun campionato nazionale nella stagione 2020-2021, individuando quindi la griglia di partenza delle coppe europee nell'annata 2021-2022.\nIn base ai risultati dell'annata 2019-2020 conclusasi a Lisbona, si nota il sorpasso del Portogallo ai danni della Russia, che dopo anni di ascesa ha perso un posto in Champions, quello dell'Olanda sulla Turchia che strappa cos\u00ec il posto sicuro alla fase a gironi della Champions League, e l'ascesa di Danimarca e Scozia, che avranno un posto in pi\u00f9 nelle coppe europee ai danni di Grecia e Croazia.\nTutte le federazioni non in tabella hanno diritto alla dotazione \"standard\" della partecipazione ai preliminari di Champions per i propri campioni, cui si aggiungono tre posti in Europa League, due dai campionati e uno dalle coppe. Regole \"ad hoc\" sono previste infine per Liechtenstein, Andorra, San Marino, Gibilterra e Kosovo.\nLa classifica valida per l\u2019anno 2022.\nSi presenta ora la classifica dei primi 15 campionati aggiornata alla fine della stagione 2020-2021. La presente graduatoria stabilisce i posti UEFA assegnati a ciascun campionato nazionale nella stagione 2021-2022, individuando quindi la griglia di partenza delle coppe europee nell'annata 2022-2023. \nIn base ai risultati dell'annata 2020-2021 conclusasi a Oporto, si registra l'ascesa dell'Austria, che strappa il posto sicuro alla fase a gironi della Champions League all'Ucraina, della Scozia, che diventa ai danni della Turchia il primo paese pronto ad approfittare di un successo nelle coppe di un club gi\u00e0 qualificato ai gironi tramite il campionato, e di Cipro, che avr\u00e0 un posto un pi\u00f9 nelle coppe europee ai danni della Repubblica Ceca.\nLa classifica valida per l\u2019anno 2023.\nTogliendo i dati della stagione 2016-2017 \u00e8 possibile disegnare le linee di tendenza della classifica del 2023, efficace dalla stagione sportiva 2023-2024. Da segnalare l'ascesa della Scozia, che strappa al Belgio il posto sicuro alla fase a gironi della Champions League, della Serbia, che diventa il primo paese pronto ad approfittare di un successo nelle coppe di un club gi\u00e0 qualificato ai gironi tramite il campionato, e della Svizzera, che avr\u00e0 un posto un pi\u00f9 nelle coppe europee ai danni di Cipro.\nCoefficiente per campionati nazionali (femminile).\nIl coefficiente UEFA per i campionati nazionali \u00e8 stilato per determinare quante squadre di club possono prendere parte alla Champions League.\nVertice storico.\nQui di seguito viene inserito, in ordine decrescente, il numero di anni in cui un campionato affiliato all'UEFA \u00e8 stato inserito al vertice:\nLa seguente tabella indica i campionati ai primi tre posti del ranking in ogni periodo quinquennale a partire dal 2000.\nClassifiche.\nLa classifica valida per l'anno 2020.\nSi presenta ora la classifica dei primi 15 campionati aggiornata al termine della stagione 2019-2020. La presente graduatoria stabilisce i posti UEFA assegnati a ciascun campionato nazionale nella stagione 2020-2021, individuando quindi la griglia di partenza della UEFA Women's Champions League nell'annata 2021-2022. A partire da questa stagione, con la modifica del format della massima competizione europea, varia anche il metodo di assegnazione dei posti UEFA: per i campionati posizionati nei primi sei posti del ranking sono assegnati tre posti in Champions League, di cui i club campioni dei primi quattro campionati del ranking accedono direttamente alla nuova fase a gironi, i campionati posizionati dal settimo al sedicesimo posto portano due squadre, le restanti leghe uno. \nLa classifica valida per l'anno 2021.\nSi presenta ora la classifica dei primi 20 campionati aggiornata al termine della stagione 2019-2020. La presente graduatoria stabilisce i posti UEFA assegnati a ciascun campionato nazionale nella stagione 2021-2022, individuando quindi la griglia di partenza della UEFA Women's Champions League nell'annata 2022-2023."}
{"id": "348071", "revid": "23390", "url": "https://it.wikipedia.org/wiki?curid=348071", "title": "Robert de Montesquiou-Fezensac", "text": ""}
{"id": "348072", "revid": "320578", "url": "https://it.wikipedia.org/wiki?curid=348072", "title": "Den Bosch", "text": ""}
{"id": "348076", "revid": "21880", "url": "https://it.wikipedia.org/wiki?curid=348076", "title": "Biacco", "text": ""}
{"id": "348079", "revid": "1573940", "url": "https://it.wikipedia.org/wiki?curid=348079", "title": "Hierophis viridiflavus", "text": "Il biacco (Hierophis viridiflavus ()), precedentemente classificato come \"Coluber viridiflavus\", \u00e8 un serpente non velenoso della famiglia dei Colubridi, frequente nelle campagne e nei giardini, sia in terreni rocciosi, secchi e soleggiati, sia in luoghi pi\u00f9 umidi come le praterie e le rive dei fiumi. \u00c8 detto anche milordo o colubro verde e giallo.\nEtimologia.\nIl nome specifico \"viridiflavus\" allude alla particolare colorazione verde e gialla del serpente. \"Biacco\" invece viene da \"biacca\", carbonato di piombo basico, chiamato \"c\u0113russa\" in antichit\u00e0 e conosciuto attraverso botteghe veneziane e olandesi; questo a sua volta dal longobardo *\"blaih\", \"pallido\".\nDescrizione.\nLa sua colorazione \u00e8 dominata nelle parti superiori dal nero, il ventre \u00e8 di colore chiaro. Il capo e il dorso hanno screziature di color giallo formanti un reticolo irregolare che, a partire dal basso ventre e fino all'estremit\u00e0 caudale assume l'aspetto di un fascio di linee longitudinali giallo-verdastre (circa venti), ma nel Meridione e nelle isole le popolazioni sono prevalentemente melaniche.\nIn media gli adulti raggiungono i 120\u2013130\u00a0cm di lunghezza ed eccezionalmente possono arrivare a 2 m.\nOcchio in contatto con almeno 2 sopralabiali; 187-212 vertebre nei maschi e 197-217 nelle femmine. 97-124 paia di sottocaudali nel maschio e 91-119 paia nella femmina. 19 squame dorsali.\nNegli adulti la colorazione di fondo delle parti superiori \u00e8 verde-giallastra.\nI piccoli invece presentano, fino all'et\u00e0 di un anno, una colorazione caratteristica: la testa presenta gi\u00e0 il reticolo giallo e nero mentre il resto del corpo ha una tonalit\u00e0 grigio-celeste uniforme. Diversamente dalla biscia d'acqua, le squame del dorso sono completamente lisce.\n\u00c8 un serpente molto agile e veloce (fino a 11\u00a0km all'ora), ottimo arrampicatore e buon nuotatore.\nBiologia.\n\u00c8 una specie diurna.\nSi difende prevalentemente con una velocissima fuga, spesso verso un rifugio sicuro; quando viene bloccato dispensa rapidi morsi non particolarmente potenti. Se disturbato dall'uomo, preferisce la fuga. Se afferrato, non esita ad affrontare l'aggressore e a difendersi vigorosamente con ripetuti morsi. In caso di fuga impossibile cerca un varco lanciandosi contro l'aggressore.\nAlimentazione.\nSi nutre di altri rettili (in particolare piccoli sauri ed altri serpenti, dalle bisce d'acqua alle vipere), di uova di uccelli e nidiacei (o anche adulti di specie piccole), di piccoli mammiferi (in particolare topi e ratti) e anfibi anuri, urodeli e apodi; occasionalmente nuota agilmente in immersione, alla ricerca di piccoli pesci.\nRiproduzione.\n\u00c8 specie ovipara. La femmina depone da 5 a 15 uova ai primi di luglio che si schiuderanno tra agosto e settembre, dopo una incubazione di 6-8 settimane. \nIl maschio durante l'accoppiamento morde la femmina sulla nuca nell'intento di immobilizzarla.\nDistribuzione e habitat.\nLo si incontra nel nord-est della Spagna, in Francia (compresa la Corsica), nel sud della Svizzera, in Italia (comprese la Sardegna e l'isola d'Elba), in Slovenia, in Croazia ed a Malta. Esiste una popolazione introdotta in tempi remoti sull'isola di Gyaros in Grecia.\nTassonomia.\nAttualmente note due sottospecie:\nIn base ad uno studio del 2015, la seconda sottospecie era stata elevata al rango di specie separata (\"Hierophis carbonarius\") su basi sia morfologiche che genetiche. Di conseguenza, entrambe le specie (\"Hierophis carbonarius\" e \"Hierophis viridiflavus\") risultavano monotipiche. Sebbene la classificazione di questo rettile sia controversa, oggi tendiamo a prendere in considerazione le due varianti di biacco come due sottospecie appartenenti alla medesima specie.\nConservazione.\nIn Italia la specie non sembra essere minacciata, in quanto molto adattabile, ed \u00e8 comune in tutte le regioni. Risulta essere tra i serpenti pi\u00f9 investiti dagli autoveicoli\nNomi dialettali.\nLo H. viridiflavus carbonarius \u00e8 universalmente noto col nome di \"biscia\" o \"serpi niura\". Il genere \u00e8 definito in alcune parti della Sicilia \"scursuni\" e in Calabria \u00e8 analogamente chiamato \"scurzuni\". In Puglia \u00e8 invece chiamato \"scurzune\". In Campania, nelle zone collinari dell'alto casertano, \u00e8 conosciuto con il nome di \"agnone\". In provincia di Trapani \u00e8 noto col nome di \"v\u00ecsina\".\nNel resto d'Italia esistono altre denominazioni. Nelle zone pedecollinari dell'appennino emiliano \u00e8 conosciuto come \"scarb\u00f2nas\"; in Friuli \u00e8 noto come \"bla\u010dhe\", nella pedemontana pordenonese come \"carbonat\", nelle Prealpi venete e in Trentino come \"carbonaz\" o \"carbonazo\"; in Veneto come \"carbonasso\" o \"scarbonasso\" (quest'ultimo pi\u00f9 diffuso nel Vicentino); in Romagna e in parte dell\u2019Italia centrale (Toscana e Lazio) come \"frustone\", anche in ordine alla credenza popolare secondo cui pu\u00f2 usare il corpo per appioppare dolorose sferzate. In Umbria \u00e8 noto col nome generico di \"serpe.\" In Provincia di Pavia \u00e8 denominato \"mil\u00f2\" o meno comunemente \"smeraldo\". Nella Citt\u00e0 metropolitana di Milano \u00e8 denominato \"milord\". Nella zona del Piemonte, in particolare nella Valsesia, nella bassa Ossola, nel Vercellese e nel Biellese, questo serpente \u00e8 conosciuto come \"mirauda\". Nel novarese e nel varesotto invece viene denominato \"bilorda\" o \"bilurdun.\" In alcune zone anche con il termine meno corretto \"milorda\". Nella zona di Luino e nelle sue valli \u00e8 chiamato \"smilorda\" o \" milordone\" e in alcuni luoghi del bresciano \"sus\u00e8r\", col significato di \"cacciatori di topi\" o \"bis bastun\u00e8r\" che significa \"serpente che bastona\" data la sua peculiare caratteristica di serpente costrittore, mentre nel bergamasco, sempre per la medesima ragione, viene chiamato \"ver\u00e8m bastun\u00e8r\". Nel lodigiano data la sua natura, che lo porta a vivere in ambienti umidi ricchi di anfibi come le rane, di cui si nutre abbondantemente, viene popolarmente chiamato \"b\u00ecsa-ran\u00e8\". Nel mantovano \u00e8 invece chiamato \"anza\" e la credenza popolare lo vuole capace di dare forti colpi di coda per difendersi dall'uomo che tenta di catturarlo.\nNell'entroterra savonese, valle Bormida, viene chiamata \"ux'lera\", \"che si nutre di uccelli\", in forza alla sua capacit\u00e1 di arrampicarsi sugli alberi e raggiungere i nidi.\nIn Versilia e nelle zone limitrofe viene comunemente chiamato \"botareccio\". In Sardegna zona Sassari \" curora pizzunaggia \" proprio per il motivo di ottima arrampicatrice e mangiatrice di uccelli da nido"}
{"id": "348095", "revid": "1748167", "url": "https://it.wikipedia.org/wiki?curid=348095", "title": "Fortificazione alla moderna", "text": " \nLa fortificazione \"alla moderna\" (o \"fortificazione all'italiana\") \u00e8 un tipo di fortificazione elaborato a partire dal XV secolo in Italia, per ovviare al problema posto dallo sviluppo dell'artiglieria, evidenziato dalle guerre d'Italia e da quelle contro gli Ottomani. \nLo sviluppo delle nuove tecniche, che modificava radicalmente il rapporto fra citt\u00e0 e contado, influenz\u00f2 per secoli l'urbanistica e forn\u00ec nuovi stimoli ad architetti ed ingegneri. Anche le tecniche ossidionali e in genere lo svolgimento delle azioni militari subirono un cambiamento altrettanto drastico. Il complesso delle nuove tecniche di fortificazioni fu oggetto di un'ampia trattatistica, soprattutto italiana, e si diffuse in tutta l'Europa e nel Mediterraneo. Nella seconda fase di evoluzione ebbero invece un ruolo preminente i paesi del Nord Europa, sulla spinta delle guerre di religione e della Guerra dei Trent'anni.\nLe origini storiche.\nFino al XV secolo l'efficacia delle fortificazioni era legata soprattutto alla loro altezza, limitata solo dai costi e dalle possibilit\u00e0 strutturali: pi\u00f9 una muraglia era alta pi\u00f9 difficile sarebbe stato scalarla e migliore sarebbe stato il dominio visuale sulla zona circostante. Le azioni difensive pi\u00f9 efficaci attuate dalla sommit\u00e0 di tali mura, denominate \"difesa piombante\", erano costituite principalmente dal getto dall'alto di oggetti e liquidi bollenti. Le tecniche di assedio prevedevano invece la scalata e comunque il raggiungimento della sommit\u00e0 delle mura.\nL'artiglieria del XV secolo rivoluzion\u00f2 tale situazione. Nonostante la polvere da sparo e l'artiglieria fossero state inventate da tempo, solo lo sviluppo di artiglierie portatili mise in discussione le tradizionali fortificazioni basate sulla \"difesa piombante\", costituite da muraglie perpendicolari al suolo, relativamente sottili e spesso molto alte e con coronamento sporgente. Tali strutture, quanto pi\u00f9 alte erano, tanto pi\u00f9 erano esposte ai proiettili dell'artiglieria.\nTradizionalmente, sulla scorta di Machiavelli (\"Storia d'Italia\"), si indica nella spedizione guidata da Carlo VIII di Francia contro il regno di Napoli (1494-1497) la causa scatenante delle innovazioni in materia di fortificazione. Questo rapporto di causa-effetto \u00e8 stato messo in discussione dalla critica in anni recenti, poich\u00e9 i cannoni erano una minaccia reale gi\u00e0 intorno agli anni cinquanta del XV secolo. \u00c8 comunque innegabile che molti castelli di vecchia concezione caddero di fronte alle moderne artiglierie francesi, favorendo il sorgere di fortificazioni aggiornate.\nGi\u00e0 Alberti nel \"De re aedificatoria\", aveva affrontato il tema delle architetture difensive intuendo come le armi da fuoco avrebbero rivoluzionato l'aspetto delle fortificazioni. Per aumentare l'efficacia difensiva indic\u00f2 che le difese dovrebbero essere \"costruite lungo linee irregolari, come i denti di una sega\" anticipando cos\u00ec i principi della fortificazione alla moderna.\nNella seconda parte del XV secolo, per ovviare alla novit\u00e0 tecnologica delle artiglierie, si iniziarono a seguire due pratiche, che nel corso del tempo si influenzarono a vicenda:\nIl Quattrocento.\nL'ovvio passo iniziale fu quello di adattare le vecchie fortificazioni: questo fu fatto soprattutto per ammodernare le cinte urbane, spesso molto estese e che sarebbe stato economicamente troppo impegnativo rimpiazzare. Fu per\u00f2 presto evidente che il continuo progresso tecnico delle artiglierie richiedeva un totale ripensamento del tracciato delle mura. Tra i primi esempi di strutture ossidionali ibride realizzate gi\u00e0 a met\u00e0 Quattrocento ricordiamo le strutture scarpate (rivellini) di Castelnuovo a Napoli, il rivellino realizzato nello stesso torno d'anni nel Torrione di Bitonto in provincia di Bari. E quel periodo emersero personalit\u00e0 di rilievo, che cominciarono a teorizzare e costruire nuovi tipi di fortificazione; spiccano sia come costruttori che come sperimentatori intorno agli anni ottanta del Quattrocento i fratelli da Sangallo, che idearono il bastione pentagonale e Francesco di Giorgio Martini che, nonostante abbia seguito linee di sviluppo che i successivi progressi tecnologici resero inefficaci, \u00e8 spesso considerato il vero padre della fortificazione alla moderna, soprattutto grazie alle schiere di seguaci e alla sua attivit\u00e0 di trattatista.\nLe principali preoccupazioni degli architetti di quegli anni erano rivolte alla protezione delle \"cortine\" (tratti rettilinei fra torre e torre, o fra bastione e bastione), il principale bersaglio delle artiglierie d'assedio, che potevano facilmente \"battere in breccia, \"cio\u00e8 smantellare e rendere possibile un attacco di fanterie contro un semplice muro diritto, non importa quanto robusto. Una volta praticato un varco il passo successivo era di sferrare un attacco di fanteria per introdursi nella citt\u00e0. Per controbattere questa tattica si speriment\u00f2 il cosiddetto \"fuoco di rovescio\" che poteva colpire le fanterie all'assalto della breccia partendo da strutture sporgenti rispetto alle cortine (bastioni), appositamente irrobustite e provviste di postazioni d'artiglieria. Inizialmente questi bastioni sporgenti presero la forma circolare prevalente per tutto il XV secolo.\nSi comprende come queste opere fossero a loro volta esposte al tiro delle artiglierie nemiche, infatti attorno agli anni venti del Cinquecento il tiro delle batterie da breccia, ora molto pi\u00f9 potenti, si spost\u00f2 sulle opere avanzate. La protezione delle cortine poteva essere affidata a pochi cannoni di piccolo calibro, mentre l'attenzione di cannonieri e fortificatori puntava sui bastioni. Le forme fantasiose teorizzate da Francesco di Giorgio e dai suoi seguaci (e presenti nelle prime opere dei Sangallo) che sinora avevano servito egregiamente allo scopo non rispondevano pi\u00f9 all'esigenza di evitare gli \"angoli morti\", dove il tiro dei difensori non poteva giungere.\nI Sangallo e il fronte bastionato all'italiana.\nI fratelli Antonio e Giuliano da Sangallo furono tra i numerosi architetti del Rinascimento a dedicarsi alle fortificazioni, ma a differenza di tanti teorici riuscirono a concretizzare i loro progetti in una serie di opere impressionanti per omogeneit\u00e0 e coerenza.\nLa fondamentale innovazione dei Sangallo non riguarda tanto la pianta, quanto il profilo del sistema (vedi illustrazione; da sinistra a destra: spalto, strada coperta, controscarpa, fossato (con o senza roggia), opera esterna (F-G), cammino di ronda, scarpa, terrapieno): si nota chiaramente che un'arma da fuoco piazzata da un assediante sullo spalto (il piano inclinato a sinistra) non pu\u00f2 colpire alcuna parte della fortificazione con un tiro diretto, a meno di esporsi in pieno al tiro dei difensori.\nQuesto schema continuer\u00e0 a dominare la fortificazione alla moderna anche molto tempo dopo il superamento del fronte bastionato.\nIl sistema cos\u00ec concepito era anche un complesso unitario in cui forma e dimensioni di ciascun elemento dovevano essere in preciso rapporto geometrico con tutti gli altri componenti, pena la vulnerabilit\u00e0 dell'intero complesso.\nSempre dall'illustrazione \u00e8 possibile comprendere che alterare l'altezza o il profilo di uno qualsiasi degli elementi fa s\u00ec che per mantenere la copertura debbano essere modificati tutti gli altri elementi. Un simile profilo impediva di fatto il tiro diretto dei cannoni assedianti sulle murature. Si rendevano cos\u00ec necessari lunghi lavori di scavo e protezione per impiantare un assedio scientifico.\nNe consegu\u00ec la trasformazione dell'architettura militare (offensiva e difensiva) in una vera e propria branca della geometria: le piante disegnate dovevano essere trasferite sul terreno con la massima esattezza (un angolo sbagliato di pochi gradi sarebbe stato fatale), il che costrinse gli architetti ad ideare complessi sistemi di tracciamento e ingrandimento dei disegni.\nLe semplici fortezze di minuscole dimensioni (in confronto alle successive realizzazioni) realizzate dai Sangallo possiedono \"in nuce\" molti degli elementi che caratterizzeranno l'architettura militare per secoli.\nAltre fortezze costruite dai Sangallo della prima generazione sono: la fortezza di Poggio Imperiale, sulla collina che domina Poggibonsi, la fortezza di Sansepolcro, quella di Arezzo, la cittadella di Civita Castellana la Fortezza Vecchia di Livorno, la fortezza dei Fiorentini a Pisa. La Fortezza/Palazzo comitale di Pitigliano su commissione dei Conti Orsini.\nIl pi\u00f9 compiuto esempio \u00e8 il forte di Nettuno eretto per Alessandro VI, Papa dal 1492 al 1503.\n\"Siano le fortezze poche e buone, situate alle frontiere \u2026\".\nA cavallo fra il Quattrocento ed il Cinquecento le difese del nuovo tipo si diffusero in tutta Italia; ognuna delle numerose entit\u00e0 politiche in cui l'Italia era suddivisa svilupp\u00f2 un sistema di fortificazione e spesso un proprio nucleo di ingegneri militari con conoscenze condivise in cui le due \"scuole\" delle origini non erano pi\u00f9 distinguibili.\nA Venezia, in piena espansione nella terraferma e occupatissima a difendere i propri possessi nel Levante dalla marea turca, le novit\u00e0 furono accolte prestissimo, e citt\u00e0 del Veneto come Padova, Verona e altre minori furono presto dotate di potenti fortificazioni, fino al celebre capolavoro di Palmanova. Anche i possessi nell'Egeo furono presto fortificati con le nuove tecniche e si rivelarono un ostacolo durissimo alle preponderanti forze ottomane (baster\u00e0 ricordare i dieci anni di resistenza di Candia). A Ferrara alla fine del Quattrocento fu costruita la celebre Addizione Erculea che includeva nel progetto un'espansione e ammodernamento delle mura cittadine con nuovi baluardi e la costruzione di fossati d'acqua.\nNella Milano ormai saldamente in mano agli spagnoli si speriment\u00f2 una cinta muraria bastionata a sporgenti e rientranti, secondo una generica indicazione di Leon Battista Alberti messa in pratica dagli ingegneri militari al servizio di Carlo V quasi un secolo dopo la sua morte.\nNello Stato della Chiesa sono di fondamentale importanza per l'architettura militare e per lo sviluppo del fronte bastionato i lavori affidati da Clemente VI ad Antonio da Sangallo il Giovane dopo il Sacco di Roma del 1527: si tratta dei bastioni ardeatini della capitale, della Rocca Paolina a Perugia e della Cittadella di Ancona. A queste opere si affianca la Fortezza da Basso a Firenze, dello stesso architetto e degli stessi anni. Sullo studio di tutte queste fortificazioni sangallesche si formarono generazioni di architetti militari in tutta Europa. A Roma \u00e8 di questi anni anche il pentagono fortificato attorno a Castel Sant'Angelo.\nNel Regno di Napoli del periodo di Carlo V, esempi di questo genere di fortificazioni sono il castello dell'Aquila (1534) e il Castel Sant'Elmo a Napoli (1537), entrambi di Pedro Luis Escriv\u00e0; altre si devono al lavoro di architetti militari pugliesi, Gian Giacomo dell'Acaya ed Evangelista Menga: il primo realizz\u00f2 il Castello di Acaya (1535), il Castello di Lecce (1539) e la Fortezza di Crotone (1541); al secondo si devono il Castello di Barletta (1537) e il Castello di Copertino (1540). Fu invece principalmente opera di Giovan Tommaso Scala la fortezza di Pescara, costruita e perfezionata durante tutto il XVI secolo.\nA partire dal 1543, dopo avere riscattato le ultime fortezze ancora in mano all'imperatore, Cosimo I ormai duca, poi Granduca di Toscana, secondo un disegno sistematico commisurato alle particolari condizioni dello Stato Toscano esposto ai frequenti passaggi di truppe e, minacciato \"di dentro\" dal banditismo e dai \"fuoriusciti\" fiorentini, avvi\u00f2 una sorprendente attivit\u00e0 edilizio-militare: realizz\u00f2 nuovi presidi costruendo fortezze a Siena, e a Pistoia, rafforza le difese di origine medioevale o le fortezze sangallesche a Pisa, ad Arezzo, a Sansepolcro a Volterra e a Castrocaro, erige una nuova cinta muraria a Fivizzano a sbarramento dei passi appenninici della Cisa e del Cerreto, fortifica il poggio di San Martino sopra San Piero a Sieve, Empoli, Cortona e Montecarlo, quest'ultimo ai confini della Repubblica di Lucca; infine, avvalendosi del suo miglior ingegnere, Bernardo Buontalenti costru\u00ec ex novo Forte Belvedere e le citt\u00e0-fortezze di Livorno e Portoferraio (Cosmopoli) nell'Isola d'Elba sul Tirreno. Quest'ultima spicca per grandezza e arditezza di soluzioni, che la resero fortezza temuta e le permisero di resistere a lungo anche in epoca tarda. Per difendere i confini meno battuti fonda piazze d'armi quali Sasso di Simone nel Montefeltro e Terra del Sole (Eliopoli) nella Romagna Toscana ai confini con lo Stato della Chiesa. Le rocche e i castelli costruiti ex novo, restaurati o rinnovati, formarono, nei territori \u00abperiferici\u00bb della Romagna toscana, una fitta rete di postazioni di avvistamento o di controllo delle strade e dei confini. Dalla rocca di Montepoggiolo si scopriva \u201cla pianura della Romagna papale da Faenza fino a Ravenna, e l'Adriatico, di modo che non \u00e8 possibile far passare fra queste mura e la Terra del Sole di giorno alcun corpo considerabile senza esserne avvisati\u201d.\nNella Repubblica di Lucca, imponenti sforzi vennero fatti per fortificare la capitale a cavallo tra il XVI e il XVII secolo. Le Mura di Lucca sono oggi l'unico esempio perfettamente conservato di un sistema difensivo alla moderna su scala urbana. Di fatto, rispetto a quanto si poteva vedere verso il 1630, vi sono solo tre porte carrabili in pi\u00f9 (tre quelle originarie) e mancano parte delle mezzelune esterne. Le fortificazioni di confine dello stato consistevano sulla costa nel cinquecentesco torrione angolare di Viareggio, conosciuto oggi con il nome di Torre Matilde e nei due fortini posti a levante e a ponente della citt\u00e0 (cui si aggiunse nel XVIII secolo quello sulla foce del porto canale). Pi\u00f9 a nord vi era poi, sulle colline alle spalle della spiaggia la Fortezza di San Paolino (Montignoso), oggi nota con il nome di Castello Aghinolfi; questa struttura, di origine medievale, venne rinforzata adeguando il gran torrione e con baluardi esterni. In Garfagnana le mura medievali di Castiglione (Castiglione di Garfagnana) videro l'aggiunta del potente torrione della Brunella, armato di artiglierie e dopo l'assedio del 1613 di bastioni esterni in terra e sassi. Ancora ai confini settentrionali, di notevole importanza il forte di Pescaglia, progettato probabilmente da Vincenzo Civitali e quello di Coreglia (Coreglia Antelminelli). \nLa scuola italiana all'estero.\nMentre il teatro delle guerre fra i grandi stati nazionali si spostava nelle Fiandre e nell'Artois, che diverr\u00e0 il \"Pr\u00e9 carr\u00e9\" di S\u00e9bastien le Prestre de Vauban e dove si svolgeranno innumerevoli assedi e operazioni di soccorso, la costruzione della cittadella di Anversa ad opera di Francesco Paciotto e Galeazzo Alghisi cre\u00f2 un modello di architettura militare che avrebbe influenzato tutta Europa.\nLe innovazioni tecniche furono meditate, imitate, portate avanti da una serie di architetti militari che diedero vita alle due maggiori scuole nordeuropee, che rapidamente eclisseranno la fama degli italiani: la scuola fiamminga, capeggiata da Menno van Coehoorn, e quella francese, che raggiunse l'apice con Vauban alla corte di Luigi XIV di Francia.\nDato il carattere principalmente pianeggiante delle regioni contese, i tracciati simmetrici ebbero il sopravvento su quelli che seguivano le asperit\u00e0 del suolo, tipici dell'accidentato suolo italiano.\nLa scuola fiamminga.\nNelle basse terre delle Fiandre la pietra \u00e8 costosa, il terreno \u00e8 sabbioso e quindi anche i mattoni d'argilla sono meno economici che altrove; la conformazione del terreno \u00e8 quasi ovunque pianeggiante, l'acqua \u00e8 abbondante, con una fitta rete di fiumi e canali, e la falda acquifera giace ovunque a pochi centimetri sotto il piano del suolo.\nQuesti elementi portarono gli ingegneri fiamminghi ad elaborare un gran numero di sistemi fortificatori caratterizzati da piante stellari molto regolari, con fossati multipli quasi sempre allagati, e opere in terra battuta, o solo rivestite con una sottile camicia di mattoni rivolta verso l'attaccante. L'assenza di costruzioni elaborate in muratura fece s\u00ec che anche le piazze di artiglieria fossero sempre scoperte. Fortificazioni dunque meno durevoli, ma pi\u00f9 facili da costruire e da riparare (era pratica normale tentare di riparare di notte i danni alle muraglie causati dalle artiglierie di giorno).\nIl personaggio pi\u00f9 importante della scuola fu il Barone Menno van Coehoorn (1641 1704) il quale, pur non rinunciando mai alle innovazioni dettate dal terreno o dalle necessit\u00e0 elabor\u00f2 almeno due distinti sistemi di tracciamento, contraddistinti da salienti molto sporgenti. In base ai suoi sistemi furono costruite numerose fortezze, come Nimega, Breda e Bergen op Zoom. Mannheim in Germania fu fortificata secondo i suoi principi, mentre Belgrado e Teme\u0161v\u00e1r, nell'Europa dell'Est seguirono il suo secondo sistema.\nLa scuola francese e l\"'\u00c9cole de M\u00e9zieres\".\nIn Francia, specialmente nel XVII secolo, sotto Luigi XIV, la guerra era intesa quasi esclusivamente come una serie di assed\u00ee e controassed\u00ee e le poche battaglie campali furono combattute quasi sempre attorno ad una fortezza da assediare o da soccorrere. La grande personalit\u00e0 che offusc\u00f2 tutti gli altri ingegneri militari francesi del periodo - addirittura gener\u00f2 il \"mito\" dell'invenzione francese della fortificazione alla moderna - fu S\u00e9bastien Le Prestre de Vauban (1633-1707), che divenne anche Maresciallo di Francia e Capo Ingegnere Militare di Luigi XIV per 53 anni. Per il Re Sole costru\u00ec o progett\u00f2 numerosissime piazzeforti. Celebre la sua cavalleresca rivalit\u00e0 col Barone Van Coehoorn, che culmin\u00f2 nei due assedi di Namur: nel 1692 Vauban prese la cittadella costruita e difesa dal Coehoorn, per poi fortificarla con i propr\u00ee sistemi, che non poterono impedire al condottiero fiammingo di vendicarsi riconquistandola nel 1695.\nLa sua opera, continuata per anni, comprende le modifiche alle fortificazioni di Antibes (Fort Carr\u00e9), Arras, Auxonne, Barraux, Bayonne, Belfort, Bergues, Besan\u00e7on, Bitche, Blaye, Brian\u00e7on, Bouillon, Calais, Cambrai, Colmars-les-Alpes, Entrevaux, Gravelines, Huningue, Joux, Kehl, Landau, Le Quesnoy, Lilla, Lusignan, Le Perthus (Fort de Bellegarde), Lussemburgo, Maastricht, Maubeuge, Metz, Mont-Dauphin, Mont-Louis, Montm\u00e9dy, Namur, Neuf-Brisach, Perpignan, Plouezoc'h (Ch\u00e2teau du Taureau), Rocroi, Saarlouis, Saint-Jean-Pied-de-Port, Saint-Omer, Sedan, Toul, Villefranche-de-Conflent (la citt\u00e0 e il Forte Liberia), Ypres.\nCostru\u00ec \"ex novo\" 37 nuove fortezze o porti fortificati, tra cui Ambleteuse, Brest, Dunkerque, Qu\u00e9bec (Cittadella), Rochefort, Saint-Jean-de-Luz (Fort Socoa), Saint-Martin-de-R\u00e9, Tolone, Wimereux, Le Portel, Petervaradino.\nBuon condottiero, si guadagn\u00f2 il bastone di Maresciallo vincendo numerosi assed\u00ee, sia come assediante sia come difensore. Diede prova di una grande flessibilit\u00e0, inventando diversi sistemi fortificati che portano il suo nome e che risultarono ugualmente efficaci nelle piazzeforti di pianura (Alt-Brisach, in Alsazia) ed in quelle di montagna (Brian\u00e7on). Egli tuttavia non abbandon\u00f2 mai il sistema a bastioni tipico dell'iniziale intuizione sangallesca: la vera vocazione di Vauban fu infatti l'attacco, ed i trattati che dedic\u00f2 all'argomento costituiscono la sua maggior gloria, ed \u00e8 obbligatorio considerarlo come la personalit\u00e0 pi\u00f9 rilevante fra i fondatori dell'\"assedio scientifico\". Per mantenere un alto profilo nell'ingegneria militare Luigi XIV fond\u00f2 l\"'\u00c9cole de M\u00e9zieres\" che sforn\u00f2 innumerevoli ufficiali del Genio, anche se alla lunga fu d'ostacolo all'innovazione a fronte delle nuove sfide. Non \u00e8 un caso che l'altro grande nome del Genio francese sia stato un ufficiale di Cavalleria: Marc Ren\u00e9 de Montalembert, che present\u00f2, in polemica con l'\"onnipotente\" \u00c9cole de M\u00e9zieres (che gli imped\u00ec di pubblicare i suoi lavori fino al 1778), il proprio sistema, la \"fortificazione poligonale\": rinunciava sostanzialmente a tracciati complessi per sviluppare invece la potenza di fuoco delle artiglierie in casematte, che potessero far convergere una grande quantit\u00e0 di fuoco trovandosi al contempo riparate dagli attacchi avversari.\nLa sua opera finalmente pubblicata gli valse l'attenzione del Governo rivoluzionario, che lo chiam\u00f2 ad alte cariche e per il quale prepar\u00f2 un \"cours complet de fortification\" in 92 modelli lignei. Con la sua opera si chiuse il ciclo del fronte bastionato inventato dai Sangallo pi\u00f9 di trecento anni prima."}
{"id": "348101", "revid": "124069492", "url": "https://it.wikipedia.org/wiki?curid=348101", "title": "Andrzej Wajda", "text": "Quattro suoi film - \"La terra della grande promessa\" (1975), \"Le signorine di Wilko\" (1979), \"L'uomo di ferro\" (Palma d'oro al Festival di Cannes nel 1981) e \" Katy\u0144\" (2007) - furono nominati come miglior film straniero agli Oscar, mentre nel 2000 Wajda ricevette dall' A.M.P.A.S. l'Oscar alla carriera.\nBiografia.\nImportante figura nel mondo del cinema europeo orientale dopo la Seconda guerra mondiale, Wajda ha fatto una cronaca dell'evoluzione politica e sociale del suo Paese con sensibilit\u00e0 e fervore, rifiutando di scendere a compromessi nel trattare argomenti difficili. Divenuto un simbolo per un Paese sotto assedio, Wajda ha ripetutamente attinto alla storia della Polonia per soddisfare la propria sensibilit\u00e0 tragica, realizzando un capolavoro che distrugge e allo stesso tempo informa.\nFiglio di un ufficiale della cavalleria polacca, assassinato dai sovietici nel Massacro di Katyn', Wajda, ancora adolescente, combatt\u00e9 nell'Esercito Nazionale contro i tedeschi. Dopo la guerra studi\u00f2 per diventare un pittore all'Accademia di Belle Arti di Cracovia prima di entrare alla Scuola Nazionale di Cinematografia di \u0141\u00f3d\u017a.\nQuando era apprendista al seguito del regista Aleksander Ford, gli fu data l'opportunit\u00e0 di dirigere un film da solo. Con \"Generazione\" (1955) il novello regista tir\u00f2 fuori tutta la sua amarezza e il suo disinganno riguardo al cieco patriottismo e il linguaggio retorico del tempo di guerra, utilizzando come suo alter ego un giovane antieroe in stile James Dean, interpretato da Zbigniew Cybulski. I due film successivi svilupparono ulteriormente il tema antibellico di \"Generazione\", \"I dannati di Varsavia\" (1956) e \"Cenere e diamanti\" (1958), anche quest'ultimo interpretato da Cybulski. Anche se era perfettamente in grado di realizzare pellicole commerciali non d'avanguardia (spesso rigettate dai suoi critici come \"banali\"), Wajda era maggiormente interessato a opere di allegoria e simbolismo, con certi mezzi simbolici che appaiono ripetutamente nei suoi film (come incendiare un bicchiere di liquore, a significare la fiamma dell'idealismo giovanile che veniva spenta dalla guerra).\nNel 1967 Cybulski rimase ucciso in un incidente ferroviario, dopo di che il regista espresse il proprio dolore in quello che \u00e8 considerato il suo film pi\u00f9 personale, \"Tutto in vendita\" (1969). L'ultimo atto di devozione di Wajda al nascente movimento di Solidarno\u015b\u0107 fu manifestato nelle pellicole \"L'uomo di marmo\" (1976) e \"L'uomo di ferro\" (1981). In quest'ultimo Lech Wa\u0142\u0119sa (capo di Solidarno\u015b\u0107) compariva nei panni di s\u00e9 stesso. Il coinvolgimento del regista in questo movimento spinse il governo della Repubblica Popolare di Polonia a far uscire dal mercato la compagnia di produzione di Wajda.\nNel 1985 vinse il Premio Herder.\nNei primi anni novanta, Wajda fu eletto senatore e nominato direttore artistico del Teatro Powszechny di Varsavia. Dello stesso periodo \u00e8 la nomina a membro onorario dell'Unione dei Teatri d'Europa. Continu\u00f2 a girare film, affrontando il tema della Seconda guerra mondiale ne \"L'anello con l'aquila coronata\" del 1993 e \"La settimana santa\" del 1996. Nel 1997 il regista cambi\u00f2 direzione con \"Panna Nikt\", un dramma sulla crescita che esplorava gli aspetti pi\u00f9 oscuri e spirituali della relazione fra tre studentesse. Nel 1998 la Mostra del Cinema di Venezia gli confer\u00ec il Leone d'oro alla carriera. Tre anni pi\u00f9 tardi, durante la consegna dei Premi Oscar 2000 ricevette l'Oscar alla carriera per i suoi numerosi contributi al cinema; successivamente don\u00f2 il premio alla Universit\u00e0 di Cracovia. Per i risultati di una vita, nel febbraio 2006, Waida ha ricevuto un Orso d'oro alla carriera, il premio del Festival di Berlino. Il suo ultimo film \"Il ritratto negato\" \u00e8 stato presentato postumo alla Festa del Cinema di Roma 2016.\nVita privata.\nAndrzej Wajda \u00e8 stato sposato quattro volte. La sua terza moglie \u00e8 stata la popolare attrice Beata Tyszkiewicz, da cui ha avuto la figlia Karolina (nata nel 1967). La sua quarta moglie \u00e8 l'attrice e costumista Krystyna Zachwatowicz."}
{"id": "348105", "revid": "212348", "url": "https://it.wikipedia.org/wiki?curid=348105", "title": "Akh (mitologia)", "text": "Akh (in egizio \u021d\u1e2b) \u00e8 un termine del vocabolario religioso dell'antico Egitto che si ritiene indichi essenzialmente lo splendore del numinoso e la sua potente energia. La nozione di \"Akh\" indica quindi la potenza del Dio che si esprime attraverso l'aspetto luminoso.\n\"Akh\" viene rappresentato con il geroglifico dell\"'Ibis eremita\" con il piumaggio caldamente colorato e ricco di riflessi metallici.\nGli Dei Atum e Ra sono qualificati come \"Akh\", mentre era specialmente richiamato dal nome dell'arcaico dio-ibis Akhti."}
{"id": "348106", "revid": "729019", "url": "https://it.wikipedia.org/wiki?curid=348106", "title": "Parigi-Nizza 2006", "text": "La Parigi-Nizza 2006, sessantaquattresima edizione della corsa e valevole come prima prova del circuito UCI ProTour, si svolse in sette tappe precedute da un cronoprologo iniziale dal 5 al 12 marzo 2006. Gli atleti completarono un percorso totale di 1276,3\u00a0km con partenza a Issy-les-Moulineaux e arrivo a Nizza, in Francia. La corsa fu vinta dallo statunitense Floyd Landis, in forza al team Phonak Hearing Systems, che concluse con nove secondi di vantaggio sul secondo classificato Francisco Vila.\nSquadre e corridori partecipanti.\nPresero parte alla prova le venti squadre con licenza UCI ProTeam e l'Agritubel, unico team ammesso tramite \"wild-card\".\nDettagli delle tappe.\nPrologo.\nSi svolse su un percorso urbano di 4,8\u00a0km, con numerose curve e la necessit\u00e0 di rallentare e rilanciare l'azione molte volte. Lo statunitense Bobby Julich, campione uscente, fu il pi\u00f9 rapido, arrivando al traguardo con un vantaggio minimo sul kazako Andrej Ka\u0161e\u010dkin, 71 centesimi di secondo. Terzo classificato l'australiano Bradley McGee a 2\".\n1\u00aa tappa.\nIl campione del mondo belga Tom Boonen si aggiudic\u00f2, al termine di una volata, la prima tappa che port\u00f2 i ciclisti da Villemandeur a Saint-Armand-Montrond nel centro della Francia. Al secondo posto Allan Davis, al terzo Francisco Jose Ventoso. La tappa fu vissuta sulla lunga fuga dei francesi Christophe Laurent e St\u00e9phane Aug\u00e9 che, partiti al km 60, furono raggiunti a 6\u00a0km dall'arrivo, dopo 127\u00a0km di fuga nella quale raggiunsero fino a 10 minuti di vantaggio sul gruppo. Grazie agli abbuoni Tom Boonen conquist\u00f2 anche la testa della classifica.\n2\u00aa tappa.\nNuova vittoria allo sprint per Tom Boonen. All'inizio della tappa tent\u00f2 l'azione solitaria Nicolas Crosbie, il gruppo non reag\u00ec ed il francese arriv\u00f2 ad avere al km 81 pi\u00f9 di 27 minuti di vantaggio sul gruppo. Le forze del francese diminuirono proporzionalmente all'aumento dell'andatura del gruppo ed a 13\u00a0km dall'arrivo avvenne il ricongiungimento, dopo 187\u00a0km di fuga solitaria. L'arrivo si risolse con una volata di gruppo e con la vittoria del campione del mondo, che precedette Allan Davis e Danilo Napolitano.\n3\u00aa tappa.\nSi tratta di una tappa con numerosi colli da scalare, interpretata nella maniera migliore dai ciclisti, con un susseguirsi di fughe. L'azione decisiva avviene nella salita del \"col de la Croix-de-Chaubouret\" in cui in fuga c'\u00e8 un gruppo di 5 ciclisti, a 2\u00a0km dalla cima l'americano Floyd Landis accelera, soltanto lo spagnolo Francisco Vila riesce a resistergli, i due scollinano con un buon vantaggio che aumenta tanto che i due si giocano la vittoria di tappa, lo spagnolo vince, \u00e8 il suo primo successo da professionista, e l'americano conquista il primo posto nella classifica generale. Il primo italiano \u00e8 Pietro Caucchioli 10\u00b0 a 1'26\".\n4\u00aa tappa.\nTappa caratterizzata da una fuga di 100\u00a0km da parte dell'olandese Bas Giling e del francese Eric Leblacher, fuga questa che evit\u00f2 la formazione di altre fughe mantenendo il gruppo tranquillo e facendo il gioco delle squadre dei velocisti. I due furono ripresi a 10\u00a0km dall'arrivo e, nonostante qualche altro velleitario tentativo di scatto, ci fu un arrivo di gruppo. Nella volata terza affermazione per il campione del mondo Tom Boonen, per la terza volta arriv\u00f2 secondo l'australiano Allan Davis. Da segnalare l'interruzione della corsa al km 69 a causa di una manifestazione di studenti.\n5\u00aa tappa.\nAnche in questa tappa si verific\u00f2 una lunga fuga, circa 120\u00a0km, animata da nove ciclisti e, in questa occasione, uno di questi riusc\u00ec a vincere la tappa. Nella salita del \"Col du Corobin\" saltarono gli accordi tra i corridori in fuga, ne approfitt\u00f2 Joaquim Rodr\u00edguez che arriv\u00f2 da solo al traguardo.\n6\u00aa tappa.\nEra l'ultima occasione per ribaltare la situazione in classifica generale perci\u00f2, fin dall'inizio della tappa, iniziarono a muoversi i migliori. Un gruppo di 19 corridori riusc\u00ec a staccarsi arrivando fino a 2 minuti e trenta secondi di vantaggio sul gruppo guidato dalla squadra del leader, ma si sgretol\u00f2 e sulla salita del \"Col de Bourigaille\" il russo Evgenij Petrov tent\u00f2 l'azione solitaria, riuscendo ad arrivare a 45\" di vantaggio sul gruppetto ed a 4' sul gruppo. Nell'ultima salita della giornata, il \"Col du Tanneron\", Petrov rallent\u00f2, dagli inseguitori usc\u00ec prepotentemente il kazako Andrej Ka\u0161e\u010dkin che lo riprese e lo stacc\u00f2. All'inseguimento del kazako si port\u00f2 il francese Sylvain Chavanel, sulla cima pass\u00f2 con 25\" di ritardo, riusc\u00ec a ridurre il ritardo fino a 13\", ma non a raggiungerlo, arrivando secondo. Landis conserv\u00f2 la maglia di leader arrivando con il gruppo a 1' e 33\" dal vincitore.\n7\u00aa tappa.\nL'ultima tappa fu molto movimentata, con il susseguirsi di fughe di piccoli gruppi ed all'arrivo si presentarono in cinque, Markus Zberg, Evgenij Petrov, Alberto Contador, Antonio Colom e Joaquim Rodr\u00edguez, con un piccolo vantaggio sul gruppo e sul traguardo transitarono nello stesso ordine. La vittoria in classifica generale and\u00f2 allo statunitense Floyd Landis, la classifica a punti and\u00f2 allo spagnolo Luis Le\u00f3n S\u00e1nchez, visto che Tom Boonen si ritir\u00f2 prima dell'arrivo, mentre la classifica punti fu vinta dal francese David Moncouti\u00e9 che in quest'ultima tappa conquist\u00f2 i punti necessari per superare il connazionale Christophe Laurent."}
{"id": "348107", "revid": "29727", "url": "https://it.wikipedia.org/wiki?curid=348107", "title": "Pinus silvestris", "text": ""}
{"id": "348115", "revid": "1305772", "url": "https://it.wikipedia.org/wiki?curid=348115", "title": "The Last Blade", "text": " \u00e8 un videogioco arcade sviluppato e pubblicato nel 1997 da SNK per Neo Geo. \u00c8 il primo titolo dell'omonima serie di picchiaduro bidimensionali. Il gioco ha avuto un seguito con \"The Last Blade 2\".\nAmbientato in Giappone nella ultima parte dell'era Tokugawa (pi\u00f9 precisamente il periodo \"bakumatsu\", situato cronologicamente attorno alla met\u00e0 del XIX secolo) vede come protagonisti samurai, ninja ed esperti di arti marziali e armi esotiche, come gi\u00e0 nella prolissa serie (sempre di SNK) \"Samurai Shodown\".\nTrama.\nLa trama, per l'occasione decisamente meno scontata del solito, vede l'arcicattivone (tale Kagami, samurai vestito all'occidentale) di turno aprire nientemeno che i cancelli che separano il mondo dei vivi da quello dei morti. Difficile non notare nella situazione un qualcosa di simbolico in un Giappone che vedeva sgretolarsi la sua natura tradizionale e ancora feudale per gettarsi nel periodo Meiji caratterizzato da una inarrestabile innovazione industriale-tecnologica di matrice fortemente capitalistica. Prima di confrontarsi con Kagami, dopo aver ovviamente sconfitto la solita pletora di contendenti, dovranno duellare perfino con il leggendario Musashi Miyamoto, per l'occasione risorto dalla porta aperta sull'inferno. Altri personaggi di spicco che completano il cast: Amano, il samurai ubriacone e donnaiolo; Kaede e Moriya, due antagonisti \"\u00e0 la\" Kyo e Iori di The King of Fighters, Juzoh gigantesco omone armato di mazza e la sua sorella adottiva Akari, mistica familiare con \"oni\" e demonietti; Washizuka agente governativo; Lee monaco cinese; il killer psicopatico Shikyo (in The Last Blade 2 ritorna con il nome Mukuro) e diversi altri.\nModalit\u00e0 di gioco.\nThe Last Blade offre un impianto grafico di tutto rispetto, malgrado il bidimensionale avesse gi\u00e0 cominciato il suo lento declino in favore del poligonale, soprattutto per quanto riguarda i fondali molto suggestivi e il character design, raramente cos\u00ec azzeccato, anche per SNK; in questo senso rispetto a Samurai Shodown appare un po' meno fantasy e forse pi\u00f9 nostalgico e storicamente fedele. I personaggi giocabili sono dodici, tutti dotati di un notevole spessore, e sono selezionabili in due diverse modalit\u00e0, \"Speed\" e \"Power\" (possibilit\u00e0 questa che ricorda fortemente gli ultimi episodi di Samurai Shodown), il primo decisamente \"combo easy\" e il secondo pi\u00f9 improntato al massimo danno. Per quanto riguarda il sistema di controllo, decisamente buono, che oltre alle consuete \"supers\" e \"desperation moves\" (queste ultime disponibili solo in modalit\u00e0 \"Power\", mentre per la \"Speed\" esiste una \"desperation move\" effettuabile solo con precisi movimenti per cui \u00e8 richiesta una grande abilit\u00e0 di tempismo, allenamento e intuito) introduce la possibilit\u00e0 di effettuare \"counters\" in grado di bloccare i colpi degli avversari lasciando la loro difesa completamente sguarnita."}
{"id": "348116", "revid": "712828", "url": "https://it.wikipedia.org/wiki?curid=348116", "title": "Bothan", "text": ""}
{"id": "348121", "revid": "86341", "url": "https://it.wikipedia.org/wiki?curid=348121", "title": "Alain Elkann", "text": "Scrittore e giornalista presso \"La Stampa\" di Torino, insegna all'Universit\u00e0 della Pennsylvania come docente invitato ed \u00e8 presidente del comitato scientifico della Fondazione Italia USA.\nFamiglia.\nNasce a New York, negli USA, da padre francese e madre italiana. Il padre, Jean-Paul Elkann (1921-1996), banchiere, industriale e rabbino, \u00e8 stato presidente del Concistoro ebraico di Parigi (1967-1982; di Francia dal 1982 al 1992) e a lungo ai vertici dell'amministrazione della Christian Dior SA. La madre, Carla Ovazza, discende da una nota famiglia di banchieri (la famiglia \"Levi Fubini\") di Torino; nel 1976 fu vittima di un sequestro di persona. Un suo zio, il banchiere Ettore Ovazza, convinto aderente al fascismo fino al 1938 e amico di Mussolini, fondatore del giornale ebraico antisionista \"La Nostra Bandiera\", fu assassinato nel 1943 dai nazisti insieme a tutta la sua famiglia e i loro corpi bruciati nelle caldaia delle scuole di Intra.\nAlain Elkann \u00e8 stato sposato dal 1975 al 1981 con Margherita Agnelli, figlia dell'allora presidente della FIAT Gianni. Da questa unione sono nati tre figli: John, Lapo e Ginevra. Nel 2002 si \u00e8 risposato con Rosy Greco, da cui si \u00e8 separato nel 2009.\nAttivit\u00e0 professionale.\nAlain Elkann \u00e8 stato allievo prima di Alberto Moravia e quindi di Indro Montanelli. Ha scritto numerosi libri, romanzi, saggi e opuscoli, tra i quali spiccano i due in partecipazione con Elio Toaff (rabbino capo emerito di Roma) e con l'arcivescovo di Milano Carlo Maria Martini, e inoltre un libro con il re di Giordania Abdullah.\nTema a lui caro \u00e8 quello della fede ebraica in rapporto alle altre religioni, e l'essere ebrei oggi. \u00c8 anche giornalista televisivo, conduttore dal 1991 di programmi di interviste su Telemontecarlo/LA7, tra cui \"Due minuti un libro\". Ha collaborato con varie testate giornalistiche, fra cui \"La Stampa\", \"Il Messaggero\" e \"Capital\".\nNel 1996 ha collaborato con Ottavia Fusco scrivendole i testi per il musical \"Meditazione davanti a un Buddha\".\nDal 2004 al 2012 \u00e8 stato presidente della Fondazione Museo delle Antichit\u00e0 Egizie di Torino.\nDal 2007 \u00e8 presidente della \"Fondazione Citt\u00e0Italia\". Il 16 maggio 2008 \u00e8 stato nominato consigliere per gli eventi culturali e per i rapporti con l'estero dal Ministro Sandro Bondi.\nNel 2011 conduce \"Bookstore\", programma in onda al sabato mattina su LA7.\nDa giugno 2011 a marzo 2012, ha presieduto il Comitato Scientifico di Palazzo Te a Mantova.\nDal 1992 \u00e8 giornalista professionista, iscritto all'Ordine dei Giornalisti del Lazio.\nOnorificenze e riconoscimenti.\nOnorificenze.\nAlain Elkann \u00e8 stato insignito, il venerd\u00ec 4 dicembre 2009, della pi\u00f9 alta onorificenza attribuita dalla Repubblica Francese: la \"L\u00e9gion d'honneur\" (Legion d'onore). La consegna \u00e8 avvenuta da parte dell'Ambasciatore Francese in Italia, S.E. Jean-Marc de La Sabli\u00e8re, a Palazzo Farnese."}
{"id": "348123", "revid": "107835372", "url": "https://it.wikipedia.org/wiki?curid=348123", "title": "Animal Show", "text": "Jim Henson's Animal Show with Stinky and Jake (JHAS) \u00e8 un programma televisivo statunitense prodotto dagli stessi creatori dei Muppet, che insegna i modi di vivere degli animali, grazie anche ai numerosi filmati e ai vari pupazzi ospiti del Talk Show. Il programma \u00e8 condotto da due animali Muppet, Jake l'orso polare e Stinky la puzzola. I presentatori invitano ad ogni puntata due ospiti animali che hanno qualche cosa in comune; ogni ospite porta con s\u00e9 un filmato in cui viene raccontato il modo di vivere della sua specie. Altri presentatori sono Armstrong il falcogallo, Bunnie l'orsetta, Ollie il tapiro, Tizzy l'ape ed Yves St. LaRoache la blatta. Nelle altre serie si sono aggiunti Rhonda il ratto reporter e Dullard l'oritteropo.\nIl programma \u00e8 stato trasmesso negli Stati Uniti nel canale Fox dal 1994 al 1996, dopo su Animal Planet nel 1997 sono stati trasmessi altri nuovi 26 episodi. In Italia invece tutte le serie sono state trasmesse sulla RAI, prima nel 1994 su Rai 2 e dopo fino al 2001 su Raiuno nel programma La Banda dello Zecchino.\nEpisodi.\nPrima edizione:\nTrama: Stinky sa della differenza tra predatori e prede, ed \u00e8 preoccupato che un ospite possa mangiarsi l'altro.\nTrama: Stinky pensa di essere mediocre davanti agli ospiti. Cos\u00ec cerca di fare pi\u00f9 di 40 suoni diversi, lo stesso numero di un delfino pu\u00f2 fare.\nTrama: A Stinky gli manca la madre, e decide di invitarla allo Show.\nTrama: Stinky decide di possedere una corazza per essere pi\u00f9 protetto.\nTrama: Le formiche provenienti dalla cucina di Eve invadono il set dello Show.\nTrama: Stinky e Jake provano vari modi per mantenersi freschi.\nTrama: Stinky diventa patito per il circo quando viene a conoscenza che l'ospite della puntata \u00e8 il leone. \nTrama: Jake \u00e8 in ritardo, cos\u00ec Stinky invita il serpente a sonagli come ospite, e si autoinvita sapendo che entrambi hanno particolari metodi di difesa.\nTrama: Stinky vuole compiere una migrazione, vedendola come una vacanza.\nTrama: Stinky si spaventa alla vista del primo ospite marino e incita Jake a tenere una palla in equilibrio sul naso (cosa che Slick il leone marino non farebbe).\nTrama: Stinky pensa di essere l'ultima puzzola sulla terra, ma Jake lo incoraggia spiegando che tutte le puzzole non sono mai sole.\nTrama: Stinky ha paura che Guffrey l'avvoltoio (uno degli ospiti animali in grado di aprire con facilit\u00e0 i gusci di piccoli animali) possa mangiarselo.\nTrama: Stinky d\u00e0 a Jake un nuovo paio di occhiali, in modo da poter tenere il passo con gli ospiti dello Show, il gufo e il polpo (noti per la grandezza dei loro occhi).\nTrama: Stinky decide di insegnare agli ospiti a volare.\nTrama: Stinky cerca di impedire agli ospiti di mangiarsi il suo amico (un albero in vaso) sostenendo che facciano male agli alberi.\nTrama: Stinky prova a essere feroce, vedendo che le tigri e i coleotteri tigre aspettano che le loro prede si avvicinano per poi balzargli addosso.\nTrama: Jake si dimentica di invitare un altro ospite a lui stesso. Armstrong viene quindi inviato a cercare un altro animale che possa rendersi partecipe allo Show, e trova un procione (che come l'orso polare, \u00e8 esperto nel cercare cibo nei dintorni).\nTrama: Stinky e Jake invitano due famosi animali costruttori.\nTrama: Stinky e Jake invitano due animali che vivono in gruppi famigliari.\nTrama: Stinky e Jake invitano due animali salterini, un canguro e una raganella. Questo convince Stinky a essere deciso di provare a saltare molto in alto. \nTrama: Stinky e Jake invitano due buffi animali con le zanne: un tricheco e un cinghiale.\nTrama: Gli ospiti di Stinky e Jake sono un orso grizzly (cugino di Jake) e un riccio, due animali che vanno in letargo durante l'inverno. Stinky si cimenta nell'ibernazione, indossando un berretto da notte durante lo Show. Impara poi che gli orsi grizzly non hanno bisogno di mangiare quando vanno in letargo, e che i ricci hanno bisogno di un sacco di cibo prima di svernare.\nTrama: Gli ospiti di Stinky e Jake sono Gabi il mostro di Gila e Cool il ratto canguro, due animali del deserto. A Stinky non piace l'idea di vivere nel deserto, cos\u00ec porta un ventilatore e dell'acqua fresca per gli ospiti.\nTrama: Stinky e Jake invitano due animali dotati di grandi corna.\nTrama: A causa del fatto che gli ospiti presenti sono animali scavatori, Stinky decide di costruire una tana per Jake.\nTrama: Affascinato dalle code degli ospiti presenti, Stinky decide di fabbricare una coda per Jake.\nSeconda edizione:\nTrama: Jake introduce sua cugina Bunny l'orsetta bruna a essere d'aiuto nello Show. La puntata si concentra sugli animali che vivono in famiglia, lo scimpanz\u00e9 (la cui famiglia \u00e8 una colonia) e la iena (la cui famiglia \u00e8 un clan). \nTrama: Stinky e Jake apprendono tutto sulle dimensioni da una grande balena e una piccola formica soldato.\nTrama: Stinky ha intenzione di invitare gli ospiti a visitare la sua tana sotto il set dello Show. Ma quando viene a sapere che le tarantole sono velenose, decide di non invitare Natasha la tarantola. Intervista quindi Morely la talpa e guardano il video attraverso un periscopio.\nTrama: Stinky e Jake apprendono da un rospo e un elefante marino tutto sulla loro costituzione formosa.\nTrama: Quando viene a sapere che gli ospiti sono animali abituati a climi diversi, Stinky e Bunny sistemano il termostato, in modo che sia freddo come nell'Artico e caldo come nel deserto.\nTrama: Quando viene a sapere che Phoenicia l'ippopotamo e Travis il bufalo sono qui, Stinky costruisce una gabbia per proteggere lui stesso e Jake da loro. Purtroppo la gabbia finisce per intrappolare entrambi.\nTrama: Affascinato dagli ospiti cos\u00ec colorati, Stinky decide di rendere Jake pi\u00f9 colorato possibile.\nTrama: Nella seconda puntata sull'argomento delle corna, Stinky vuole unirsi ad un club di cui gli altri personaggi sono membri e ottenere il suo cappello cornuto.\nTrama: Nico l'iguana marina e Rudy l'uccello corridore sono noti per le loro capacit\u00e0. Quando Jake racconta la storia sull'orso polare pattinatore, Stinky e gli altri provano a pattinare sul ghiaccio. \nTrama: Ispirato dalle parole di Custer il bisonte e Monica il bue muschiato, Stinky discute con Jake sul fatto di viaggiare in gruppo con gli altri personaggi.\nTrama: Stinky decide di comprare un albero, in modo da poter vivere su di esso come gli ospiti della puntata.\nTrama: Stinky e Jake devono scambiarsi di posto con Armstrong il falcogallo e Bunny l'orsetta, poich\u00e9 ne l'orso polare ne la puzzola sanno nulla sui becchi e Armstrong ne \u00e8 un orgoglioso esperto di becchi.\nTrama: Al compleanno di Bunny, Stinky e Jake imparano come il cavallo selvaggio e la lepre dei vulcani siano specie estinte in natura.\nTerza edizione:\nTrama: Stinky e Jake sospettano che gli ospiti provenienti dal Nord abbiano a che vedere con Babbo Natale.\nTrama: Ispirandosi agli ospiti dotati di guscio, Stinky pensa di poter possedere un guscio per lui e per Jake.\nTrama: Dal momento che lo Show presenta due animali notturni, Stinky decide di spegnere le luci sul set durante l'introduzione. Stinky e Jake imparano su come i barbagianni amano il buio, su come vivono le rane, che anche loro vanno in letargo, e che ci sono pi\u00f9 di 4000 specie di rane. Tuttavia, considerando che Jake non \u00e8 notturno, Stinky si stanca durante lo Show.\nTrama: Stinky e Jake apprendono tutto sull'elefante Indiano e imparano anche a conoscere gli uomini.\nTrama: Jake viene a sapere dalla madre di Stinky che suo figlio \"mangia come un maiale\" e decide di trovare un modo per farlo mangiare come fanno tutti in quanto la puntata spiega come i pellicani e i fenicotteri mangiano il loro cibo.\nTrama: Jake vuole visitare il sottobosco da quando ha notato la presenza degli ospiti della puntata.\nTrama: Stinky invita Stanley il topo ad una festa, solo per scoprire troppo tardi che tre degli invitati (un gufo, un serpente e una volpe) sono cacciatori di topi.\nTrama: Dopo che Jake \u00e8 stato colpito da un sacco di sabbia appeso ad un albero, Stinky decide di avere uno degli ospiti come guardia del corpo di Jake, Vista la sua pelle dura.\nTrama: Affascinato dalle ali degli ospiti, Stinky si crea delle ali tutte sue. Ma quando nota che sono troppo grandi per lui le d\u00e0 a Jake.\nTrama: Stinky e Jake intervistano Andrew la megattera in un serbatoio che perde (che \u00e8 stato dato loro dallo zio di Stinky) e che inizia lentamente a inondare il set.\nTrama: Ispirato dagli ospiti arboricoli, Stinky decide di allenare Jake nell'ascensione arboricola sincronizzata.\nTrama: Armstrong \u00e8 allergico ai fiori dal momento che gli ospiti della puntata sono abituati al nettare. Le cose peggiorano quando Stinky e Jake vengono a sapere che se non vinceranno il premio per il miglior Show condotto da animali (soprattutto da puzzole e orsi polari), i giudici presenti (un coccodrillo, un bufalo e un avvoltoio) li mangeranno.\nTrama: Dal momento che gli ospiti della puntata vivono in diverse colonie, ognuno di essi tende ad interrompere quello di un altro parlando della loro specie.\nTrama: Stinky decide di invitare gli ospiti della puntata ad una festa, sapendo che sono dei grandi festaioli.\nTrama: Quando Jake dice che gli ospiti presenti sono un po' viziati, Stinky pensa che Jake abbia invitato un leone e una tigre, solo per scoprire che gli ospiti sono in realt\u00e0 un topo cavalletta e un ermellino.\nTrama: Stinky e Jake apprendono tutto sui pesci grazie a Larry il pesce\nTrama: Quando viene a sapere che gli ospiti presenti sono animali di montagna, Stinky e Dalla l'oritteropo portano uno sfondo raffigurante un ambiente montano, in modo da farli sentire a casa.\nTrama: La puntata ha come soggetto l'aquila dalla testa bianca, e Sam l'aquila ne \u00e8 ospite. Tuttavia, Armstrong \u00e8 sconvolto dal fatto che egli non \u00e8 riuscito a partecipare come ospite.\nTrama: Stinky decide di staccarsi dalla catena alimentare e di formare una resistenza contro di essa. Intanto, intervistando gli ospiti presenti, Jake viene a conoscenza che la catena alimentare viene infranta solo quando un animale si estingue.\nTrama: Ispirandosi agli ospiti migratori, Stinky decide di migrare con uno di loro.\nTrama: Due animali ospiti nello Show sono noti per la loro capacit\u00e0 di saltare sugli alberi per lunghe distanze. Quando Cody la scimmia colobo inizia a saltare sopra di loro, Stinky e Jake iniziano a preoccuparsi che possa cadere in testa a loro.\nTrama: Stinky e Jake imparano tutto sui serpenti da Kiki il serpente. Stinky chiede se anche lui pu\u00f2 ingoiare uno come Jake. verso la fine della puntata, si scopre che Kiki ha inghiottito Jake solo per farlo ricomparire. \nTrama: Quando viene a conoscenza degli ospiti presenti, Armstrong il falcogallo decide di provare diversi becchi per vedere quale gli piace.\nTrama: Bunny vorrebbe che ci fossero ospiti femminili, cos\u00ec invita Stinky e gli ospiti di Jake per un pigiama party.\nTrama: Dal momento che gli ospiti nello Show sono cacciatori di serpenti, uno di essi, Ernie la mangusta, diventa un fastidio per Stinky e Jake quando decide di rendere lo Show migliore in maniera un po' esagerata.\nTrama: Nella puntata a tema sulle famiglie, Stinky e Jake scoprono come i gorilla di pianura e i leoni asiatici vivono in grandi gruppi."}
{"id": "348124", "revid": "320578", "url": "https://it.wikipedia.org/wiki?curid=348124", "title": "Internet explorer", "text": ""}
{"id": "348128", "revid": "29727", "url": "https://it.wikipedia.org/wiki?curid=348128", "title": "Classificazione biologica", "text": ""}
{"id": "348130", "revid": "1305772", "url": "https://it.wikipedia.org/wiki?curid=348130", "title": "The Last Blade 2", "text": " \u00e8 un videogioco arcade del 1998 pubblicato da SNK. Distribuito un anno dopo del predecessore \"The Last Blade\", il videogioco \u00e8 stato convertito per Neo Geo, Neo Geo CD e Dreamcast, quest'ultimo con il titolo \"The Last Blade 2: Heart of the Samurai\".\nOltre ad essere incluso in una raccolta per PlayStation 2, il gioco \u00e8 stato distribuito per Microsoft Windows tramite Steam.\nTrama.\nDopo la sconfitta del malefico Kagami, la porta dell'Ade resta aperta vomitando il demone Setsuna e altre nefandezze. Sar\u00e0 ovviamente compito dei quattro personaggio \"buoni\" del cast riparare al pi\u00f9 presto al fattaccio. Alla comitiva dei dodici personaggi selezionabili se ne aggiungono quattro, i gi\u00e0 citati Setsuna e Kagami; Hibiki, timida ragazzina alla ricerca del padre (presente anche nel celebre crossover \"Capcom vs. SNK 2\" di Capcom) e Kojiro donna samurai camuffata da uomo in missione segretissima. Spiritoso il ritorno del killer Shikyo (chiamato Mukuro in questo episodio), ucciso nell'episodio precedente e \"risorto\" come zombi grazie all'influsso della magia infernale.\nModalit\u00e0 di gioco.\n\"The Last Blade 2\" ripropone la ricetta fortunata del primo episodio e se possibile la migliora ulteriormente, i personaggi aggiuntivi sono completi sotto tutti i punti di vista e (ad eccezione forse del malvagio Kagami) appaiono ben animati e fortemente competitivi. Ulteriori novit\u00e0 nel \"gameplay\" vedono: l'introduzione della possibilit\u00e0 di effettuare attacchi imbloccabili (solo nella modalit\u00e0 \"Power\"), esibirsi in lunghe e complesse combo letali (in modalit\u00e0 \"Speed\"), di effettuare \"counters\" al volo e di effettuare \"cancels\" che permettono di concatenare mosse speciali e combo in \"supers\". Presente inoltre un'inedita modalit\u00e0 di selezione del personaggio denominata \"EX\", sbloccabile per mezzo di un \"cheat code\". Unico punto dolente di questo buon prodotto \u00e8 forse l'eccessiva brevit\u00e0 del gioco (anche se resta decisamente impegnativo) e l'abbastanza esiguo numero di sfondi, decisamente inferiore anche e soprattutto rispetto al primo episodio."}
{"id": "348132", "revid": "38802", "url": "https://it.wikipedia.org/wiki?curid=348132", "title": "K 425", "text": ""}
{"id": "348135", "revid": "1543377", "url": "https://it.wikipedia.org/wiki?curid=348135", "title": "Kissamos", "text": "Kissamos () \u00e8 un comune della Grecia situato nell'isola di Creta (unit\u00e0 periferica di La Canea) con 11.470 abitanti secondo i dati del censimento 2001.\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 341\u00a0km\u00b2 e la popolazione \u00e8 passata da 7.463 a 11.470 abitanti. Il comune \u00e8 composto dagli ex territori comunali di Kissamos, Innachori e Mythimna.\n\u0399l suo territorio occupa l'estremit\u00e0 nord occidentale di Creta, che comprende il Golfo di Kissamos, Capo Grabusa (con le isole di Imeri Gramvousa, Agria Gramvousa, Tigani e Pontikonisi) e la costa occidentale fino a Elafon\u012bsi, che rappresenta il punto pi\u00f9 a ovest di tutta Creta.\nGeografia fisica.\nIl territorio di Kissamos \u00e8 montuoso e collinare con qualche breve tratto di pianura costiera (soprattutto nell'area circostante alla citt\u00e0 che si apre verso la pianura costiera di Platanias). Il comune \u00e8 bagnato dal Golfo di Kissamos e dal Mar Mediterraneo ad ovest. Le sue coste sono abbastanza frastagliate. Al comune appartengono la penisola di Grabusa, protesa verso nord e che delimita il golfo di Kissamos ad Occidente e l'isola di Elafon\u012bsi, raggiungibile a piedi dalla terraferma, che costituisce una riserva naturale protetta. Per visitare la penisola di Grabusa e la spiaggia di Balos \u00e8 necessario pagare un ingresso di 1\u20ac. \nStoria.\nNeolitico ed et\u00e0 minoica.\nLa storia di Kissamos e dell'area circostante si perde nel profondo dei secoli ed \u00e8 direttamente connessa con la storia non solo della prefettura di Chania, ma anche di Creta in generale. Ci sono prove che testimoniano l'attivit\u00e0 umana che risalgono al Neolitico, come ad esempio nella grotta di Santa Sofia in Topolia ed anche alcuni insediamenti di epoca minoica a Nopigia, nell'area di Chrysoskalitissa, a sud di Falasarna, a Viglia Gramvousa. \nNei secoli, Kissamos svilupp\u00f2 una ricca attivit\u00e0 commerciale ed economica. La sua posizione geografica era molto strategica per i commerci con il Peloponneso e Cerigo. La locazione geografica di Kissamos, cos\u00ec come quella di Creta, fu conquistata da molti popoli (achei, romani, bizantini, veneziani, turchi).\nKissamos e il suo golfo divennero con i Dori, una citt\u00e0 stato che aveva sede a Polirrinia, a soli 7\u00a0km a sud dall'attuale citt\u00e0 di Kissamos. Ancora oggi sono rimasti resti dell'antica acropoli dorica. \nEt\u00e0 greca e romana.\nL'area di Kissamos fu citata da molti scrittori antichi come Strabone, Plinio il Vecchio e Tolomeo. Tra i villaggi che sono stati citati vi sono: Inachorion, Falassarna, Kissamos, Mithymna, Polyrinia, Rokka e molte altre. La citt\u00e0 di Kissamos crebbe cospicuamente con la conquista romana dell'isola di Creta, nel 69 a.C. Le varie guerre civili e tra polis cessarono e si diedero le condizioni per un florido periodo di commerci e un forte incremento demografico. La citt\u00e0 di Kissamos si trovava al suo apogeo. Anche l'antica citt\u00e0 di Polirrinia crebbe, anche se rimase solo una roccaforte, che i Romani tennero come punto di presidio nell'area, data la sua posizione nell'entroterra, da cui era facile controllare i nemici provenienti dal mare. Inoltre Polirrinia non prese parte alle lotte che intrapresero le altre citt\u00e0-stato cretesi contro i Romani e ci\u00f2 ne comport\u00f2 un rapporto privilegiato con Roma.\nEt\u00e0 bizantina.\nL'antica citt\u00e0 di Kissamos divenne un vescovato cristiano, un suffragano della sede metropolitana di Gortyna, la capitale della provincia romana di Creta. Solo due dei suoi vescovi del primo millennio sono nominati in dei documenti ufficiali ancora esistenti: Teopemptus o Niceta, che prese parte al Consiglio di Trullan nel 692, e Leone al II Concilio di Nicea nel 787. \nL'occupazione genovese e veneziana.\nDurante l'occupazione genovese, al fine di proteggere la citt\u00e0 di Kissamos e il suo golfo, i genovesi vi costruirono una fortezza e successivamente i veneziani innalzarono una cinta mura intorno alla citt\u00e0, di cui oggi sono visibili solo alcuni tratti. La fortezza veneziana, il \"Castelo\" come veniva chiamato, \u00e8 il luogo da cui proviene il nome \"Kastelli\", il secondo dei nomi della citt\u00e0, data l'importanza militare che la fortezza aveva in passato.\nLa fortezza fu originariamente costruita dal genovese Enrico Pescatore al posto dell'antica Kissamos, all'inizio del XIII secolo ed era una delle 15 fortezze che furono costruite poco dopo l'occupazione di Creta nel 1204. Quando i veneziani espulsero i genovesi, la fortezza entr\u00f2, come tutta l'isola, in loro possesso. La fortezza fu poi riparata e potenziata e divenne un'importante base difensiva nell'area.\nDal primo contrasto dei cretesi all'occupazione veneziana, la fortezza divenne uno dei bersagli degli insorti. Quando nel 1262 i Cretesi, con l'aiuto dell'imperatore bizantino Michele VIII Paleologo, si ribellarono ai veneziani, la fortezza sub\u00ec un pesante attacco, ma non cadde nelle mani dei rivoltosi. Durante le rivoluzioni del 1333 e del 1341, i veneziani distrussero l'insediamento che si era sviluppato attorno alla fortezza. In un secondo momento rivalutarono questa scelta, decidendo di ricostruire quel villaggio, che divenne poi l'attuale Kissamos. Da quel momento in poi, l'insediamento fu chiamato Kastelli.\nNel 1538 la fortezza fu distrutta da Ariadeno Barbarossa e nel 1554 fu rapidamente riparata. Nel 1583, Kastelli aveva 845 abitanti. Nel 1595 la fortezza fu completamente distrutta da un terremoto, ma fu ricostruita nel 1635 dal veneziano Lorenzo Contarini.\nNel 1646 i turchi assediarono il forte, che era gravemente danneggiato. I turchi lo ripararono immediatamente. Pochi anni dopo, nel 1648, ebbe fine l'assedio di Creta che decret\u00f2 il passaggio dell'isola dalla Serenissima all'Impero Ottomano, segnando cos\u00ec la fine di un periodo molto florido per la citt\u00e0, fatto di commerci e di influssi culturali italiani. \nL'occupazione ottomana e le rivolte civili.\nNel 1692, quando ebbe luogo la prima rivoluzione cretese con l'ammiraglio veneziano Aloisio Mozenigo, i ribelli presero il controllo della fortezza, che fu poi ripreso dai turchi poco dopo.\nDurante l'occupazione turca, la fortezza fu teatro di molte altre azioni rivoluzionarie. Nel 1821, il vescovo di Kissamos Melchizedek Despotakis fu imprigionato nella fortezza, per essere poi impiccato nel giorno dell'Ascensione. Con questo episodio il malcontento greco si inaspr\u00ec e i 1800 turchi di Kissamos dovettero rifugiarsi nella fortezza, che fu poi assediata dai ribelli. Nel febbraio 1823, come parte dei preparativi per lo sbarco del nuovo comandante generale a Creta, Emmanuel Tombazis, fu organizzata la spedizione contro le comunit\u00e0 turche di Kissamos e Selinos. \nIl galeone Terpsichore arriv\u00f2 al porto di Drapanias, trasportando Tombazis, che sostitu\u00ec Mikhail Afenduliev e 600 volontari greci dall'Epiro. I Greci assediarono la fortezza fino al 25 maggio, quando i turchi la cedettero assieme al loro armamento. La bandiera greca era stata issata dopo secoli a Creta, ma solo temporaneamente.\nI turchi infatti riunirono le forze e, dopo aspri combattimenti, riuscirono a fare ritorno nella fortezza di Kissamos. Nel 1825 la fortezza cadde di nuovo nelle mani di 900 rivoluzionari greci, che provenivano da Monemvasia, nel Pelonenneso. Inizialmente erano diretti a Gramvousa, ma il brutto tempo li port\u00f2 ad attraccare a Kissamos e ad assediare la fortezza. Tuttavia, dopo 3/4 giorni, 2.000 turchi arrivarono a Kastelli e riconquistarono la fortezza, costringendo i greci a ritirarsi a Gramvousa, nel vecchio forte veneziano.\nNella grande rivoluzione del 1866, la fortezza fu di nuovo presa di mira dai ribelli greci, guidati da Skalidis. La fortezza fu assediata dal colonnello Bizantios e dal maggiore Froudarakis, ma l'assedio fu revocato quando quest'ultimo fu ucciso. Tra il 1897 e il 1898, la storia si ripet\u00e9.\nDall'unione con la Grecia fino ai giorni.\nAnche Kissamos, come tutta l'isola di Creta, fu coinvolta nella lotta contro i turchi, che culmin\u00f2 con la creazione di uno Stato cretese de facto, che dur\u00f2 fino al 1913. In quell'anno l'isola fu annessa al Regno di Grecia.\nDurante la Seconda Guerra Mondiale, nel 1944, la fortezza fu bombardata dai tedeschi nella battaglia di Creta e fu allora che questo grande castello fu quasi completamente distrutto. Oggi sopravvivono solo alcune parti della fortezza e delle mure, sparse in vari angoli della citt\u00e0.\nNel 1964 fu deciso ufficialmente di utilizzare il nome greco \"Kissamos\", escludendo il nome di epoca veneziana \"Kastelli\", anche se in molte carte e guide \u00e8 ancora indicato il secondo nome.\nEconomia.\nL'economia \u00e8 a carattere prevalentemente agricolo, basata sulla produzione di olio d'oliva e vino, sulla coltivazioni di ortaggi anche in serra. Diffusa \u00e8 la pastorizia e in misura minore vi si allevano bovini. Il turismo \u00e8 un fenomeno di dimensioni crescenti. Le attrazioni principali sono le spiagge di Balos e Elafonissi, che portano alle casse del comune enormi incassi poich\u00e9 di propriet\u00e0 comunale, la spiaggia di Falasarna e i vari monasteri come Chrisoskalitissa, Panagia Odigitria e le grotte dove si rifugi\u00f2 San Giovanni l'Eremita, a Marathokefala.\nInfrastrutture e trasporti.\nL'accesso principale al comune \u00e8 garantito dalla strada Chani\u00e0-Kissamos di 42\u00a0km. Strade secondarie lo collegano a Elos e Palechora. Esistono anche collegamenti marittimi con le isole di Cerigo (Citera) e Grabusa, con la spiaggia di Balos e con i porti di Gytheio (Gizio) e Gerakas nel Peloponneso.\nCentri abitati.\nKissamos.\nKissamos, detta anche Kastelli poich\u00e9 antica sede di un castello costruito al tempo della dominazione veneziana, \u00e8 la sede del municipio. Del suo passato ellenistico e romano conserva pochissime tracce: resti dell'acquedotto e qualche mosaico che ornava i pavimenti di due case romane del II e del III secolo d.C. Il piccolo museo archeologico \u00e8 ospitato in un edificio che fungeva da tribunale al tempo della dominazione ottomana. I veneziani la cinsero di mura possenti di cui rimane ancora qualche bastione e vi edificarono un castello. Oggi Kissamos \u00e8 una tranquilla citt\u00e0, dotata di un lungo arenile che richiama un discreto flusso turistico."}
{"id": "348137", "revid": "1745361", "url": "https://it.wikipedia.org/wiki?curid=348137", "title": "Arcadia (disambigua)", "text": ""}
{"id": "348138", "revid": "287204", "url": "https://it.wikipedia.org/wiki?curid=348138", "title": "Graphics Device Interface", "text": "Le Graphics Device Interface, anche chiamate Graphics Display Interface (GDI), sono un set di API grafiche utilizzato da Windows per la renderizzazione di grafica 2D.\nVengono utilizzate ad esempio dal window manager Luna (in uso da Windows XP) per la gestione dei menu, delle icone ecc.\nInoltre, vengono wrappate dal Microsoft .NET Framework per la gestione delle classi Windows Forms, ovvero di tutti i controlli grafici per gestire la GUI di una applicazione.\nVengono utilizzate anche da molti altri framework come Active Template Library (ATL) e Microsoft Foundation Classes (MFC).\nAltri usi.\nGrazie ai wrapper delle GDI nel Microsoft .NET Framework, in particolare le GDI+, \u00e8 possibile usare le GDI anche per fare dei semplici rendering 2D a video e gestirli direttamente dal framework.\nInoltre contengono anche un'ottima serie di metodi per manipolare immagini."}
{"id": "348140", "revid": "1543377", "url": "https://it.wikipedia.org/wiki?curid=348140", "title": "Andrew Henderson", "text": "Biografia.\nNato in Inghilterra nella cittadina di Chatham nel Kent, ma cresciuto in Scozia a Kirkintilloch, nel Dunbartonshire Orientale, Henderson inizi\u00f2 a giocare a rugby a 8 anni a Lenzie \u2014 localit\u00e0 a circa met\u00e0 strada tra Kirkintilloch e Glasgow \u2014 dove comp\u00ec i suoi studi.\nNel 1999 fu aggregato alle giovanili del Glasgow Thistles' che quell'anno si recarono in Nuova Zelanda per un breve \"tour\"\u00a0, e l'anno successivo fu messo sotto contratto dai Glasgow Hawks, che nel 2001 formarono la base per la franchigia della neonata Celtic League dei Glasgow Warriors.\nEsord\u00ec in Nazionale scozzese a settembre 2001 contro l', marcando anche una meta al debutto.\nFu, due anni pi\u00f9 tardi, convocato nella rosa che prese parte alla in Australia, e fu presente anche alla in Francia; il suo pi\u00f9 recente appuntamento internazionale fu il Sei Nazioni 2008, nella cui partita di chiusura, una sconfitta a Roma contro l', disput\u00f2 il suo ultimo \"test match\".\nAlla fine del suo contratto, nel giugno 2009, Henderson firm\u00f2 un accordo triennale con il club francese del Montauban ma, dopo una sola stagione, a causa del fallimento societario del club il suo contratto fu risolto.\nTorn\u00f2 quindi in Gran Bretagna, nella squadra inglese dei Newcastle Falcons, ma alcune difficolt\u00e0 finanziarie della societ\u00e0 dovute alla perdita dello sponsor principale e solo parzialmente risolte dall'arrivo di un nuovo investitore, unite a un infortunio che lo tenne sei mesi fuori rosa e a causa del quale non gli fu possibile scendere in campo che quattro volte in tutto il campionato, spinsero Henderson a chiudere la carriera professionistica alla fine della stagione di Premiership 2010-11 per intraprendere la professione di idraulico.\nTornato a Glasgow, trov\u00f2 quindi lavoro come apprendista in un'impresa di costruzioni il cui direttore, per coincidenza, \u00e8 anche presidente di un club di rugby di seconda divisione, il Glasgow Hutcheson Aloysians, per il quale gli propose di tesserarsi, cosa che Henderson fece, alternando da allora la professione di idraulico all'attivit\u00e0 dilettantistica da rugbista."}
{"id": "348144", "revid": "1632387", "url": "https://it.wikipedia.org/wiki?curid=348144", "title": "Endymion (gruppo musicale)", "text": "Gli Endymion sono un gruppo musicale olandese di Wateringen, composto dai dj Bart Revier, Bas Lint e Jelle Neys. Sono stati uno dei maggiori nomi di spicco della musica Techno Hardcore fino al 2015, anno dove svoltano verso la rawstyle.\nVengono fondati nel 1997 e l'anno successivo vengono scoperti da Ruffneck che li mette sotto contratto nella label Supreme Intelligence, fino al 2001 anno della fondazione (sempre da parte di Ruffneck) di Enzyme Records, che prende il posto della precedente label, dando vita al genere darkcore, assieme al loro collega e amico Nosferatu.\nNel 2013 passano alla Neophyte Records e con la nuova label esce l'EP \"Make Some Noise\" e nel 2014 nella stessa esce il full-length \"Be a voice not an echo\", album che a differenza delle produzioni Enzyme, svolta verso sonorit\u00e0 pi\u00f9 melodiche e orecchiabilI.\nNello stesso anno rappresentano la musica hardcore nel festival hardstyle Qlimax.\nIl 2015 \u00e8 l'anno della svolta per il trio olandese, abbandonano la musica hardcore per svoltare su sonorit\u00e0 rawstyle, dando vita anche a una loro etichetta discografica, la Nightbreed Records."}
{"id": "348146", "revid": "363629", "url": "https://it.wikipedia.org/wiki?curid=348146", "title": "Medaglia James Craig Watson", "text": "La medaglia James Craig Watson (in inglese \"James Craig Watson Medal\") fu creata grazie ad un lascito di James Craig Watson, ed \u00e8 assegnata dall'Accademia nazionale statunitense delle scienze per i contributi in astronomia."}
{"id": "348147", "revid": "36376", "url": "https://it.wikipedia.org/wiki?curid=348147", "title": "Confederazione degli Stati d'America", "text": ""}
{"id": "348149", "revid": "767487", "url": "https://it.wikipedia.org/wiki?curid=348149", "title": "The Blood Brothers (gruppo musicale)", "text": "I The Blood Brothers sono stati un gruppo musicale statunitense formato a Seattle nel 1997 da Jordan Blilie (voce), Johnny Whitney (voce) e Morgan Henderson (basso) insieme con i componenti dei Waxwing Cody Votolato (chitarra) e Mark Gajadhar (batteria). Nel 2007 hanno annunciato il loro scioglimento.\nStile musicale.\nLe loro influenze comprendono gruppi come Drive Like Jehu, Angel Hair, Highway 61, e Bootsy Collins."}
{"id": "348150", "revid": "118231192", "url": "https://it.wikipedia.org/wiki?curid=348150", "title": "Emblema della Corea del Nord", "text": "Nell'emblema della Corea del Nord sono riproposti i fasci di riso che lo racchiudono. Essi sono un simbolo ricorrente nell'araldica di molti Stati socialisti.\nIl tema centrale \u00e8 l'industrializzazione del Paese (la centrale idroelettrica e il traliccio dell'alta tensione). La stella rossa sottolinea chiaramente il ruolo che il Partito del Lavoro di Corea ha assunto nella Repubblica nordcoreana, sotto di essa \u00e8 presente il lago Paradiso del monte Baekdu, la montagna sacra per i coreani e luogo in cui secondo la leggenda nacque il Caro Leader Kim Jong-il. In basso, al centro del nastro rosso, \u00e8 riportato in giallo il nome dello Stato in lingua coreana."}
{"id": "348151", "revid": "287204", "url": "https://it.wikipedia.org/wiki?curid=348151", "title": "Boezio (disambigua)", "text": ""}
{"id": "348153", "revid": "125176966", "url": "https://it.wikipedia.org/wiki?curid=348153", "title": "Regno dei cieli", "text": "Il regno dei cieli (in greco: , \"he basileia t\u014dn ouran\u014dn\") oppure il regno di Dio (in greco: , \"he basileia tou Theou\") \u00e8 un concetto chiave del cristianesimo basato su un'espressione attribuita a Ges\u00f9 e riportata nei Vangeli.\nA volte \u00e8 indicato anche come regno di Cristo o, pi\u00f9 semplicemente, il Regno.\nA Dio Padre nel regno dei cieli \u00e8 riservata l'invocazione iniziale del \"Padre nostro\". Sia per la seconda parusia di Cristo che per il progredire del Regno di Dio nel tempo presente (Catechismo della Chiesa Cattolica (CCC), 2859).\nNei Vangeli.\nDifferenti espressioni.\nLa parola \"regno\" ricorre nel Nuovo Testamento pi\u00f9 di 100 volte ed \u00e8 utilizzata soprattutto dai Vangeli sinottici. Il termine greco \"basileia\", come quello italiano \"regno\" indica sia la potest\u00e0 e dignit\u00e0 regia, la regalit\u00e0, sia concretamente il reame su cui \u00e8 esercitata la signoria. L'ampiezza semantica del termine originario e di quello tradotto rende talvolta possibile utilizzi ed interpretazioni differenziate del termine \"regno di Dio\". Perci\u00f2 nel \"Nuovo Dizionario Teologico\" di Herbert Vorgrimler (EDB 2004) la voce \"regno di Dio\" \u00e8 sostituita dalla voce \"signoria di Dio\".\nL'evangelista Matteo nel suo vangelo preferisce il termine \"basileia t\u014dn ouran\u014dn\", che \u00e8 stato comunemente tradotto come \"regno dei cieli\", mentre Luca e Marco nei loro vangeli preferiscono l'espressione \"Basileia tou Theou\", che viene comunemente tradotto in italiano come \"regno di Dio\".\nIn ebraico l'espressione \"i cieli\" \u00e8 un comune eufemismo per indicare Dio senza nominarlo esplicitamente. L'uso si \u00e8 trasmesso anche all'italiano in espressioni come \"se il ciel lo vuole...\" ecc. Perci\u00f2 l'espressione di Matteo, il cui vangelo \u00e8 indirizzato prevalentemente a cristiani di origine ebraica, \u00e8 equivalente a quelle di Luca e Marco.\nAll'inizio della predicazione.\nSoprattutto all'inizio della sua predicazione Ges\u00f9 sottolinea l'imminenza di questo regno dei cieli (o di Dio). All'inizio del Vangelo di Marco Ges\u00f9 dice: All'inizio del Vangelo di Matteo Giovanni il Battista dice: Sempre nel Vangelo di Matteo Ges\u00f9 stesso dice: \nLe parabole del regno.\nIn molte parabole Ges\u00f9 cerca di illustrare le caratteristiche di questo regno. Ecco un elenco di parabole di Matteo in cui si illustra il regno dei cieli:\nQueste parabole vengono chiamate allora \"Parabole del regno\".\nSignificato.\nCon questa espressione Ges\u00f9 si riferiva al regno o alla sovranit\u00e0 di Dio su tutte le cose. Questo concetto era in contrapposizione a quello di regno dei poteri terreni, specialmente l'Impero romano, che aveva occupato le citt\u00e0 di Nazaret e Cafarnao, dove Ges\u00f9 viveva, ma anche la citt\u00e0 pi\u00f9 importante della Giudea, Gerusalemme.\nNella tradizione cristiana il \"Regno dei Cieli (o di Dio)\" \u00e8 stato accostato al concetto di Paradiso.\nIl concetto di Regno dei Cieli o Regno di Dio, si pu\u00f2 esprimere in questi termini: \"la diffusione e la pratica dei Principi cristiani nella societ\u00e0 umana, con i quali Principi inizia la realizzazione, gi\u00e0 in questa terra, della vita eterna.\"\nIl Regno \u00e8 vicino.\nNel rivolgersi a Ponzio Pilato, Ges\u00f9 ha affermato :\nIn molte occasioni precedenti il Cristo aveva parlato del Regno che sarebbe venuto:\nNon \u00e8 tuttavia evidente cosa intendesse Ges\u00f9 per \"morire\" in questa affermazione, poich\u00e9 egli si rivolgeva non solo agli apostoli ma anche \"alla folla\" (), a cui aveva detto anche:\nIl Regno \u00e8 presente.\nIn alcune occasioni, Ges\u00f9 parler\u00e0 del Regno anche come di una realt\u00e0 presente:\nRegno di Dio, Regno di Cristo.\nNell'udienza generale del 4 settembre 1991, Papa Giovanni Paolo II dir\u00e0:\nLe chiavi del Regno.\nNel Nuovo Testamento viene descritto l'annuncio della consegna delle chiavi del Regno dei Cieli da Ges\u00f9 al suo apostolo Pietro:\nEbraismo.\nPer la tradizione ebraica con le locuzioni \"Regno di Dio\" e \"Regno celeste\" si intende il legame stretto con Dio nell'ascolto e nell'osservanza dei precetti della Torah che i maestri ebrei hanno sempre insegnato venga rivelata ogni giorno: si parla di \"giogo\" del Regno di Dio con riferimento all'accettazione della Volont\u00e0 divina nell'attaccamento a Dio, solo modo attraverso cui la libert\u00e0 spirituale e la libert\u00e0 materiale sono possibili e vissute unitamente; analogo \u00e8 il giogo della Torah. Esistono differenti motivazioni per accettare il giogo del Regno dei Cieli (in ebraico \"Qabalat ol Malkhut Shamayim\") iniziando con le forme pi\u00f9 semplici di fede del timore e dell'amore per Dio, per le punizioni ed i meriti, quella dell'apporto spirituale migliorativo di s\u00e9 e del Mondo ed infine, quella pi\u00f9 elevata, per eseguire l'ordine impartito da Dio ed attenersi al Suo volere: la linea e lo scopo di ci\u00f2 \u00e8 ottenere o mantenere il legame e l'attaccamento a Dio nel servizio spirituale anche tramite l'osservanza dei precetti vivendo le Sue vie nell'assunzione consapevole delle norme etiche e spirituali.\nLa Qabbalah ebraica narra della connessione di questo principio con quelli del Mondo Superiore, quello spirituale, e del Mondo Inferiore, quello materiale, che nel loro legame rivelano anche la vicinanza tra la Gerusalemme Celeste e la Gerusalemme Terrena.\nDiffusa l'espressione \"leShem Shamayim\" che significa \"In nome del Cielo\" e che si riferisce ad un'azione o una volont\u00e0 compiute con bont\u00e0 ed integrit\u00e0 secondo un'intenzione eticamente e moralmente alta e santa ed eseguite in modo disinteressato per volont\u00e0 divina. Per esempio \u00e8 scritto che \"un fastidio/conflittualit\u00e0 in nome del Cielo pone una separazione in nome del Cielo\"; altra cosa, sempre in nome del Cielo, furono le opinioni divergenti tra Shammai ed Hillel.\nDi \"Regno celeste\" si parla anche a proposito degli angeli quando ne accettano il giogo proclamando la Qedushah di Dio assieme al popolo d'Israele.\nAnaloga \u00e8 la locuzione \"Cieli superni\"."}
{"id": "348156", "revid": "964", "url": "https://it.wikipedia.org/wiki?curid=348156", "title": "Sarah Bernhardt", "text": "Soprannominata \"La voix d'or\" (\"La voce d'oro\") e \"La divina\", Sarah Bernhardt \u00e8 considerata una delle pi\u00f9 grandi attrici teatrali del XIX secolo.\nBiografia.\nProtetta dal Duca de Morny, fratellastro di Napoleone III, amante di sua zia e poi di sua madre, Sarah termin\u00f2 gli studi al Conservatorio nel 1862, ed entr\u00f2 nella Com\u00e9die-Fran\u00e7aise che poi abbandon\u00f2 nel 1866 per l'Od\u00e9on. Venne scoperta sulle scene de \"Le Passant\" di Fran\u00e7ois Copp\u00e9e nel 1869 e trionf\u00f2 come Maria di Neuburg nel \"Ruy Blas\" di Victor Hugo, nel 1872; tali interpretazioni la portarono ad essere richiamata dalla Com\u00e9die Fran\u00e7aise dove interpret\u00f2 \"Ph\u00e8dre\" nel 1874 e \"Hernani\" tre anni dopo, nel 1877. \nNel 1880, dopo aver schiaffeggiato un'attrice, si dimise con un certo scandalo del \u00abFran\u00e7ais\u00bb e cre\u00f2 la propria compagnia teatrale, con la quale part\u00ec per l'estero, dove riusc\u00ec a far fortuna. A New York incontr\u00f2 Thomas Edison e registr\u00f2 su un cilindro sonoro un brano di \"Ph\u00e8dre\". Rientrata in Francia, dal 1893 diresse il Teatro del Rinascimento, e successivamente il Teatro delle Nazioni, dove interpret\u00f2 \"La signora delle camelie\".\nAllo scoppiare dell'Affare Dreyfus l'attrice diede il suo sostegno ad \u00c9mile Zola.\nNel dicembre del 1894 chiese a Alfons Mucha di disegnare i propri manifesti. I successivi sei anni di collaborazione diedero un secondo momento di splendore alla sua carriera che, verso la fine, la vide impegnata anche come attrice per il cinema muto. Il primo film in cui recit\u00f2 fu \"Il duello di Amleto\" nel 1900. Ne gir\u00f2 otto, di cui due autobiografici. L'ultimo, \"Sarah Bernhardt a Belle Isle\" (1912) descrive la sua vita quotidiana. \nNel 1914 le venne conferita la Legione d'Onore. L'amputazione di una gamba, a seguito di un incidente, nel 1915, quando l'attrice aveva settant'anni, non le imped\u00ec di continuare a recitare da seduta.\nSarah Bernhardt pubblic\u00f2 diversi libri e opere teatrali; fu tra le figure principali che ispirarono il personaggio della Berma, la grande attrice descritta da Marcel Proust in \"Alla ricerca del tempo perduto\". L'influenza fu cos\u00ec netta che nelle sue lettere lo scrittore francese chiam\u00f2 spesso il personaggio col nome di \"Haras\", l'inverso di Sarah.\nVita privata.\nA vent'anni, da una relazione con un nobile belga, Charles-Joseph Eug\u00e8ne Henri Georges Lamoral de Ligne (1837\u20131914), figlio di Eugenio, VIII Principe di Ligne, ebbe il suo unico figlio, Maurice Bernhardt, che diventer\u00e0 scrittore.\nSuccessivamente, ebbe diversi amanti, tra cui artisti come Gustave Dor\u00e9 e Georges Clairin, e attori come Mounet-Sully e Lou Tellegen. Nel 1882 si spos\u00f2 a Londra con un collega di origini greche, Aristides Damala, pi\u00f9 giovane di lei di undici anni, che era per\u00f2 dipendente dalla morfina, cos\u00ec la loro turbolenta convivenza dur\u00f2 pochissimo. Sarah rest\u00f2 comunque legalmente sua moglie sino alla morte del giovane attore, che avvenne nel 1889 all'et\u00e0 di 34 anni. Corteggiata da Ida Rubinstein e Anna de Noailles, visse con la pittrice Louise Abb\u00e9ma, che l'accompagn\u00f2 in tourn\u00e9e, professando pubblicamente la sua bisessualit\u00e0.\nL'attrice ebbe un intenso rapporto con Gabriele D'Annunzio. Nel libro \"Sarah Bernhardt e Gabriele D'Annunzio. Carteggio inedito 1896-1919\" (2005) \u00e8 raccolta parte del loro epistolario. Prima ancora di avviare il sodalizio con Eleonora Duse, l'intesa con la Bernhardt rappresent\u00f2 per il poeta abruzzese la prova inaugurale della sua lunga avventura sulle scene: un'avventura che favor\u00ec il rinnovamento radicale dello spettacolo di prosa.\nMor\u00ec a Parigi il 26 marzo 1923.\nOpere.\nAutobiografia\nCastelvecchi ritratti"}
{"id": "348162", "revid": "729019", "url": "https://it.wikipedia.org/wiki?curid=348162", "title": "Valentia Island", "text": "Valentia Island (\"Oilean Dairbhre\" in gaelico irlandese) \u00e8 un'isola irlandese al largo delle coste del Kerry, cui \u00e8 collegata, data la esigua lontananza, da un ponte che parte da Portmagee, oltre che la terra abitata pi\u00f9 occidentale d'Europa (se si esclude l'Islanda). Oltre che attraverso il ponte, \u00e8 raggiunta da dei traghetti che salpano da Reenard Point a Knightstown, il centro principale dell'isola. Altro abitato \u00e8 Chapelstown, situato approssimativamente al centro, sulla strada principale.\nL'isola \u00e8 delimitata dal Canale di Portmagee a sud, il Valentia Harbour ad est e nella costa restante dall'Oceano. Nell'Harbour \u00e8 presente un'isola pi\u00f9 piccola, Church Island. Il territorio \u00e8 poco pi\u00f9 che pianeggiante, si innalza solo in certi punti ma per un'altitudine massima, precisamente vicino alle scogliere di Fogher, di 268 metri. I punti estremi dell'isola sono Capo Bray ad ovest, Capo Beennakryraka a nord-ovest, Reenadroulan Point a nord e Knighstown ad est.\nLa popolazione stabile di Valentia \u00e8 composta da 650 abitanti che abitano in un territorio lungo 11\u00a0km e largo circa 3, per una superficie di circa 33\u00a0km\u00b2.\nInformazioni.\nValentia \u00e8 stata il terminale orientale della prima connessione telegrafica transatlantica, installata nel 1857 e che ha operato fino 1966.\nNel nord-ovest dell'isola \u00e8 situata la modesta \"Glanleam House\", conosciuta per i suoi giardini sub-tropicali; protetti da alberi disposti in fila per proteggerli dai forti venti atlantici e mai colpiti dal freddo, questi spazi verdi prosperano nel microclima pi\u00f9 mite d'Irlanda. A partire dal 1830, Sir Peter George Fitzgerald, il 19\u00b0 Cavaliere del Kerry (1808 \u2013 1880) , organizz\u00f2 questi giardini e li riemp\u00ec con una collezione unica di piante rare ed esotiche dell'emisfero meridionale, cresciute solitamente sottovetro nelle isole britanniche. I giardini sono disposti in modo tale da consentire passeggiate gradevoli, mentre le piante vengono dal Sud America, l'Australia, la Nuova Zelanda (il pi\u00f9 alto albero di felce in Europa), Cile e Giappone.\nAltre attrattive dell'isola sono una grotta con una statua della Madonna, in una vecchia cava dalla quale fu estratta la roccia che venne impiegata per la costruzione delle Houses of Parliament di Londra. Altro luogo interessante \u00e8 l\"'Heritage Centre\" che racconta il patrimonio geologico, umano, naturale, industriale e storico dell'isola, con la stazione telegrafica, la stazione radio marittima e la Lifeboat (scialuppa di salvataggio) RNLI. Originariamente situata sull'isola era anche la \"Valentia Weather Station\", una delle vecchie 12 stazioni meteorologiche britanniche che fornivano dati alla BBC, oggi spostata in un luogo non lontano da Cahersiveen.\nNel 1993, uno studente di geologia scopr\u00ec delle impronte fossili di un tetrapode, tracce lasciate allora su fango e oggi ricavate da rocce del periodo Devoniano, su una zona rocciosa della costa. Circa 385 milioni di anni fa, un vertebrato primitivo pass\u00f2 lungo un tratto fangoso di una zona equatoriale, oggi parte del sud-ovest irlandese a causa dei movimenti geologici. Soltanto la copertura da parte di altre rocce durante i millenni ne hanno preservato la testimonianza, che rimane ad oggi la pi\u00f9 vecchia di un vertebrato sulla terra."}
{"id": "348169", "revid": "9", "url": "https://it.wikipedia.org/wiki?curid=348169", "title": "Grande Canyon", "text": ""}
{"id": "348172", "revid": "1318658", "url": "https://it.wikipedia.org/wiki?curid=348172", "title": "Cha\u00efm Soutine", "text": "Biografia.\nSoutine nacque a Smilovi\u010di, un paesino poco distante da Minsk (all'epoca parte della Russia zarista, attualmente in Bielorussia), il 13 gennaio del 1893 in una famiglia ebraica ashkenazita.\nLe sue opere future risentiranno degli anni difficili della sua infanzia, caratterizzata da esperienze dolorose in una famiglia povera, numerosa e socialmente emarginata in quanto ebrea.\nNel 1909 Soutine si iscrisse alla scuola d'arte di Minsk, poi a partire dal 1910 partecip\u00f2 ad un corso triennale all'accademia d'arte di Vilnius.\nFu in quegli anni che conobbe i pittori Pinchus Kremegne e Michel Kikoine, con i quali nel 1913 si trasfer\u00ec a Parigi, in Francia, dove conobbe alcuni degli artisti pi\u00f9 importanti del tempo, tra cui Marc Chagall, Fernand L\u00e9ger e Amedeo Modigliani, di cui divenne grande amico. A Parigi si distinse anche per la sua stravaganza: una volta, deciso a dipingere degli animali morti, tenne alcune carcasse di animali nel suo studio ma, a causa del fetore, i vicini chiamarono la polizia, alla quale Soutine cerc\u00f2 invano di spiegare la maggiore importanza dell'arte rispetto all'igiene. A partire dal 1918 Soutine altern\u00f2 il soggiorno a Parigi a dei viaggi nel territorio francese, soprattutto nelle regioni mediterranee e nei Pirenei.\nIn questi anni dipinse in modo istintivo nature morte e ritratti, ma soprattutto paesaggi che gli ispiravano emozioni angosciose e vibranti scatti lirici; queste opere furono tra le prime ad interessare alcuni collezionisti, dandogli una relativa tranquillit\u00e0 economica.\nCre\u00f2 poi le serie di pasticcieri, di valletti, di chierichetti, rappresentati con crudo verismo psicologico.\nIl suo stile risente in parte di maestri del passato, come El Greco, Diego Vel\u00e1zquez, Rembrandt e Gustave Courbet, e di grandi artisti a lui temporalmente pi\u00f9 vicini, come Paul C\u00e9zanne, Vincent van Gogh e Pierre Bonnard.\nMa per il suo modo di rappresentare la realt\u00e0 in modo atemporale come tragedia interiore, le affinit\u00e0 maggiori sono quelle con Edvard Munch, James Ensor, Emil Nolde, Oskar Kokoschka e con il movimento dell'espressionismo.\nA causa del suo esasperato individualismo, Soutine non ader\u00ec mai ufficialmente a nessuna corrente artistica, anche se per l'uso appassionato di colori vividi viene considerato uno dei pi\u00f9 ragguardevoli rappresentanti dell'espressionismo, elaborato secondo una visione ed una tecnica pittorica altamente personali.\nIl suo stile influ\u00ec soprattutto sugli espressionisti austriaci e, nel dopoguerra, sui pittori del gruppo \"Cobra\" (specialmente Karel Appel), su Willem de Kooning e su Francis Bacon.\nDal 1930 alla morte, sempre inquieto e tormentato nonostante il successo ormai ottenuto, mostr\u00f2 raramente i suoi lavori e cerc\u00f2 di approfondire la ricerca esistenziale e formale con risultati anche drammatici: ossessionato dalla forma e dal colore, spesso depresso ed insoddisfatto, Soutine distrusse molte sue opere nei periodi di crisi psicologica.\nDurante la seconda guerra mondiale la Francia fu invasa dall'esercito nazista e Soutine, in quanto ebreo, fu costretto a lasciare la capitale francese e a nascondersi nelle campagne circostanti per evitare l'arresto da parte della Gestapo.\nIn questo periodo si mosse costantemente da un posto all'altro e talvolta fu costretto a rifugiarsi nei boschi, dormendo all'aperto.\nQuesto stile di vita gli procur\u00f2 un forte attacco di ulcera allo stomaco che lo costrinse a tornare a Parigi per subire un'operazione chirurgica, che per\u00f2 non riusc\u00ec a salvargli la vita.\nSoutine mor\u00ec a Parigi il 9 agosto 1943 e fu sepolto nel cimitero di Montparnasse. L'Atelier in cui Soutine visse e lavor\u00f2 alla Cit\u00e9 Falgui\u00e8re a Montparnasse fu acquistato dallo scultore Antoine Rohal, allievo di Antoine Bourdelle che lo mantenne intatto fino alla sua morte nel 1977.\nOmaggi e citazioni.\nSoutine compare nel racconto \"Pelle\" di Roald Dahl del 1961. In questa breve storia, caratterizzata dal tipico humour macabro e spiazzante dello scrittore gallese, Soutine tatua, sulla schiena di un amico (il signor Drioli), un ritratto della giovane moglie di lui. Molti anni dopo, caduto in disgrazia, Drioli si trover\u00e0 in una galleria d'arte che espone opere di Soutine. Spinto dalla fame, esibir\u00e0 il tatuaggio davanti allo sguardo attonito dei presenti, attirando (sciaguratamente) l'interesse di un mercante d'arte senza scrupoli. Nel racconto Soutine appare povero, dedito all'alcol, cupo e taciturno, clich\u00e9 dell'artista boh\u00e9mien.\nUn quadro di Soutine, \"Il fattorino\", \u00e8 il filo conduttore del romanzo storico di Ellen Umansky \"La ragazza del dipinto\" (Newton-Compton Editori, 2017).\nLa canzone \"Soutine Twist\" de \"L'Officina della Camomilla\" prende l'ispirazione dalle tele del pittore.\nSoutine \u00e8 il protagonista del romanzo \"L'ultimo viaggio di Soutine\" di Ralph Dutli (ed. Voland 2016), ed \u00e8 il racconto romanzato dell'ultimo viaggio verso la capitale francese per sottoporsi a un\u2019operazione allo stomaco alla quale non sopravvisse."}
{"id": "348175", "revid": "14214", "url": "https://it.wikipedia.org/wiki?curid=348175", "title": "Micheal Faraday", "text": ""}
{"id": "348176", "revid": "287204", "url": "https://it.wikipedia.org/wiki?curid=348176", "title": "Archie Goodwin", "text": ""}
{"id": "348177", "revid": "766408", "url": "https://it.wikipedia.org/wiki?curid=348177", "title": "Milano-Roma", "text": "Milano-Roma \u00e8 stata una trasmissione televisiva italiana andata in onda dal 1997 al 2002 e, con una nuova edizione sottotitolata \"In viaggio con i Gialappa's\", dal 2016 al 2017, caratterizzata dagli interventi audio della Gialappa's Band.\nIl programma.\nIl format del programma prevede che due VIP siano ripresi dalle telecamere nel corso di un viaggio insieme in automobile da Milano a Roma, percorrendo l'Autostrada del Sole. Nelle prime edizioni del programma i protagonisti del viaggio erano lasciati completamente soli, senza il supporto di un presentatore o commentatore. Nella quinta edizione del 2016, che ha anche avuto il sostegno di Autostrade per l'Italia, i membri della Gialappa's Band interagiscono con i protagonisti a bordo dell'automobile ponendogli domande o commentando i fatti che stanno accadendo nel corso del viaggio.\nNella puntata pilota in onda il 10 dicembre 1997 come anteprima della prima edizione, Dario Fo scopr\u00ec di aver vinto il Premio Nobel per la Letteratura mentre era in viaggio con Ambra Angiolini, da un gruppo di amici che li accostarono in autostrada sotto lo sguardo delle telecamere."}
{"id": "348178", "revid": "599013", "url": "https://it.wikipedia.org/wiki?curid=348178", "title": "151 Abundantia", "text": "Abbondanza (151 Abundantia) \u00e8 un piccolo asteroide roccioso della fascia principale del sistema solare.\nStoria.\nAbundantia fu scoperto il 1\u00ba novembre 1875 dall'astronomo austriaco Johann Palisa dall'Osservatorio della marina di Pola (penisola d'Istria, attualmente in Croazia), di cui fu direttore dal 1872 al 1880, mediante un telescopio rifrattore da 6 pollici. Fu battezzato cos\u00ec in onore di Abundantia, dea romana della buona sorte, dell'abbondanza e della prosperit\u00e0. Il nome fu scelto da Edmund Weiss, direttore dell'Osservatorio di Vienna, per celebrare il crescente numero di asteroidi individuati nel precedente decennio."}
{"id": "348184", "revid": "339392", "url": "https://it.wikipedia.org/wiki?curid=348184", "title": "Dicloro difenil tricloroetano", "text": ""}
{"id": "348188", "revid": "599013", "url": "https://it.wikipedia.org/wiki?curid=348188", "title": "152 Atala", "text": "152 Atala \u00e8 un massiccio asteroide della fascia principale del sistema solare. Si tratta di un asteroide di tipo scuro, di classe spettrale D, ovvero composto da carbonio, silicati organici complessi e probabilmente ghiaccio d'acqua.\nStoria.\nAtala fu scoperto il 2 novembre 1875 dall'astronomo francese Paul-Pierre Henry, in collaborazione con il fratello Prosper Mathieu Henry, dall'Osservatorio di Parigi. Fu battezzato cos\u00ec in onore di Atala, eroina eponima del romanzo di Fran\u00e7ois-Ren\u00e9 de Chateaubriand del 1801.\nOsservazione dalla Terra.\nL'11 marzo 1994 \u00e8 stata osservata dal Giappone un'occultazione stellare da parte di Atala."}
{"id": "348191", "revid": "466539", "url": "https://it.wikipedia.org/wiki?curid=348191", "title": "La Canea", "text": "La Canea (: ; in greco \u03a7\u03b1\u03bd\u03b9\u03ac, \"Chani\u00e0\", ; in turco \"Hanya\") \u00e8 un comune della Grecia situato nell'isola di Creta (unit\u00e0 periferica della Canea) con abitanti secondo i dati del censimento 2011.\nA seguito della riforma amministrativa detta \"programma Callicrate\" in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di e la popolazione \u00e8 passata da a abitanti.\nGeografia fisica.\nLa Canea \u00e8 adagiata all'estremit\u00e0 orientale del golfo omonimo delimitato ad est dalla penisola Akrotiri. Il suo porto principale \u00e8 Suda, qualche chilometro pi\u00f9 ad est, mentre il suo aeroporto \u00e8 nella penisola di Akrotiri.\nStoria.\nLe origini della Canea risalgono all'epoca minoica. Nei secoli seguenti fu conosciuta con il nome di Cidonia. Fu colonia romana e alla morte di Teodosio I fece parte dell'impero romano d'oriente. Dopo la quarta crociata pass\u00f2 sotto il dominio veneziano tranne una breve parentesi di dominio genovese (1267-1290). I veneziani minacciati dai turchi ottomani la cinsero di poderose mura sotto la guida di Michele Sanmicheli. Tuttavia gli Ottomani riuscirono ad espugnarla nel 1645 dopo un breve assedio. Sotto il dominio ottomano rest\u00f2 fino al 1898. In seguito alla concessione di uno statuto autonomo a Creta, ne divenne la capitale. Dopo l'unione dell'isola con la Grecia conserv\u00f2 il suo ruolo di capitale regionale fino al 1971, anno in cui il titolo pass\u00f2 alla citt\u00e0 di Candia. Durante la seconda guerra mondiale sub\u00ec ripetuti bombardamenti nel corso dell'operazione di invasione messa a punto dalle forze naziste e nella successiva battaglia di Creta.\nMonumenti e luoghi d'interesse.\nIl porto veneziano.\nIl porto veneziano fu costruito tra il 1320 ed il 1356 e ampliato nel XVI secolo, Non ebbe mai grande importanza a causa delle sue acque poco profonde. \u00c8 formato da due darsene separate da un molo. Sul bacino orientale si trovano gli arsenali veneziani utilizzati per la costruzione delle galere. La darsena occidentale a forma di mezzaluna \u00e8 oggi nulla pi\u00f9 che un luogo turistico, circondato da ristoranti con tavoli all'aperto ove si incontrano di sera turisti di passaggio e studenti locali. Il faro all'ingresso del porto \u00e8 una costruzione moderna costruita sulle fondazioni dell'antico faro veneziano.\nLa moschea dei Giannizzeri.\nLa piccola moschea dei Giannizzeri sorge sulla darsena occidentale del porto. Fu costruita nel XVII secolo su una preesistente chiesa ad un'unica navata. Dopo la riunione di Creta alla Grecia fu chiusa al culto e fu sede di diversi uffici amministrativi. Attualmente \u00e8 adibita a spazio espositivo per eventi, fiere, mostre.\nLe mura veneziane.\nLa citt\u00e0 vecchia che si estende intorno al porto era circondata da mura orlate da poderosi bastioni di cui quelli meglio conservati sono oggi il bastione Schiavo, San Salvatore e Sabbionara. Le mura furono erette nel 1538 sotto la sovrintendenza di Michele Sanmicheli.\nLa citt\u00e0 vecchia.\nLa citt\u00e0 vecchia che si stringe tra il porto e le mura, conserva ancora il carattere italiano con l'aggiunta in seguito di un'impronta ottomana. I portoni delle case che si affacciano sugli stretti vicoli recano ancora gli stemmi veneziani. C'era anche un quartiere ebraico (\"Evraik\u00ec\") dove si trova la sinagoga restaurata. I membri della comunit\u00e0 ebraica furono deportati dalle forze di occupazione tedesca. Tragicamente, la nave che doveva condurli ai campi di concentramento fu silurata.\nIl quartiere di Kastelli.\nSituato su un'altura che domina la darsena occidentale, Kastelli (o Kasteli) era un quartiere fortificato all'interno della citt\u00e0 vecchia ed anche il nucleo pi\u00f9 antico della Canea come attesta il ritrovamento di fondazioni di edifici di epoca minoica sul fianco della via Kanevaro, l'antico corso veneziano.\nIl museo archeologico.\nIl museo archeologico della Canea \u00e8 ospitato nell'ex convento di San Francesco trasformato in moschea nel periodo ottomano ed in sala cinematografica nel XX secolo. Le sue collezioni disposte in ordine cronologico dall'epoca preistorica fino al dominio romano, raccolgono reperti, soprattutto vasellame, provenienti da vari scavi nella prefettura della Canea.\nLa chiesa di San Nicola.\nLa chiesa di San Nicola fu costruita nel 1320 dall'ordine dei Domenicani. Sorge nella piazza 1821, nel quartiere Splantza all'interno della citt\u00e0 vecchia. Il tempio fu poi trasformato in moschea e nel 1918 convertito in chiesa ortodossa. Conserva ancora un alto minareto sul suo fianco sinistro. \nLa chiesa di San Rocco.\nSulla stessa piazza dove sorge la chiesa di San Nicola, \u00e8 ubicata anche la piccola chiesa di San Rocco in stile rinascimentale.\nUnesco.\nSeguendo l'esempio di altri centri storici isolani greci, come Rodi e Corf\u00f9, nel 2009 il comune ha deciso di presentare la sua candidatura per includere la citt\u00e0 vecchia nella lista del patrimonio mondiale dell'UNESCO. Il gruppo promotore dell'iniziativa \u00e8 capeggiato dal vicesindaco della citt\u00e0.\nInfrastrutture e trasporti.\nLa citt\u00e0 \u00e8 servita dall'Aeroporto di La Canea-Suda."}
{"id": "348192", "revid": "729019", "url": "https://it.wikipedia.org/wiki?curid=348192", "title": "Owain ap Tomas ap Rhodri", "text": "Guid\u00f2 una compagnia di ventura di gallesi contro il Regno d'Inghilterra al servizio del Regno di Francia. Come ultimo discendente diretto del Casato di Aberffraw reclam\u00f2 i titoli di Principe del Galles e Re del Gwynedd.\nBiografia.\nOrigini.\nDopo la morte di Llywelyn ap Gruffydd nel 1282, il Gwynedd, con il resto del Galles, torn\u00f2 in mano agli inglesi. La figlia di Llywelyn, Gwenllian fu rinchiusa in un monastero a Sempringham, mentre i figli del suo fratello Dafydd ap Gruffydd furono tenuti nel castello di Bristol fino alla loro morte. Un altro dei fratelli di Llywelyn, Rhodri ap Gruffydd, pass\u00f2 molta della sua vita in Inghilterra. Dalla sua seconda moglie, Katherine, ebbe un figlio, Thomas, il padre di Owain.\nRhodri era soddisfatto di condurre una vita da proprietario terriero in Inghilterra e bench\u00e9 suo figlio Thomas ap Rhodri usasse i quattro leoni del Gwynedd sul suo sigillo, non avanz\u00f2 pretese sulla sua eredit\u00e0. Owain, il suo unico figlio, era nato nel Surrey, dove suo nonno aveva acquisito il maniero di Tatsfield. Thomas mor\u00ec nel 1363 e Owain torn\u00f2 nel 1365 per reclamare il suo patrimonio. Nel 1369 si trovava a prestare servizio in Francia e le sue terre nel Galles e in Inghilterra furono confiscate..\nCarriera militare.\nNon si conosce con certezza l'anno in cui Owain entr\u00f2 al servizio del re di Francia. Secondo Froissart, combatt\u00e9 nel campo francese nella Battaglia di Poitiers, ma non ci sono prove a supporto di questa teoria. Di certo, per\u00f2, fu al servizio dei Francesi, a capo di una compagnia di ventura, quando, terminato il periodo di tregua stabilito tra Francia e Inghilterra con il Trattato di Br\u00e9tigny, le ostilit\u00e0 ripresero nel 1369.\nLa compagnia di Owain era composta da un gran numero di gallesi. Il vice-comandante era un tale Ieuan Wyn, noto ai francesi come \"le Poursuivant d'Amour\" (Colui che insegue l'amore), un discendente di Ednyfed Fychan, siniscalco del Gwynedd sotto Llywelyn il Grande. Durante il suo servizio in Francia, Owain ebbe buone relazioni con Bertrand du Guesclin e altri e ottenne il supporto\ndi Carlo V di Francia.\nOwain serv\u00ec con Bertrand du Guesclin nel Maine e nell'Angi\u00f2 nel 1370, mentre nel 1371 lui e la sua compagnia erano al servizio della citt\u00e0 di Metz.\nPretendente al trono.\nI soldati e gli arcieri Gallesi che avevano combattuto per Edoardo I d'Inghilterra durante la sua invasione del Galles, divennero mercenari e offrirono i loro servigi ai re d'Inghilterra in Scozia e Francia. Tuttavia l'invasione inglese del Galles riaccese lo spirito d'indipendenza gallese e spinse molto comandanti militari come Owain a reclamare le proprie discendenze dai principi Gallesi\nNel maggio del 1372, a Parigi, Owain annunci\u00f2 la sua intenzione di reclamare il trono del Galles. Salp\u00f2, quindi, da Harfleur con del denaro ottenuto da Carlo V. Owain attacc\u00f2 per prima l'isola di Guernsey. Si trovava ancora l\u00ec quando Carlo gli ordin\u00f2 di abbandonare la spedizione per recarsi in Castiglia per cercare navi per attaccare La Rochelle. In seguito, in quello stesso anno, Owain sconfisse una forza a anglo-guascona a Soubise, catturando Thomas Percy, I conte di Worcester e Giovanni III di Grailly. Una nuova invasione del Galles fu pianificata nel 1373, ma fu abbandonata quando Giovanni di Gand lanci\u00f2 un'offensiva. Nel 1374 combatt\u00e9 a Mirabeau e a Saintonge.\nIn 1375 Owain fu assoldato da Enguerrand VII di Coucy per aiutarlo a conquistare le terre degli Asburgo a lui dovute come nipote dell'ex-duca d'Austria. Tuttavia furono sconfitti dalle forze di Berna e dovettero abbandonare la spedizione.\nUltimi anni e morte.\nNel 1377 ci sono testimonianze che Owain stava progettando un'altra spedizione, stavolta aiutata dal Regno di Castiglia. Allarmati, gli inglesi inviarono lo scozzese Jon Lamb per assassinare Owain, che aveva avuto il compito di assediare Mortagne-sur-Gironde, nel Poitou.\nLamb si guadagn\u00f2 la fiducia di Owain, di cui divenne ciambellano. Ci\u00f2 gli dette l'opportunit\u00e0 di pugnalare a morte Owain nel luglio del 1378.\nIl rotolo dell'edizione del Ministero delle Finanze datata il 4 dicembre 1378 registra \"a John Lamb, uno scudiero dalla Scozia, perch\u00e9 ultimamente ha ucciso Owynn de Gales, un ribelle e nemico del re in Francia... \u00a320\". Owain fu sepolto nella chiesa di Saint-L\u00e9ger e Ieuan Wyn assunse il comando della compagnia di ventura.\nCon la morte di Owain si estinse il ramo maggiore del Casato di Aberffraw. Inoltre, nessun altro si sarebbe proclamato principe del Galles a fino Owain Glynd\u0175r (\"Owain IV\"), nel 1400. Comunque, costui non proveniva dalla casata del Gwynedd, ma da quella del Powys."}
{"id": "348195", "revid": "121658", "url": "https://it.wikipedia.org/wiki?curid=348195", "title": "Internet point", "text": "Un internet point (in qualche occasione anche cybercaf\u00e9 o internet caf\u00e9) \u00e8 un luogo dove \u00e8 possibile utilizzare un computer con accesso ad Internet a pagamento, di solito a tariffa oraria o a minuti. Pu\u00f2 funzionare anche come un normale bar, dove sono serviti cibo e bevande.\nGeneralit\u00e0.\nA differenza del cybercaf\u00e9 (o internet caf\u00e9), pensato prevalentemente per offrire un servizio accessorio di navigazione e chat, un internet point \u00e8 sostanzialmente un \"centro multiservizi\", dove si offre una gamma completa di prodotti e servizi:\nGli internet point in Italia.\nNel 1995, Internet Train, il primo internet point network d'Italia, inaugura il suo primo internet point nella citt\u00e0 di Firenze.\nDal 2005 fino a tutto il 2010, in tutti gli internet point d'Italia, per poter usufruire delle postazioni computer \u00e8 stata resa obbligatoria una registrazione effettuata fornendo una copia di un valido documento di identit\u00e0 all'atto del primo utilizzo. La norma \u00e8 stata abolita dal decreto legge del Consiglio dei ministri n. 225 noto come Decreto Milleproroghe del 29 dicembre 2010."}
{"id": "348196", "revid": "14691", "url": "https://it.wikipedia.org/wiki?curid=348196", "title": "Da Milano a Roma", "text": ""}
{"id": "348197", "revid": "599013", "url": "https://it.wikipedia.org/wiki?curid=348197", "title": "153 Hilda", "text": "153 Hilda (in italiano 153 Ilda) \u00e8 un grande asteroide che orbita nella parte esterna della fascia principale del sistema solare. Poich\u00e9 \u00e8 composto da carbonati primitivi, ha una superficie di colore scuro. La sua curva di luce praticamente piatta indica un corpo di forma sferica.\nStoria.\nHilda fu scoperto il 2 novembre 1875 da Johann Palisa, dall'Osservatorio della marina austriaca di Pola (in Istria, attualmente in Croazia), di cui fu direttore dal 1872 al 1880, grazie a un telescopio rifrattore da 6 pollici. Fu battezzato cos\u00ec dall'astronomo Theodor von Oppolzer in onore della sua figlia maggiore, deceduta l'anno precedente.\nOsservazione dalla Terra.\nIl 31 dicembre 2002 \u00e8 stata osservata dal Giappone un'occultazione stellare da parte del pianetino.\nParametri orbitali.\nPer i suoi parametri orbitali, Hilda \u00e8 considerato il prototipo di un gruppo di asteroidi dinamicamente correlati, la famiglia di asteroidi Hilda. Non si tratta, tuttavia, di una vera e propria famiglia, poich\u00e9 i suoi membri non sono fisicamente correlati, ovvero non discendono da un comune oggetto progenitore; si trovano tuttavia intrappolati in un rapporto di risonanza orbitale 2:3 con il pianeta Giove."}
{"id": "348198", "revid": "35813", "url": "https://it.wikipedia.org/wiki?curid=348198", "title": "Llywelyn ap Gruffydd", "text": ""}
{"id": "348199", "revid": "1091378", "url": "https://it.wikipedia.org/wiki?curid=348199", "title": "Parola di Dyck", "text": "Nella teoria dei linguaggi formali, una parola di Dyck \u00e8 una stringa consistente di \"n\" simboli X ed \"n\" simboli Y tale che, preso comunque un segmento iniziale della stringa, esso non contenga pi\u00f9 simboli Y che simboli X. Queste parole sono alla base dei linguaggi con parentesi ben formati e ricorsivi.\nIl linguaggio composto da tutte le parole di Dyck \u00e8 chiamato linguaggio di Dyck.\nGrammatica.\nLa grammatica generante il linguaggio di Dyck \u00e8 estremamente semplice:\nPropriet\u00e0.\nIl linguaggio di Dyck gode delle seguenti propriet\u00e0:\nEsempi.\nAd esempio, le parole di Dyck di lunghezza 6 sono:\ninvece queste non lo sono:\nDefinendo il simbolo x come la parentesi aperta ed il simbolo y come la parentesi chiusa, allora una parola di Dyck corrisponde ad un insieme di parentesi che sono disposte in maniera completa (ad ogni parentesi aperta ne corrisponde una chiusa) e logicamente coerente (le parentesi sono correttamente annidate e non vi \u00e8 mai una parentesi chiusa senza che prima ci sia la relativa parentesi aperta). Con questa definizione, la serie delle parole di Dyck di lunghezza 6 diventa:\nL'insieme dei simboli di un linguaggio di Dyck pu\u00f2 essere anche esteso, ad esempio:\nDimostrazione.\nDimostriamo che le parole di Dyck di lunghezza formula_4 sono formula_5, ovvero pari all'formula_6-esimo numero di Catalan.\nPer semplicit\u00e0 di notazione, vediamo la dimostrazione nel caso formula_7; la dimostrazione generale \u00e8 del tutto analoga.\nLe parole formate da formula_8 lettere formula_9 e da formula_8 lettere formula_11 sono in tutto formula_12 contando anche le parole che non sono di Dyck. Denotiamo con formula_13 questo insieme.\nContiamo adesso quante sono le parole di formula_13 che \"non\" sono di Dyck. Denotiamo con formula_15 l'insieme delle parole in formula_13 che \"non\" sono di Dyck. Scriviamo ogni parola che \"non\" \u00e8 di Dyck usando il colore rosso per la prima lettera formula_11 della stringa dalla quale si capisce che non \u00e8 una parola di Dyck, e usando il colore arancio per tutte le lettere a destra di quella in rosso. In questo modo in ogni parola che non \u00e8 di Dyck a sinistra della formula_18 rossa ci sono tante lettere formula_9 quante lettere formula_11. Scriviamo ad esempio\nOsserviamo che in ogni parola che non \u00e8 di Dyck il numero di formula_22 colorate di arancio supera di una unit\u00e0 il numero di formula_23 colorate di arancio.\nDenotiamo con formula_24 l'insieme delle parole formate da formula_25 lettere formula_9 e da formula_27 lettere formula_11. Esiste una biiiezione\ndefinita semplicemente sostituendo ogni formula_22 arancio con una formula_31 e sostituendo ogni formula_23 arancio con una formula_33. Questa biiezione contiene ad esempio le freccette\nformula_34\nOra il numero di parole di Dyck di lunghezza formula_35 \u00e8\ncome volevasi."}
{"id": "348200", "revid": "7336", "url": "https://it.wikipedia.org/wiki?curid=348200", "title": "Nas", "text": ""}
{"id": "348201", "revid": "611126", "url": "https://it.wikipedia.org/wiki?curid=348201", "title": "Nanopublishing", "text": ""}
{"id": "348204", "revid": "599013", "url": "https://it.wikipedia.org/wiki?curid=348204", "title": "154 Bertha", "text": "154 Bertha (in italiano 154 Berta) \u00e8 un asteroide discretamente massiccio, di colore scuro, che orbita nella parte esterna della fascia principale del sistema solare.\nStoria.\nBertha fu scoperto il 4 novembre 1875 da Prosper Mathieu Henry, in collaborazione con il fratello Paul-Pierre Henry, dall'Osservatorio di Parigi. Ben quattordici asteroidi furono complessivamente individuati in cooperazione dai due fratelli; la loro intesa fu tale che rispettarono una stretta imparzialit\u00e0 nell'annunciare alternativamente la paternit\u00e0 di ogni asteroide da loro individuato.\nL'annuncio iniziale della scoperta fu dato il 6 novembre 1875; probabilmente, Bertha fu battezzato cos\u00ec in onore di Berthe Martin-Flammarion, sorella dell'astronomo Camille Flammarion."}
{"id": "348239", "revid": "2812", "url": "https://it.wikipedia.org/wiki?curid=348239", "title": "Parole di Dyck", "text": ""}
{"id": "348257", "revid": "188116", "url": "https://it.wikipedia.org/wiki?curid=348257", "title": "NAS", "text": ""}
{"id": "348260", "revid": "1226", "url": "https://it.wikipedia.org/wiki?curid=348260", "title": "Encyclop\u00e6dia Britannica", "text": ""}
{"id": "348264", "revid": "1005847", "url": "https://it.wikipedia.org/wiki?curid=348264", "title": "Sciovia", "text": "La sciovia (chiamata anche con il termine anglofono skilift) \u00e8 un tipo di impianto di risalita a fune adibito al traino degli sciatori nelle piste da sci in stazioni e comprensori sciistici.\nDescrizione.\n\u00c8 costituito da una fune d'acciaio chiusa ad anello mediante impalmatura, sospesa ad alcuni metri dal suolo, alla quale sono solitamente agganciati una serie di traini costituiti da una morsa che si stringe sulla fune, un meccanismo di autoavvolgimento ed una funicella in fibre sintetiche terminante con un piattello o un'ancora che fungono da seggiolino per lo sciatore.\nLa sciovia \u00e8 costituita nella maggior parte dei casi da:\nFa eccezione allo schema sopra riportato la stazione motrice avente la funzione di mantenere costante la tensione dell'anello di fune, detta \"stazione motrice-tenditrice\"; in tal caso l'altra stazione svolge la sola funzione di rinvio della fune.\nLa fune \u00e8 sempre in movimento, e gli sciatori possono agganciarsi allo skilift alla stazione a valle, dove il piattello \u00e8 a portata di mano. Per evitare che gli sciatori escano dalla linea ideale di traino, spesso vengono tracciati dei solchi nella neve, come per le piste da sci di fondo.\nAl termine della pista di risalita il piattello, abbandonato dallo sciatore, viene recuperato dal meccanismo di avvolgimento a molla.\nLa costruzione e la progettazione di ogni sciovia vengono regolamentate da normative tecniche, in Italia emanate dal Ministero dei trasporti.\nNegli ultimi anni, come conseguenza dell'aumento del numero di sciatori, le sciovie vengono spesso sostituite da moderne seggiovie, caratterizzate da una maggiore portata oraria.\nTipologie.\nLimiti di velocit\u00e0\nLimiti massimi di velocit\u00e0 in vigore in Italia, espressi in metri al secondo.\nSciovia a piattello: 3.5 m/s\nStoria.\nI primi impianti di risalita a servizio dello sci sono stati costruiti all'inizio del XX secolo; ma \u00e8 dopo la conclusione del secondo conflitto mondiale, con l'aumento del benessere generalizzato, che gli sport invernali hanno conosciuto una progressiva diffusione in molti strati della popolazione, innescando una notevole evoluzione tecnica degli impianti di risalita.\nNel campo delle sciovie si \u00e8 assistito al passaggio da quelle a fune bassa al tipo a fune alta, pi\u00f9 sicure e confortevoli in quanto dotate di traini ad azione progressiva.\nPrime sciovie al mondo:\nPrime sciovie in Italia:"}
{"id": "348266", "revid": "767487", "url": "https://it.wikipedia.org/wiki?curid=348266", "title": "Benfica", "text": ""}
{"id": "348272", "revid": "124006869", "url": "https://it.wikipedia.org/wiki?curid=348272", "title": "Guru", "text": "Guru \u00e8 un termine maschile sanscrito (devan\u0101gar\u012b \u0917\u0941\u0930\u0942, \"gur\u016b\") che presso la religione induista ha il significato di \u00abmaestro spirituale\u00bb, ed \u00e8 riferito in particolar modo a colui che impartisce la \"d\u012bk\u1e63\u0101\" al suo discepolo. Si tratta dunque di una figura molto importante in questa religione, comune a tutte le scuole filosofiche e devozionali dell'Induismo, avente diritto al massimo rispetto e alla venerazione al pari del padre, della madre e dell'ospite.\nDescrizione.\nCos\u00ec la \"Taittir\u012bya Upani\u1e63ad\" riporta:\nSecondo l'interpretazione della tarda \"Advaya t\u0101raka Upani\u1e63ad\" (14-18), il termine guru origina dalle radici \"gu\" (\u00aboscurit\u00e0\u00bb) e \"ru\" (\u00absvanire\u00bb), significando quindi \u00abcolui che disperde l'oscurit\u00e0\u00bb.\nIl rapporto che si crea tra guru e discepolo \u00e8 molto profondo: il guru diviene responsabile della crescita spirituale dell'aspirante, istruendolo e fornendo le istruzioni pi\u00f9 adatte a lui, e soprattutto indicandogli tempi e modalit\u00e0 di esecuzione delle pratiche spirituali.\nNel \"Mah\u0101bh\u0101rata\" e in altre \"Itih\u0101sa\", viene spiegato che alla figlia di un bramino non \u00e8 consentito di sposare i discepoli dello stesso; il rapporto tra questi ultimi e il maestro risulterebbe cos\u00ec forte che una simile unione verrebbe considerata al pari di un incesto con la sorella.\nIn quasi tutte le opere religiose induiste ricorre la figura del guru; ad esempio, nella Bhagavadg\u012bt\u0101, l'eroe Arjuna si sottomette interamente al consiglio di K\u1e5b\u1e63\u1e47a, il quale, impartendogli una serie di insegnamenti spirituali, diviene a tutti gli effetti il suo guru.\nIn modo simile, il Vivekac\u016b\u1e0d\u0101ma\u1e47i \u2013 il trattato metafisico che pu\u00f2 considerarsi una sorta di manifesto della scuola dell'Advaita Ved\u0101nta \u2013 \u00e8 narrato nella forma di dialogo tra un guru e il suo discepolo.\nUnix.\nIl termine guru viene utilizzato in campo informatico per indicare il grande esperto a cui si appoggiano gli esperti bravi"}
{"id": "348273", "revid": "780783", "url": "https://it.wikipedia.org/wiki?curid=348273", "title": "Johan Museeuw", "text": "Fu campione del mondo su strada nel 1996 a Lugano; ottenne anche due vittorie finali in Coppa del mondo su strada, unitamente ad undici successi, record assoluto, nelle prove di calendario. Risaltano, nel computo dei trionfi di Coppa, le vittorie nelle classiche del nord: si impose infatti in tre Parigi-Roubaix e in tre Giri delle Fiandre, tanto da guadagnarsi il soprannome di \"Leone delle Fiandre\" , appellativo dato in precedenza anche a Fiorenzo Magni.\nCarriera.\nPassa professionista nel 1988 con la ADR. Nel 1990, trasferitosi alla Lotto, vince due tappe al Tour de France, quella di Mont Saint-Michel e quella finale sugli Champs-\u00c9lys\u00e9es, e conclude secondo nella classifica a punti della \"Grande Boucle\". L'anno dopo, oltre a salire per la prima volta sul podio del Giro delle Fiandre, secondo, conquista il primo successo in una prova di Coppa del mondo, il Meisterschaft von Z\u00fcrich. Nel 1992 \u00e8 terzo alla Milano-Sanremo e, per la prima volta, campione nazionale belga (si ripeter\u00e0 nel 1996).\nDal 1993 al 1994 \u00e8 nelle file della GB di Patrick Lefevere: si aggiudica il Giro delle Fiandre, prima affermazione in una classica \"monumento\", e la Parigi-Tours nel 1993, l'Amstel Gold Race nel 1994. All'inizio del 1995 si trasferisce alla Mapei insieme a Lefevere: \u00e8 nelle sei stagioni seguenti che ottiene i risultati pi\u00f9 importanti. Arrivano infatti i trionfi in due Parigi-Roubaix (1996 e 2000), in due Giri delle Fiandre (1995 e 1998, pi\u00f9 due terzi posti), nonch\u00e9 il titolo di campione del mondo in linea ottenuto a Lugano nel 1996 e le due Coppe del mondo nel biennio 1995-1996.\nNell'agosto 2000 \u00e8 vittima di un incidente stradale in moto, si procura la frattura del perone, della clavicola sinistra e di diverse costole, oltre ad un'emorragia cerebrale ma riesce comunque a rimettersi in tempi relativamente brevi. L'anno dopo segue Lefevere alla nuova Domo-Farm Frites; in quella stagione si piazza secondo alla Parigi-Roubaix, mentre nel 2002 vince per la terza volta la \"Regina delle classiche\", oltre ad imporsi nella HEW Cyclassics ad Amburgo e classificarsi secondo al Giro delle Fiandre. Il mese dopo d\u00e0 l'addio alle corse con una kermesse a Gistel, settanta colleghi e cinquantamila tifosi a festeggiarlo.\nSempre nel 2004 viene squalificato per quattro anni (due effettivi) dalla Federciclismo belga a causa del coinvolgimento nell'indagine sul traffico di sostanze dopanti legata alla figura del veterinario belga Jos\u00e9 Landuyt. Nel marzo 2006 viene rinviato a giudizio dalla Procura di Courtrai, con l'accusa di aver detenuto EPO, aranesp e desametasone, sostanze proibite dalla WADA: due anni e mezzo dopo viene condannato a dieci mesi di detenzione con la condizionale. Nel 2007 aveva intanto ammesso di aver fatto uso di sostanze dopanti nel corso della stagione 2003."}
{"id": "348275", "revid": "4711", "url": "https://it.wikipedia.org/wiki?curid=348275", "title": "Guerra dei Cento Anni", "text": ""}
{"id": "348278", "revid": "119847412", "url": "https://it.wikipedia.org/wiki?curid=348278", "title": "Teocon", "text": "Teocon (traduzione italiana di \"Theoconservative\", \"Theocon\") \u00e8 un neologismo derivante dall'unione del prefisso \"Teo\" (e quindi Dio, dal greco antico The\u00f2s) e conservatorismo. Tale termine, coniato nel mondo anglosassone e in particolare statunitense, \u00e8 oggi diffuso in Europa, non di rado con un significato diverso da quello originale.\nNegli Stati Uniti d'America.\nNegli USA con il termine \"theocon\" si indicano gli appartenenti a settori del mondo cristiano che uniscono posizioni politicamente conservatrici con la difesa di alcuni temi sociali a significativa impronta religiosa. Si tratta in genere di appartenenti alla tradizione protestante degli Stati Uniti.\nSovente il termine \u00e8 erroneamente confuso con neocon. Sebbene alcuni \"theocons\" possano essere vicini al movimento \"neocon\" e viceversa, si tratta di due concetti decisamente diversi, riferendosi, il primo, al rapporto tra politica e religione e, il secondo, a una particolare teoria di politica estera.\nUso in Italia.\nIl termine \"teocon\" \u00e8 stato usato anche in Italia a partire dal 2004, fuori dall'ambito culturale statunitense di riferimento primario del termine, per indicare alcuni movimenti cattolici o persone di orientamento cattolico e conservatore. Tra questi, Comunione e Liberazione, l'Opus Dei e i Legionari di Cristo.\n\u00c8 stato usato anche in riferimento ad alcune personalit\u00e0 del mondo politico e culturale, come il filosofo ed ex-Presidente del Senato Marcello Pera, il giornalista e direttore della testata \"Il Foglio\" Giuliano Ferrara, la scrittrice e giornalista fiorentina Oriana Fallaci (), il politologo Ernesto Galli della Loggia, il parlamentare UdC Ferdinando Adornato."}
{"id": "348279", "revid": "35804", "url": "https://it.wikipedia.org/wiki?curid=348279", "title": "Paran\u00e1-Wolga-Deutsch", "text": ""}
{"id": "348284", "revid": "486946", "url": "https://it.wikipedia.org/wiki?curid=348284", "title": "Argentinien-schwyzert\u00fctsch", "text": ""}
{"id": "348286", "revid": "2108263", "url": "https://it.wikipedia.org/wiki?curid=348286", "title": "Llywelyn il Grande", "text": "Il padre Iorwerth sarebbe morto quando Llywelyn era un bambino. Divenne principe di Gwynedd nel 1194 e a partire dal 1203 riusc\u00ec a diventare l'unico signore del Gwynedd. Espulse poi il sovrano del Powys e presiedette la divisione del Ceredigion tra i discendenti di Rhys ap Gruffydd. Ottenne l'amicizia di re Giovanni Senzaterra, di cui, nel 1205, spos\u00f2 la figlia Joan. Ma nel 1210 Giovanni, spaventato dalle ambizioni di Llywelyn, invase il Gwynedd e ridimension\u00f2 il potere del principe ai soli territori ad ovest del fiume Conwy.\nNel 1212, approfittando del conflitto del re inglese con il Papa e con i suoi baroni, Llywelyn recuper\u00f2 i territori perduti in precedenza. Con la Magna Carta ottenne significative concessioni. Nel 1216, ad Aberdyfi, presiedette un virtuale parlamento gallese e nel 1218 i consiglieri del giovane re Enrico III riconobbero l'esistenza di una sua virtuale signoria sul Galles. Il suo potere rest\u00f2 intatto fino alla morte. Nel 1230 la sua principale preoccupazione fu quella che il regno passasse integralmente al figlio Dafydd ap Llywelyn, nato dal matrimonio con Joan. Mor\u00ec e fu tumulato nel 1240 nell'abbazia cistercense di Aberconwy, da lui fondata. In seguito la sua tomba fu spostata nella chiesa di Llanrwst.\nL'infanzia oscura.\nLlywelyn nacque da Iorwerth Drwyndwn (1145-1174) attorno al 1173, suo padre che era il figlio di Owain Gwynedd, mor\u00ec nel 1174 lasciando al figlio di appena un anno il trono del Gwynedd. Tale terra era gi\u00e0 da un paio di secoli governata dalla famiglia di Llywelyn; l'inizio del loro dominio andava infatti fatta risalire al suo avo Rhodri Mawr ap Merfyn. Si suppone che Llywelyn sia nato a Dolwyddelan, in un castello antecedente a quello attuale, che fece costruire lui stesso, una costruzione in pietra posta su una collinetta nella valle del villaggio e di cui oggi non resta nulla.\nDel padre Iorferth si sa molto poco, bench\u00e9 dopo la morte di Owain avvenuta nel 1170 si fossero scatenate delle lotte fra i fratelli per il pieno possesso del potere, a noi non sono giunti documenti che attestino di una qualche azione di Iorwerth in questo conflitto. Questo fa supporre che una qualche disabilit\u00e0 o deformazione lo avessero escluso dall'esercizio e dalla lotta per il potere.\nNel 1175 il Gwynedd venne diviso in due aree, la prima, ad est del Conwy (fiume) and\u00f2 a suo zio Dafydd ab Owain Gwynedd, l'area ad ovest invece and\u00f2 all'altro suo zio Rhodri ab Owain Gwynedd, entrambi figli di secondo letto di Owain. Costoro per\u00f2 venivano considerati illegittimi dalla chiesa, perch\u00e9 frutto del matrimonio fra Owain ed una sua prima cugina, un'unione che, senza la dovuta dispensa papale era da ritenersi illegittima.\nIl cronacotecario Giraldus Cambrensis scrisse di lui come l'unico vero pretendente al trono del Gwynedd ed \u00e8 probabile che un analogo atteggiamento lo tenessero anche le autorit\u00e0 ecclesiastiche. La madre di Llywelyn era Marared Ferch Madog, figlia di Madog ap Maredudd, sovrano del Powys. Pare che ella si sia risposata nel 1197 con Gwion, il nipote di Roger del Powys; dopo aver partorito un figlio \u00e8 probabile che sia morta e questo rende improbabile che ella abbia contratto un terzo matrimonio con uno degli esponenti della famiglia Corbet dello Shropshire.\nL'insediamento sul trono.\nNel 1188 Giraldus Cambrensis comp\u00ec un viaggio in Galles ed annot\u00f2 come si fosse gi\u00e0 avviata una lotta fra Llywelyn ed i suoi zii. Qualche anno dopo, nel 1194, insieme al cugino Gruffud ap Cynan (1150 circa-1216 circa) sconfisse lo zio Dafydd nella battaglia di Aberconwy, combattuta alla foce del Conwy (fiume). Quando l'anno seguente l'altro zio mor\u00ec le sue terre andarono a Gruffud, mentre la parte est era in mano gi\u00e0 da un anno circa a Llwelyn che vi si era insediato dopo aver cacciato Dafydd. Nel 1197 Llywelyn riusc\u00ec a catturare suo zio e lo fece imprigionare, fu per intervento di Hubert Walter, Arcivescovo di Canterbury che Dafydd venne rilasciato e pot\u00e9 quindi riparare in Inghilterra dove mor\u00ec nel 1203. A quel tempo il Galles era diviso in due zone, la \"Pura Wallia\", dove governavano i sovrani gallesi e le Marche gallesi governate dai baroni anglo-normanni. Nella prima zona il regno pi\u00f9 forte era stato a lungo quello di Deheubarth che venne governato da Rhys ap Gruffydd fino alla morte avvenuta nel 1197. Rhys era stato un leader per la \"Pura Wallia\", ma la sua morte cre\u00f2 un vuoto di potere che i suoi figli, intenti a lottare fra loro, non furono in grado di colmare.\nGwenwynwyn ap Owain (morto nel 1216), principe del Powys, prov\u00f2 a conquistare la leadership attaccando il castello di Paincastle retto da Guglielmo de Braose, IV signore di Bramber. Llywelyn appoggi\u00f2 questo tentativo inviando delle truppe, ma nel mese di agosto il Gran giustiziere Geoffrey FitzPeter, I conte di Essex (1162 circa-1213) rispose all'attacco sconfiggendo i gallesi. La debacle di Gwenwynwyn permise a Llywelyn di mettersi in mostra, nel 1199 conquist\u00f2 il castello di Mold e bench\u00e9 usasse, apparentemente, il termine di \"Principe del Nord del Galles\" non doveva essere ancora cos\u00ec. A quel tempo infatti il cugino Gruffud aveva promesso di portare omaggio al nuovo re d'Inghilterra Giovanni Senza Terra, scelta che, senza un effettivo potere non avrebbe mai potuto compiere.\nTuttavia Gruffud mor\u00ec nel 1200 e Llywelyn si trov\u00f2 ad essere l'incontrastato signore del Gwynedd. Nel 1201 prese al nobile Maredudd ap Cynan le regioni di Eifionydd e la Ll\u0177n Peninsula dopo averlo accusato di tradimento. Nel luglio di quell'anno Llywelyn strinse un accordo con re Giovanni secondo il quale si impegnava a giurargli fedelt\u00e0 e rendergli omaggio, in cambio il sovrano inglese riconosceva le conquiste da lui fatte e permetteva che i casi che riguardassero l'acquisizione di terre da parte di Llywelyn fossero discussi secondo la Legge gallese. L'agosto dell'anno dopo vide la prima mossa di Llywelyn compiuta oltre i confini del proprio regno, l'ex alleato Gwenwynwyn ab Owain era l'unico rivale rimastogli ed egli lo attacc\u00f2 se non che, l'intervento della chiesa spinse Llywelyn a richiamare i soldati a casa. Il nobile Elise ap Madog non rispose alla convocazione alle armi fattagli da Llywelyn e questi lo priv\u00f2 di tutte le sue propriet\u00e0 per punizione.\nL'accordo con l'Inghilterra fu ratificato ulteriormente nel 1205 con il matrimonio fra Llywelyn e la figlia naturale di Giovanni, Giovanna del Galles, allora sui quattordici anni. Questo matrimonio avvenne dopo che erano cessate le negoziazioni con Papa Innocenzo III perch\u00e9 gli permettesse di sposare la vedova di suo zio Rhodri, che era figlia di Ragnall Haraldsson, signore dell'Isola di Man. Nel 1208 un litigio fra Gwenwynwyn ab Owain e re Giovanni spinse quest'ultimo a convocarlo presso Shrewsbury dove lo arrest\u00f2 confiscandogli le terre, questo diede l'opportunit\u00e0 a Llywelyn di muoversi e di annettere il Powys e la parte nord del Ceredigion dove ricostru\u00ec il castello di Aberystwyth. L'anno dopo Llywelyn accompagn\u00f2 Giovanni in una campagna contro Guglielmo I di Scozia.\nLa perdita e la riconquista del potere.\nNel 1210 i rapporti fra Giovanni e Llywelyn si deteriorarono, alcuni storici sostengono che questo potrebbe essere dovuto all'avvicinamento del secondo con Guglielmo de Braose, IV signore di Bramber che in quel tempo era in rotta con il sovrano inglese, tanto che era stato defraudato delle sue terre. Mentre Giovanni si mise alla testa di una campagna contro gli alleati irlandesi dei de Braose, Ranulph de Blondeville e Peter des Roches, vescovo di Winchester (morto il 9 giugno 1238) invasero il Gwynedd. Llywelyn distrusse il proprio castello a Deganwy e si ritir\u00f2 sulla riva ovest del fiume, Blondeville ricostru\u00ec il maniero e Llywelyn si vendic\u00f2 saccheggiando le terre del conte. Giovanni liber\u00f2 quindi Gwenwynwyn ab Owain con lo scopo di aiutarlo a reimpossessarsi del Powys e nel 1211 attu\u00f2 un'altra invasione del Gwynedd con l'aiuto di quasi tutti i nobili gallesi, con l'intento, secondo la Brut y Tywysogion di distruggerne il sovrano. La prima ondata and\u00f2 a vuoto, ma la seconda, nel mese di agosto, riusc\u00ec a penetrare entro lo Snowdonia, la citt\u00e0 di Bangor venne bruciata da un distaccamento dell'esercito ed il vescovo catturato. Llywelyn fu costretto a negoziare e, su consiglio dei propri consiglieri, mand\u00f2 la moglie a trattare con suo padre. Giovanna riusc\u00ec effettivamente a convincere il re a non privare il marito di tutte le terre, anche se tutti i possedimenti ad est del Conwy vennero confiscati. L'accordo previde anche la consegna di un tributo in bestiame e cavalli, la consegna di alcuni ostaggi, fra cui il figlio illegittimo Gruffyd, e la condizione che, se Llywelyn fosse morto senza eredi legittimi, il regno sarebbe andato alla moglie e quindi alla corona inglese.\nLlywelyn tuttavia risal\u00ec rapidamente la china, i nobili che lo avevano tradito furono insoddisfatti del modo di governare di Giovanni e tornarono al suo fianco, al momento opportuno egli si alle\u00f2 con Maelgwn ap Rhys (1170 circa-1230) e Rhys Gryg (morto nel 1234) ed insorse contro Giovanni. Nell'impresa furono aiutati da Papa Innocenzo III che da diversi anni aveva una disputa in sospeso con il sovrano, dopo aver liberato i tre rivoltosi dal voto di fedelt\u00e0 che avevano contratto lanci\u00f2 un Interdetto contro l'Inghilterra, cosa, a quei tempi, ritenuta assai grave. Llywelyn fu in grado di riconquistare buona parte del Gwynedd nel 1212 nell'arco di pochi mesi.\nGiovanni ovviamente non rimase con le mani in mano e in agosto pianific\u00f2 una controffensiva. Secondo alcuni resoconti egli avrebbe voluto cominciare uccidendo alcuni degli ostaggi dopo che l'anno prima due lettere, l'una della figlia e l'altra da Guglielmo I di Scozia, dove lo si avvertiva del fatto che, se egli avesse provato ad invadere il Galles i suoi baroni ne avrebbero approfittato per ucciderlo o per consegnarlo ai suoi nemici. Nel 1213 ogni piano di invasione fu comunque abbandonato e Llywelyn torn\u00f2 in possesso di tutto il suo regno, tre anni dopo egli strinse un'alleanza con Filippo II di Francia e con i baroni che, l'anno prima, si erano ribellati ed avevano marciato su Shrewsbury catturandola senza problemi. Quando Giovanni fu costretto a firmare la Magna Charta anche Llywelyn ebbe la sua parte di profitto, inclusa la liberazione del figlio che era prigioniero da ormai cinque anni. Risale al 1215 anche l'elezione a cancelliere di Ednyfed Fychan (1170 circa-1246) che rimase al fianco di Llywelyn fino alla fine del suo regno.\nOrmai Llywelyn era diventato l'indiscusso capo del Galles e nel dicembre dello stesso anno, insieme ad altri nobili si dispose a conquistare i castelli di Carmarthen, Kidwelly, Llansteffan, Cardigan e Cilgerran. Altro segno del suo potere crescente fu l'influenza che pot\u00e9 esercitare al fine di fare eleggere due gallesi alla posizione di Vescovo di St. David, dove\nand\u00f2 tale Iorwerth, di Bangor dove fu eletto Cadwgan di Llandyfai (morto 11 aprile 1241).\nNel 1216 si tenne un concilio ad Aberdyfi per decidere su alcuni reclami avanzati dai piccoli nobili che in quell'occasione ribadirono la loro fedelt\u00e0 a Llywelyn.\nGwenwynwyn ab Owain, dopo essere tornato dalla parte di Llywelyn, cambi\u00f2 di nuovo alleanza tornando da Giovanni, Llywelyn invase di nuovo il Powys cacciandolo ancora e questa volta per sempre, egli infatti dovette riparare in Inghilterra dove mor\u00ec l'anno dopo lasciando un erede ancora minorenne. Anche Giovanni mor\u00ec e nel 1216 al trono sal\u00ec Enrico III d'Inghilterra, un bambino di circa nove anni.\nL'anno dopo suo genero Reginald de Braose pass\u00f2 dalla parte degli inglesi, Llywelyn reag\u00ec invadendone le terre ed assediando la citt\u00e0 di Brecon, dove i rappresentanti cittadini offrirono degli ostaggi. Dopo Brecon fu la volta di Swansea dove genero e suocero si incontratrono ed il primo torn\u00f2 a sottomettersi al secondo.\nIl regno incontrastato.\nNel 1218 Llywelyn ed Enrico III firmarono il Trattato di Worcester che confermava tutte le sue recenti conquiste territoriali. Da quel momento fino alla sua morte Llywelyn fu il principale attore sulla scena politica gallese ed anche il pi\u00f9 forte, nonostante i futuri contrasti che sarebbero sorti con i signori delle Marche, in particolare con Hubert de Burgh e talvolta con il re stesso. Il grande numero di figli gli aveva permesso di stringere importanti alleanze matrimoniali, la figlia Gwladus Ddu (morta nel 1251), aveva sposato Reginald de Braose, poich\u00e9 questi si era dimostrato un alleato poco fidato, un'altra si era unita a Giovanni de Braose, nipote del precedente. Un altro alleato, sepolti i precedenti dissapori, fu Ranulph de Blondeville, il cui nipote ed erede John, conte di Huntingdon (1207-6 giugno 1237) spos\u00f2 Elen ferch Llywelyn (1206 circa-1253) attorno al 1222. Llywelyn fu sempre attento a non provocare inutili conflitti con la corona o con i signori delle Marche, costringendo anche i propri nobili sottoposti ad agire in ugual modo. Fra il 1220 ed il 1230 furono innalzati molti castelli per difendere i confini, fra questi, tutti costruiti in pietra e piuttosto sofisticati nella struttura, si ricordano quelli di Criccieth, il Castello di Dolbadarn e il Castello di Castell y Bere.\nNel 1220 scoppi\u00f2 un conflitto fra Llywelyn e Guglielmo il Maresciallo, II conte di Pembroke, quest'ultimo distrusse un paio di castelli, bruci\u00f2 la citt\u00e0 di Haverfordwest e arriv\u00f2 a minacciare Pembroke, quando fu dissuaso dal continuare dietro il pagamento di una somma cospicua. Tre anni dopo Llywelyn pass\u00f2 i confini catturando i castelli di Kinnerley e Whittington, nello Shropshire, i Marshall ne approfittarono quindi per ricatturare Cardigan e Carmarthen con l'aiuto di un esercito assoldato in Irlanda. In quella piccola campagna fu coinvolto anche il re con cui Llywelyn negozi\u00f2 ed in ottobre si raggiunse un accordo che prevedeva che ognuno riconsegnasse agli altri quanto aveva conquistato.\nNel 1228 Llywelyn fu coinvolto in uno scontro con il Gran Giustiziere Hubert de Burgh che aveva il controllo del castello di Montgomery, citt\u00e0 del Powys che confinava con i suoi possedimenti. Enrico III sped\u00ec degli uomini per aiutare de Burgh che inizi\u00f2 a costruire un altro castello per mantenere meglio le sue posizioni, in ottobre tuttavia gli uomini del re furono spinti ad arrendersi e, dietro il pagamento di una somma, Llywelyn ottenne che l'altro castello non venisse terminato. Il pagamento che doveva Llywelyn lo ottenne con il riscatto che chiese per la liberazione di Guglielmo di Braose che era stato catturato nello scontro.\nMentre de Braose era in prigione aveva deciso di allearsi con Llywelyn e allo scopo avevano pensato di far sposare i loro figli, Isabella de Braose si sarebbe quindi maritata con Dafydd ap Llywelyn. In occasione della Pasqua del 1230 Guglielmo de Braose fece visita alla corte di Llywelyn ed in quell'occasione fu scoperto in atteggiamenti intimi con Giovanna del Galles, scopertili Llywelyn ag\u00ec immediatamente, il 2 maggio de Braose venne giustiziato e sua moglie venne confinata nel castello per un anno. Llywelyn scrisse poi ad Eva de Braose (1203-1246) (figlia di Guglielmo il Maresciallo), dicendole che sperava che l'increscioso incidente non impedisse la celebrazione delle nozze, che infatti vennero celebrate come previsto.\nL'anno seguente fu l'ascesa di Hubert de Burgh a preoccupare Llywelyn, il primo aveva catturato alcuni dei suoi uomini e li aveva decapitati, il secondo aveva quindi risposto bruciando Montgomery, Hay-on-Wye, Brecon e New Radnor prima di rivolgersi ai castelli di Neath e Kidwelly e a quello di Cardigan che vennero conquistati. Enrico III fece alcuni tentativi di rappresaglia, ma nessuno gli permise di sfondare nei domini di Llywelyn. Il 1232 vide l'imprigionamento di de Burgh a causa dello stallo in cui era finita la situazione e il suo sostituto fu Peter de Rivaux (morto nel 1262), questi l'anno dopo si scontr\u00f2 duramente con Riccardo il Maresciallo, III conte di Pembroke che era succeduto al fratello, il celebre Guglielmo il Maresciallo, morto l'anno precedente. Se de Rivaux si vide sostenuto dal re, Pembroke incass\u00f2 l'aiuto di Llywelyn e i due insieme, nel gennaio 1234, assediarono Shrewsbury, in aprile Pembroke mor\u00ec ed una tregua venne raggiunta il 21 giugno. I termini dell'accordo, della durata di due anni, prevedevano che Llywelyn si tenesse Cardigan e Builth Wells, tale accordo venne rinnovato fino alla morte di Llywelyn.\nLa disposizione della propria eredit\u00e0 e la morte.\nNegli anni Llywelyn fece molti sforzi per assicurarsi che il figlio maggiore Dafydd potesse succedergli ed insediarsi saldamente sul trono del Gwynedd a dispetto del costume locale che prevedeva che il pi\u00f9 grande ereditasse i possedimenti paterni, a dispetto del suo status legittimo o meno, questo and\u00f2 a danno di Gruffydd ap Llywelyn Fawr che era, bench\u00e9 illegittimo, il suo primogenito. Nel 1226 Llywelyn convinse Papa Onorio III a riconoscere Giovanna come legittima figlia di Giovanni Senza Terra allo scopo di rafforzare la posizione di Dafydd, dodici anni dopo, nel 1238 all'Abbazia di Strata Florida Llywelyn riun\u00ec tutti i suoi nobili e fece loro giurare fedelt\u00e0 all'erede designato.\nAnche il matrimonio di Dafydd con Isabella de Braose, celebrato nel 1230, doveva vedersi in un'ottica strategica, essendo il padre di lei privo di eredi maschi, alla sua morte il figlio avrebbe ereditato, almeno una parte, dei possedimenti del suocero che si trovavano nel sud del Galles. Nel 1237 Giovanna mor\u00ec e Llywelyn quello stesso anno venne colpito da una paralisi, da quel momento Dafydd subentr\u00f2 sempre pi\u00f9 al padre che mor\u00ec l'11 giugno 1240 dopo aver preso l'abito monacale all'abbazia dei Cistercensi di Aberconwy dove venne sepolto.\nLa discendenza e il matrimonio.\nLlywelyn spos\u00f2 Giovanna del Galles nel 1205 ed insieme ebbero almeno tre figli:\nLlywelyn ebbe anche diversi figli illegittimi da donne diverse fra cui:"}
{"id": "348288", "revid": "289247", "url": "https://it.wikipedia.org/wiki?curid=348288", "title": "Real Madrid FC", "text": ""}
{"id": "348293", "revid": "22475", "url": "https://it.wikipedia.org/wiki?curid=348293", "title": "Darth Revan", "text": ""}
{"id": "348296", "revid": "1543377", "url": "https://it.wikipedia.org/wiki?curid=348296", "title": "Alan Sokal", "text": "Biografia.\nGli interessi di ricerca di Sokal includono la meccanica statistica, la teoria quantistica dei campi, la fisica matematica e la fisica computazionale. In passato, ha insegnato matematica all'Universit\u00e0 Nazionale del Nicaragua durante il governo sandinista.\n\u00c8 noto al grande pubblico per le polemiche suscitate dal suo articolo-parodia \"Transgressing the Boundaries: Toward a Transformative Hermeneutics of Quantum Gravity\" (\"La trasgressione dei confini: verso un'ermeneutica trasformativa della gravit\u00e0 quantistica\"), pubblicato nel 1996 sulla rivista sociologica \"Social Text\". L'articolo era scritto nel linguaggio preferito dalle correnti \"postmoderniste\", che hanno un notevole seguito nel mondo accademico statunitense ben al di l\u00e0 del campo di applicazione originale (la critica letteraria).\nNonostante il suo evidente carattere di parodia, e un affastellamento deliberato di enunciati approssimativi, fantasiosi, falsi o addirittura assurdi, l'articolo venne pubblicato. L'obiettivo di Sokal era quello di dimostrare che gli intellettuali americani legati alle correnti (o semplicemente alle mode) \"postmoderniste\" abusavano spesso della terminologia scientifica, senza preoccupazione per la sua reale giustificazione o sensatezza scientifica.\nContemporaneamente all'uscita di questo articolo, Sokal pubblica su un'altra rivista americana, \"Lingua Franca\", un secondo articolo in cui rivela il carattere di parodia del lavoro accettato su \"Social Text\". Egli afferma che sua intenzione era quella di fare un esperimento: \u00ab\"Una rivista di punta consacrata ai Cultural Studies pubblicherebbe un articolo infarcito di assurdit\u00e0: a) se avesse un certo stile, b) se fosse compiacente verso i presupposti ideologici della redazione? La risposta, purtroppo, \u00e8 s\u00ec\"\u00bb. Sokal espresse la motivazione ultima del suo intervento cos\u00ec: \u00ab\"La pigrizia e l'impostura intellettuale vanno denunciate ovunque si trovino\"\u00bb. Tale iniziativa ebbe ovviamente un'enorme eco in ambienti scientifici e filosofici. \nNel 1997 \u00e8 stato coautore con Jean Bricmont, fisico teorico francese, del libro \"Impostures Intellectuelles\" (l'anno seguente appare la versione inglese dal titolo \"Fashionable Nonsense\", ossia \"assurdit\u00e0 di moda\"). Il libro accusa parte del mondo accademico di usare in modo non corretto e poco rigoroso concetti matematici e fisici. Nel 2005 ha pubblicato il libro \"Pseudosciences et postmodernisme\" (con la prefazione scritta dal collega Jean Bricmont)."}
{"id": "348297", "revid": "124123", "url": "https://it.wikipedia.org/wiki?curid=348297", "title": "Erna Flegel", "text": "Dal gennaio 1943 fino al termine della seconda guerra mondiale, serv\u00ec come infermiera nell'entourage di Adolf Hitler, in particolare durante le fasi finali della battaglia di Berlino. Fu una delle poche persone a rimanere nel \"F\u00fchrerbunker\" dopo il suicidio del F\u00fchrer e fino all'arrivo delle truppe dell'Armata Rossa.\nBiografia.\nAll'inizio della propria carriera lavor\u00f2 per uno dei medici di Hitler, il dottor Werner Haase, presso l'ospedale dell'Universit\u00e0 di Humboldt, prima di trasferirsi alla Croce Rossa all'interno della Cancelleria del Reich, dove rimase fine al termine del conflitto.\nDurante le ultime fasi della guerra, nel \"F\u00fchrerbunker\" strinse amicizia con Magda Goebbels, accudendo molto spesso i suoi figli fino alla morte.\nDopo la cattura della capitale tedesca da parte dei sovietici, venne fatta prigioniera, e in seguito interrogata dagli statunitensi, vivendo nel completo anonimato fino al 1977, quando i documenti del suo interrogatorio vennero declassificati. In seguito a questo fatto i \"media\" la rintracciarono per avere una testimonianza diretta delle ultime fasi di vita di Hitler e del Terzo Reich."}
{"id": "348300", "revid": "122950234", "url": "https://it.wikipedia.org/wiki?curid=348300", "title": "Domenico Comino", "text": "Biografia.\nLaureato in scienze agrarie e docente presso l'istituto tecnico per Geometri \"M.Eula\" di Savigliano (CN), inizia l'attivit\u00e0 politica alla fine degli anni Ottanta nelle file della Lega Nord a Cuneo. Eletto deputato nel 1992 e nel 1994, assume l'incarico ministeriale, mantenendo posizioni critiche nei confronti di Forza Italia, in particolare nei confronti del Ministro degli Esteri Antonio Martino.\nNel 1993 \u00e8 candidato alla carica di sindaco di Torino, ma al primo turno arriva terzo dietro a Diego Novelli e al futuro sindaco Valentino Castellani, e quindi non accede al ballottaggio. Ottiene comunque un buon risultato pari al 19.50% mentre la lista Lega Nord il 23.35% .Terminata l'esperienza di governo, nel 1994 assume la guida del gruppo parlamentare della Lega Nord alla Camera dei deputati dopo essere stato vice capogruppo dello stesso. Dal 1993 al 1994 \u00e8 presidente della Lega Piemont.\nIl 23 aprile 1995 \u00e8 il candidato della Lega Nord per la Presidenza della Regione Piemonte ottiene circa l'11.1%\nDal 1996 al 1999 \u00e8 segretario della Lega Piemont succedendo al fondatore Gipo Farassino.\nResta nel partito fino al 1999, quando, da segretario regionale del Piemonte e capogruppo, si scontra direttamente con Umberto Bossi sostenendo al \"Congresso di Varese\" la necessit\u00e0 di un'alleanza strategica con Forza Italia.\nDopo aver detto di candidarsi segretario federale del partito viene definito \"traditore\", il \"venduto\", il \"mangiabistecche berlusconiste\", il dirigente che preferisce \"le forchette\" alla \"spada di Alberto da Giussano\" viene quindi espulso dal partito per tradimento, anche se un mese dopo circa Umberto Bossi seguir\u00e0 proprio la via indicatagli. D\u00e0 vita a una formazione politica autonoma, denominata Autonomisti per l'Europa che non ottiene seggi alle consultazioni elettorali dove si presenta.\nSi ritira di conseguenza dalla scena politica per dedicarsi nuovamente all'insegnamento presso l'istituto per geometri \"Virginio\" di Cuneo fino al 2019, l'anno in cui \u00e8 andato in pensione."}
{"id": "348302", "revid": "767487", "url": "https://it.wikipedia.org/wiki?curid=348302", "title": "The Tempest (film 1979)", "text": "The Tempest \u00e8 un film del 1979 di Derek Jarman, basato sull'omonima commedia di William Shakespeare.\nTrama.\nProspero, uomo colto e filosofo, vive con la figlia Miranda su un'isola desolata, in cui \u00e8 stato esiliato da suo fratello (che usurpa il trono di Duca di Milano) e da Alonso, Re di Napoli. Il fato per\u00f2 concede a Prospero la possibilit\u00e0 di vendicarsi: aiutato dallo spirito Ariel, fa affondare la nave su cui si trova proprio Alonso con i due figli, Sebastiano e Ferdinando.\nFerdinando, ignaro della sorte degli altri, diventa prigioniero di Prospero e si innamora (ricambiato) di Miranda, figlia di Prospero. Frattanto, il Re e l'altro suo figlio Sebastiano, assieme al cuoco e ad un altro marinaio sopravvissuti, vagano per l'isola ed incontrano Calibano, il mostruoso schiavo di Prospero. Tutti e cinque complotteranno per ammazzarlo."}
{"id": "348305", "revid": "11497", "url": "https://it.wikipedia.org/wiki?curid=348305", "title": "Yagna", "text": ""}
{"id": "348307", "revid": "767487", "url": "https://it.wikipedia.org/wiki?curid=348307", "title": "Blue (film 1993)", "text": "Blue \u00e8 un film del 1993 diretto da Derek Jarman.\nSi tratta dell'ultimo diretto dal regista britannico (1942-1994), Durante le riprese era quasi cieco a causa di un'infezione da citomegalovirus, che gli consentiva di vedere esclusivamente nei toni del blu. Il film \u00e8 un raro esempio dell'utilizzo di una grave malattia medica per scopi artistici.\nTrama.\nIl film consiste in un unico fotogramma di colore blu (la tonalit\u00e0 di blu oltremare \"International Klein Blue\", creata dall'artista francese Yves Klein) che fa da sfondo alla traccia sonora, composta da Simon Fisher Turner, comprendente Coil e altri artisti, ed alla voce di Jarman che racconta la propria vita e la propria filosofia artistica, narrando di s\u00e9 come di \"laboratorio ambulante\". Prende fino a trenta pillole al giorno. Descrive le sale d'attesa dell'ospedale, l'indifferenza del personale medico, l'ipocrisia della carit\u00e0, e il colore blu.\nDistribuzione.\n\"Blue\" venne presentato al New York Film Festival il 3 ottobre 1993, e il 3 dicembre usc\u00ec nelle sale americane.\nIn Italia giunse nelle sale nell'aprile del 1994, distribuito da Mikado Film.\nLa videocassetta venne distribuita da Mondadori Video nel gennaio del 1995.\nChannel 4, che finanzi\u00f2 e distribu\u00ec gran parte delle opere di Jarman, trasmise il film nel formato letterbox, con le consuete bande nere al di sopra e sotto lo schermo blu. Durante la sua trasmissione televisiva, Channel 4 e BBC Radio 3 collaborarono per una trasmissione simultanea alla radio. Pi\u00f9 tardi la colonna sonora del film venne pubblicata anche su CD.\n\u00c8 stato pubblicato per la prima volta in DVD il 10 febbraio 2004, su distribuzione Dolmen Home Video.\nIl 17 giugno 2017, a distanza di ventiquattr'anni dall'uscita, \u00e8 stato mostrato al Shanghai International Film Festival in versione restaurata."}
{"id": "348309", "revid": "767487", "url": "https://it.wikipedia.org/wiki?curid=348309", "title": "Sebastiane", "text": "Sebastiane \u00e8 un film del 1976 diretto Derek Jarman.\nSi tratta del primo lungometraggio del poliedrico artista britannico.\nTrama.\nIl film segue le vicende di un avamposto di un esercito romano in cui alcuni soldati si abbandonano al piacere omosessuale.\nUn centurione romano dimostra un interesse particolare per Sebastiano (Leonardo Treviglio), che per\u00f2 rifiuta le sue \"avances\". L'ufficiale, indispettito, martirizzer\u00e0 infine il ritroso prigioniero legandolo a un palo e facendolo trafiggere dalle frecce.\nDistribuzione.\nLa premi\u00e8re del film fu in Inghilterra, nel dicembre del 1976, mentre in Italia verr\u00e0 distribuito dalla P.A.C. nell'estate del 1977, in latino con sottotitoli in italiano, alleggerito della \"intera sequenza in cui i due giovani soldati si carezzano con insistenza\" e \"rigorosamente vietato ai minori di 18 anni per la particolare scabrosit\u00e0 di alcune scene\", come recita il cartello sul manifesto.\nNel giugno del 1988 viene distribuito in VHS vendita e noleggio dalla General Video, in una versione della durata di 80 minuti, al costo di 120.000 lire. \nNel 1993 la PolyGram Video ne far\u00e0 uscire una ristampa, del tutto identica alla precedente, da 29.900 lire.\nAd oggi l'unica messa in onda del film \u00e8 avvenuta marted\u00ec 15 dicembre 1981 alle 21:30 su Televiterbo, in una versione della durata di 53 minuti, estremamente tagliata.\nIl 22 giugno 2005 esce per la prima volta in DVD, grazie alla Raro Video, nella versione integrale di 90 minuti.\nAccoglienza.\nCritica.\n\"Sebastiane\" \u00e8 un film controverso.\nJarman riprende una versione apocrifa della vita di san Sebastiano, in circolazione solo dagli inizi del XX secolo e dal \"Martyre de Saint S\u00e9bastien\" di Gabriele D'Annunzio, ma assai diffusa all'interno della comunit\u00e0 gay, che faceva del giovane soldato l'amante dell'imperatore. Coinvolto in un attentato all'imperatore, il giovane cristiano viene inviato al confino sotto scorta.\nJarman scelse questo film per proporre immagini d'intimit\u00e0 fisica fra uomini, mostrati in nudit\u00e0 totale (cosa all'epoca ancora rara e molto trasgressiva) ed anche mentre amoreggiano, in scene deliberatamente romantiche e liriche, ma anche molto sensuali. E la maggior parte delle polemiche che questo film sollev\u00f2 derivano proprio da questi due aspetti, la nudit\u00e0 e la presenza di rapporti omosessuali tra i soldati romani che montano la guardia a Sebastiano.\nCi\u00f2 che rende questo film particolare \u00e8 il fatto di essere stato girato completamente in latino. Per questo \u00e8 l'unico film mai girato in Inghilterra e distribuito con sottotitoli in inglese."}
{"id": "348319", "revid": "287204", "url": "https://it.wikipedia.org/wiki?curid=348319", "title": "Milano-Taranto", "text": "La Milano-Taranto \u00e8 una corsa motociclistica di gran fondo su strada che si \u00e8 disputata in forma agonistica dal 1937 al 1940 e dal 1950 al 1956. \nIl percorso fu progettato dal tarantino Mario D'Eintrona con l'avallo di Ugo Leonardi, Presidente del Motoclub Italia e Console della Milizia della Strada, realizzando il prolungamento fino a Taranto della Coppa Mussolini del 1932, nata nel 1919 come Raid Nord-Sud, con percorso di gara da Milano a Napoli.\nAlla mezzanotte del 2 maggio 1937 prese il via da Milano la prima edizione della corsa lunga 1.283\u00a0km, e la novit\u00e0 venne accolta con entusiasmo, tanto che si pass\u00f2 dai 72 concorrenti dell'anno precedente a ben 116 partenti su 135 iscritti. Il traguardo posto sul viale dell'Arsenale Militare Marittimo di Taranto fu raggiunto da soli 57 motociclisti e l'edizione fu vinta da Guglielmo Sandri su una Moto Guzzi 500 bicilindrica, viaggiando ad una media di circa 104 Km/h.\nLa seconda edizione della corsa fu vinta da Giordano Aldrighetti su una moto Gilera 4C con compressore della scuderia di Enzo Ferrari, viaggiando alla media di circa 118\u00a0km/h e stabilendo un record destinato a restare imbattuto.\nLa terza edizione della corsa fu vinta da Ettore Villa su una moto Gilera 500 sport monocilindrica viaggiando ad una media di circa 97\u00a0km/h, contro tutti i pronostici che vedevano favorite le moto Gilera 4 cilindri ma che furono vittime delle cadute dei loro piloti.\nAl termine della quarta edizione, che fu vinta da Guido Cerato su Moto Guzzi Condor, l'attivit\u00e0 motociclistica subisce le conseguenze della Seconda guerra mondiale ormai imminente, e che porter\u00e0 alla sospensione delle successive edizioni.\nLa corsa riprese nel 1950 con la quinta edizione, e vide al nastro di partenza 121 piloti dei quali solo 46 giunsero al traguardo. La corsa fu vinta da Guido Leoni su una Moto Guzzi 500 monocilindrica.\nLa celebre corsa, che vide anche i piloti delle cilindrate intermedie contendersi il primato, utilizz\u00f2 durante le 11 edizioni due percorsi diversi:\nL'ultima edizione del 1956 fu vinta da Pietro Carissoni su Gilera 500 Saturno \"Piuma\". Nel 1957, pochi giorni prima della partenza, la manifestazione venne annullata, sull'onda delle proteste che avevano investito il mondo delle corse su strada, in seguito alla tragedia di Guidizzolo, in cui avevano trovato la morte un pilota, un copilota e nove spettatori, tra i quali cinque bambini. Quell'incidente segn\u00f2 la fine, in Italia, delle gare motoristiche di velocit\u00e0 su strada.\nA partire dal 1987 la Milano-Taranto viene annualmente replicata, sotto forma di rievocazione storica, da centinaia di centauri in sella a moto d'epoca."}
{"id": "348321", "revid": "7381", "url": "https://it.wikipedia.org/wiki?curid=348321", "title": "Jean Pierre Papin", "text": ""}
{"id": "348331", "revid": "9", "url": "https://it.wikipedia.org/wiki?curid=348331", "title": "Encyclopaedia Britannica", "text": ""}
{"id": "348351", "revid": "767487", "url": "https://it.wikipedia.org/wiki?curid=348351", "title": "Equazione esponenziale", "text": "Una equazione esponenziale \u00e8 una equazione in cui l'incognita si trova come esponente di una qualsiasi base: \u00e8 una equazione esponenziale ad esempio formula_1, ma non formula_2.\nSpiegazione.\nPer risolvere una equazione esponenziale, bisogna cercare di ricondurla a una forma ridotta del tipo formula_3. In seguito si cerca di riportare formula_4 in dipendenza da formula_5, portandosi a una forma del tipo formula_6, ossia di ridurre tutti i termini dell'equazione a potenze con la stessa base. A questo punto si pu\u00f2 passare agli argomenti e risolvere l'equazione per formula_7. Se non si pu\u00f2 esprimere formula_4 come potenza di formula_5, si deve ricorrere alla teoria dei logaritmi: formula_3 se e solo se formula_11.\nPer calcolare pi\u00f9 facilmente le soluzioni di un'equazione esponenziale, ci si pu\u00f2 affidare anche al grafico della funzione esponenziale. Questo procedimento si rende necessario quando l'incognita compaia sia come esponente sia come base; in questo caso, infatti, l'equazione \u00e8 trascendente, e non pu\u00f2 essere risolta se non in casi particolari. Per una risoluzione grafica dell'equazione, \u00e8 necessario mantenere da una parte del segno di uguaglianza la funzione esponenziale, portando tutto il resto dall'altra parte dell'uguale. A questo punto si disegna sul grafico la funzione esponenziale e la funzione rappresentata da tutto ci\u00f2 che sta al di l\u00e0 del segno di uguale: si verifica poi il valore o l'insieme di valori per cui l'equazione \u00e8 soddisfatta. Le soluzioni sono infatti rappresentate, sul grafico, dall'ascissa delle intersezioni tra i grafici delle funzioni.\nEsempio: formula_12.\nSi riporta nella forma formula_13. Si disegna sul grafico la funzione esponenziale formula_14 (grafico a fianco) e la retta formula_15. Si verifica facilmente che le due funzioni si incontrano in un solo punto, formula_16. La soluzione dell'equazione \u00e8 pertanto formula_17.\nEsempi di risoluzione.\nQuesto semplice esempio pratico permette di capire meglio come \u00e8 possibile risolvere un'equazione esponenziale:\nformula_18 formula_19 formula_20 formula_21\nPer prima cosa eleviamo alla -1 la frazione in modo da avere tutte le basi uguali, cio\u00e8 5, poi utilizzando le propriet\u00e0 delle potenze moltiplichiamo per -1 gli esponenti in modo da poterli isolare dalle basi, che cancelliamo.\nL'equazione di primo grado creata con gli esponenti della precedente permette, di trovare il risultato finale 7.\nEcco un altro esempio:\nformula_22\nStavolta sono state utilizzate le propriet\u00e0 dei radicali e delle potenze, oltre all'artificio formula_23."}
{"id": "348353", "revid": "1652635", "url": "https://it.wikipedia.org/wiki?curid=348353", "title": "Carogna", "text": "La carogna \u00e8 il corpo di un animale morto in stato di putrefazione.\nPu\u00f2 diventare fonte di nutrimento per altri animali carnivori o onnivori della maggior parte degli ecosistemi. \nAlcune piante e alcuni funghi simulano l'odore delle carogne per attirare gli insetti e favorire cos\u00ec la loro riproduzione. Tra questi vi sono l\"'Amorphophallus titanum\", il \"Phallus impudicus\", il \"Phallus hadriani\" ed il \"Clathrus ruber\"."}
{"id": "348357", "revid": "124085640", "url": "https://it.wikipedia.org/wiki?curid=348357", "title": "Lira (moneta)", "text": " \nLira \u00e8 il nome usato dal Medioevo fino al XXI secolo per le monete di diverse nazioni; in particolare la lira italiana \u00e8 stata la valuta ufficiale dell'Italia fino al 28 febbraio 2002, quando \u00e8 stata sostituita dall'euro.\nIl nome \"lira\" deriva dal latino \"libra\" (\"bilancia\"), che, prima con i Libripens dell'antica Roma e poi con Carlo Magno, indicher\u00e0 sia un'unit\u00e0 di peso (in italiano libbra) che un bene, come un'unit\u00e0 monetaria (la libbra d'argento).\nLira in Italia.\nMonetazione medievale.\nCon la caduta di Roma, il susseguirsi di invasioni barbariche e l'ostilit\u00e0 degli stati che si venivano formando, le attivit\u00e0 commerciali in Occidente vennero praticamente annullate, con la conseguente riduzione nella circolazione di monete.\nQuesto dur\u00f2 fino all'affermazione sulle altre popolazioni barbariche di Carlo Magno (768 - 814) e l'instaurazione dell'impero dei Franchi.\nIl conio delle monete venne quindi centralizzato ed il suo sistema monetario venne basato sull'argento a causa della scarsa disponibilit\u00e0 d'oro, impiegato solo per gli scambi con l'Oriente. La moneta ufficiale dell'impero fu il \"denaro\", con un peso tale che con una libbra d'argento si coniavano 240 denari.\nCome unico multiplo si aveva il \"soldo\", pari a 12 denari: 20 soldi, quindi, corrispondevano ad una libbra d'argento. La libbra (o lira), invece, non esisteva come moneta, rappresentando solo la base del sistema monetario.\nMonetazione moderna.\nNel 1472 Venezia con il doge Nicol\u00f2 Tron conia la prima lira d'argento da 20 Soldi (6,52 g con titolo di 948/1000), la lira Tron, seguita da quella del doge Pietro Mocenigo. Il duca Galeazzo Maria Sforza fa coniare nel 1474 a Milano una lira d'argento, chiamata in seguito Testone. Una lira genovese fu coniata a Genova la prima volta durante la dominazione milanese.\nIn seguito, poi, questa moneta si diffuse in molte citt\u00e0 italiane (tra cui Firenze, Mantova e Bologna), anche se con riferimento a valori differenti per la lira. Ci furono lire anche pavesi, toscane, modenesi ecc.\nIn Piemonte, la lira venne introdotta da Emanuele Filiberto nel 1562, mentre nel 1793 venne adottato il sistema decimale francese, con la suddivisione della lira in decimi e centesimi.\nMonetazione contemporanea.\nNel Ducato di Milano circolava una lira d'argento del peso di 6,25\u00a0g al 552/1000 e con un diametro di 28\u00a0mm. Fu battuta da Maria Teresa d'Austria dal 1779, dopo la riforma monetaria del 1778. Il peso del fino era di 3,45 grammi. La monetazione fu proseguita dai suoi successori, Giuseppe II, Leopoldo II e Francesco II.\nAll'inizio del XIX secolo gli Stati Italiani legati alla Francia adottano la lira da 100 centesimi. Il diametro era di 23\u00a0mm ed il peso di 5 g di argento al 900/1000, pari a 4,5 grammi di fino.\nNel Regno Lombardo-Veneto, sotto Francesco I d'Austria e Francesco Giuseppe fu fino al 1854 una lira d'argento da 4,33 g al 900/1000 per 22,5\u00a0mm pari a 3,897 grammi di fino.\nFuori d'Italia.\nNel XIX secolo anche l'Egitto (nel 1834) e l'Impero Ottomano (nel 1844) adottarono la lira come moneta ufficiale, facendola equivalere a 100 piastre. Dopo il 1918 il nome \"lira\" \u00e8 stato mantenuto dalle valute ufficiali di molti stati che sono sorti dalla disgregazione dell'Impero Ottomano."}
{"id": "348365", "revid": "3358", "url": "https://it.wikipedia.org/wiki?curid=348365", "title": "Psicologia Culturale", "text": ""}
{"id": "348368", "revid": "1515147", "url": "https://it.wikipedia.org/wiki?curid=348368", "title": "Famiglia nucleare", "text": "La famiglia nucleare in antropologia e sociologia \u00e8 considerata la comunit\u00e0 riproduttiva composta da genitori e figli. La famiglia nucleare \u00e8 considerata la pi\u00f9 piccola unit\u00e0 sociale e base di una societ\u00e0 in cui ha luogo non solo la riproduzione biologica, ma anche quella sessuale. Da questo presupposto \u00e8 possibile rileggere la famiglia come assetto variabile di relazione. \nUna famiglia nucleare \u00e8 formata da una sola unit\u00e0 coniugale e consiste di due genitori e i loro figli legittimi, composizione che la rende distinta dalla famiglia estesa. \u00c8 la forma pi\u00f9 diffusa di famiglia in Occidente."}
{"id": "348369", "revid": "118122830", "url": "https://it.wikipedia.org/wiki?curid=348369", "title": "Goebbels (famiglia)", "text": "La famiglia Goebbels era costituita da Magda e Joseph Goebbels e dai loro sei bambini. Magda, inoltre, aveva gi\u00e0 un figlio, Harald Quandt, da un precedente matrimonio.\nMessa in crisi dalle infedelt\u00e0 di lui, la famiglia continu\u00f2 a rimanere in piedi per opera di Adolf Hitler, forse per timore della cattiva immagine che un divorzio avrebbe dato.\nGli ultimi giorni di vita.\nA partire dal 22 aprile 1945 l'Armata Rossa era ormai entrata a Berlino e si stava consumando l'ultima battaglia. Goebbels trasfer\u00ec allora la sua famiglia presso il \"F\u00fchrerbunker\", dove Adolf Hitler e pochi altri si erano rifugiati; relativamente agli alloggi assegnati alla famiglia Goebbels, alcune fonti parlano di tre letti separati e un letto a castello, mentre Traudl Junge parla di due letti soltanto.\nIl \"Major\" Freytag von Loringhoven, in seguito, descrisse i bambini come \"tristi\", contraddicendo Erna Flegel, che invece li descrisse come \"affascinanti\" e \"assolutamente deliziosi\". Spesso si intrattenevano a giocare con Blondi, il cane di Hitler, nella stessa singola stanza dove vivevano. I bambini trascorrevano la giornata anche cantando e intrattenendo sia lo stesso Hitler, che i feriti, tra i quali Robert Ritter von Greim.\nLa Junge, inoltre, afferm\u00f2 che i bambini si trovavano con lei nel momento in cui Hitler e Eva Braun si uccisero.\nI figli.\nHarald.\nMagda spos\u00f2 G\u00fcnther Quandt nel 1921 e due anni pi\u00f9 tardi nacque Harald Quandt. Harald serv\u00ec come \"Leutnant\" (sottotenente) della \"Luftwaffe\", e fu l'unico membro della famiglia a sopravvivere alla guerra, e a diventare uno stimato industriale della Germania Ovest durante gli anni cinquanta.\nIl matrimonio tra Magda e G\u00fcnther Quandt termin\u00f2 nel 1929, quando divorziarono; due anni pi\u00f9 tardi, nel 1931, Magda spos\u00f2 Joseph Goebbels (con G\u00fcnther Quandt e Adolf Hitler come testimoni di nozze).\nHarald mor\u00ec nel 1967, quando il suo aereo personale si schiant\u00f2 in Italia.\nHelga Susanne.\nNata il 1\u00ba settembre 1932, Helga fu la figlia primogenita del matrimonio tra Magda e Joseph Goebbels, la prediletta del padre e una delle favorite di Adolf Hitler. Varie testimonianze la descrivono come una bambina molto intelligente e sveglia per la sua tenera et\u00e0. Quando mor\u00ec, nel 1945, aveva solamente 12 anni.\nNel film del 2004 \"La caduta - Gli ultimi giorni di Hitler\" la sua figura \u00e8 stata interpretata dalla giovane attrice Aline Sokar.\nHildegard Traudel.\nNata il 13 aprile 1934, Hildegard era soprannominata \"Hilde\". Venne uccisa all'et\u00e0 di 11 anni.\nNel film del 2004 \"La caduta\" la sua figura \u00e8 stata interpretata dalla giovane attrice Charlotte Stoiber.\nHelmut Christian.\nNato il 2 ottobre 1935, \u00e8 l'unico figlio maschio di Joseph Goebbels. La segretaria di Hitler, Traudl Junge raccont\u00f2 che quando Hitler si spar\u00f2 un colpo di pistola per uccidersi, Helmut grid\u00f2: \"\u00c8 stato un colpo diretto!\" confondendolo con il suono di un colpo di mortaio caduto nelle vicinanze del \"F\u00fchrerbunker\".\nHelmut venne ucciso all'et\u00e0 di 9 anni. \nNel film del 2004 \"La caduta\" la sua figura \u00e8 stato interpretata dal giovane attore Gregory Borlein.\nHoldine Kathrin.\nNata il 19 febbraio 1937, \"Holde\", cos\u00ec soprannominata, fu la quarta figlia della coppia. Secondo alcuni, il padre potrebbe non essere stato Goebbels ma un certo Ludecke, forse per breve tempo amante di Magda; addirittura, secondo una controversa teoria dello storico David Irving, Holdine potrebbe essere figlia di una breve relazione tra Magda e Hitler. Nessuna di queste ipotesi per\u00f2 \u00e8 suffragata da prove sicure. Venne uccisa all'et\u00e0 di 8 anni.\nNel film del 2004 \"La caduta\" la sua figura \u00e8 stato interpretata dalla giovane attrice Laura Borlein.\nHedwig Johanna.\nNata il 1\u00ba maggio 1938, era soprannominata \"Hedda\".\nHedda venne uccisa nella notte del suo settimo compleanno.\nNel film del 2004 \"La caduta\" la sua figura \u00e8 stato interpretata dalla giovane attrice Julia Bauer.\nHeidrun Elisabeth.\nNata il 20 ottobre 1940, \"Heide\" aveva 4 anni e mezzo quando venne uccisa.\nNel film del 2004 \"La caduta\" la sua figura \u00e8 stato interpretata dalla giovane attrice Amelie Menges.\nTutti e sei i bambini avevano i nomi inizianti per H, in omaggio allo stesso Hitler.\nL'epilogo e la morte.\nNell'ultimo testamento di Joseph Goebbels, dettato alla segretaria Traudl Junge, il ministro della propaganda sostenne di avere il pieno appoggio della moglie e dei figli nella decisione di non abbandonare Berlino, tuttavia poco dopo questa affermazione viene modificata, asserendo che i bambini avrebbero di certo approvato questa decisione se fossero stati abbastanza grandi per parlare per se stessi. Sia la pilota Hanna Reitsch (che aveva abbandonato il bunker il 29 aprile) che la Junge (che fugg\u00ec il 1\u00ba maggio) portarono con loro nella fuga una serie di lettere, tra le quali anche due lettere separate di Magda e Joseph Goebbels, destinate a Harald che era detenuto in un campo di concentramento alleato.\nIl 1\u00ba maggio venne comunicato ai bambini che sarebbero stati trasferiti a Berchtesgaden, e Magda Goebbels chiese a Ludwig Stumpfegger (secondo altre fonti si rivolse invece a Helmut Kunz) di procurare della morfina per calmare i bambini. Erich Kempka, dopo la guerra, asser\u00ec che i bambini gli vennero tolti da un'infermiera poco prima che li conducesse fuori dal bunker.\nIl 3 maggio 1945, il giorno successivo alla scoperta sovietica dei corpi carbonizzati dei genitori, vennero scoperti anche i corpi dei sei bambini, ancora nei loro letti e con il pigiama.\nIl viceammiraglio Hans-Erich Voss venne portato nel giardino della Cancelleria del Reich per identificare i corpi; poich\u00e9 le loro facce avevano assunto un colorito blu-chiaro venne intuito che la morte era avvenuta per avvelenamento con il cianuro."}
{"id": "348394", "revid": "48342", "url": "https://it.wikipedia.org/wiki?curid=348394", "title": "Spumantizzazione", "text": ""}
{"id": "348398", "revid": "1457847", "url": "https://it.wikipedia.org/wiki?curid=348398", "title": "Gesto", "text": "I gesti fanno parte del linguaggio del corpo, l'aspetto pi\u00f9 studiato e conosciuto della comunicazione non verbale. Il gesto spontaneo va distinto da quelli usati nelle lingue dei segni, che sono codificati.\nNell'uomo, l'attenzione si sofferma sui gesti anche perch\u00e9 sono facilmente osservabili, mentre altri aspetti del linguaggio corporeo sono difficili da cogliere a livello conscio.\nLa \"cheironom\u00eca\" (o \"chironom\u00eca\", dal gr. \u03c7\u03b5\u03b9\u03c1\u03bf\u03bd\u03bf\u03bc\u03af\u03b1 da *\u03c7\u03b5\u1fd6\u03c1\u03b1\u03c2 \u03bd\u03cc\u03bc\u03b5\u03b9\u03bd: \"muovere o agitare le mani [o le braccia]\") \u00e8 l'arte del gestire e di muovere le mani durante la recitazione, il discorrere in pubblico e anche per la direzione musicale.\nCaratteristiche.\nI gesti sono estremamente soggettivi , ma possono ricondursi in due grandi categorie: \nLinguaggio delle mani.\nLe mani, ad esempio durante una conversazione, esprimono lo stato d'animo del soggetto e quindi rivelano qualcosa anche del suo carattere, nonch\u00e9 le sue intenzioni. Il nasconderle, per esempio in tasca, esprime un atteggiamento di riservezza o di chiusura.\nLe mani spesso toccano altre parti del corpo, non sempre solo per grattarsi, in seguito ad uno stimolo. Altre volte le mani si trovano a sfiorare l'interlocutore, o a toccarlo (abbracci, pacche, strette di mano), dunque il sistema Aptico.\nAtteggiamenti caratteristici:\nIl gesto in filosofia.\nIl gesto e il linguaggio del corpo, in filosofia, ha trovato le trattazioni pi\u00f9 significative, nell'XIX secolo, nei saggi \"Maniere\" (1844) e \"Comportamento\" (1860) di Ralph Waldo Emerson. Durante il secolo successivo, fra i vari filosofi che si sono occupati del gesto, ci sono Stanley Cavell in \"Philosophy the Day After Tomorrow\", 2005 e, in Italia, i neo-pragmatisti Carlo Sini e Giovanni Maddalena in \"The Philosophy of Gesture\" (Montreal 2015). Infatti, i pensa che il gesto sia pressoch\u00e9 nato con l'uomo, il quale se ne \u00e8 sempre servito per vivere in societ\u00e0, sin dai tempi delle scimmie."}
{"id": "348400", "revid": "1543377", "url": "https://it.wikipedia.org/wiki?curid=348400", "title": "Frontiera sul Monte Bianco", "text": "La vetta del Monte Bianco, a 4\u00a0807 metri di quota, \u00e8 il punto pi\u00f9 alto dell'Europa occidentale ed \u00e8 nota sui libri di testo degli studenti di Francia e Italia come la maggiore altitudine dei loro rispettivi paesi.\nLa questione della frontiera sul Monte Bianco, infatti, \u00e8 oggetto di annosa disputa: un settore di circa mezzo chilometro quadrato, pari all'estensione della Citt\u00e0 del Vaticano, \u00e8 al centro di controversie cartografiche e istituzionali tra le due nazioni.\nL'importanza della sovranit\u00e0 nella parte culminante della montagna e nei suoi dintorni, bench\u00e9 in s\u00e9 piccola, \u00e8 rilevante perch\u00e9 comprendendo la vetta definisce se essa ricade in territorio completamente francese oppure a met\u00e0 tra Francia e Italia. Una precisa delimitazione dei confini serve inoltre ad individuare eventuali responsabilit\u00e0 penali e civili in caso di incuria da parte degli amministratori locali di entrambi i Paesi. \nStoria.\nRegno di Sardegna e Casa Savoia: quando non esisteva frontiera.\nI territori a sud del lago di Ginevra, fino al Piemonte ed alla Liguria, lungo la catena delle Alpi occidentali fino al mar Ligure e poi alla Sardegna, erano occupati dagli Stati sabaudi. Gi\u00e0 nel 1560 la loro capitale da Chamb\u00e9ry venne trasferita a Torino e dal 1720, dopo il trattato di Utrecht e poi con quello di Londra, si riunirono sotto la corona del regno di Sardegna. \nA quell'epoca nessuna frontiera internazionale attraversava il massiccio del Monte Bianco che ricadeva completamente nel Regno di Sardegna.\nRivoluzione francese e Napoleone: la Savoia \u00e8 annessa alla Francia.\nNell'aprile 1796 durante la prima Campagna d'Italia, Napoleone Bonaparte sconfisse l'esercito del re di Sardegna nella battaglia di Millesimo e nella battaglia di Mondov\u00ec; il 23 aprile entr\u00f2 in Cherasco a seguito della resa del generale Colli che chiese l'armistizio. Con l'armistizio di Cherasco a Vittorio Amedeo III di Savoia i francesi imposero dure condizioni che implicavano sia la cessione delle fortezze di Cuneo, Ceva, Alessandria e Tortona, sia la cessione alla Francia della Savoia, di Nizza, Breglio e Tenda. I termini dell'armistizio furono confermati nel Trattato di Parigi del 15 maggio 1796.\nIl confine tra il regno di Sardegna e la Francia venne tracciato allora seguendo il concetto delle creste militari: le cime pi\u00f9 alte furono assegnate ai francesi vincenti, quelle pi\u00f9 basse al re di Sardegna. \nPer la prima volta una frontiera internazionale attraversava dunque il massiccio del Monte Bianco. Secondo l'articolo 4 di quel trattato, la frontiera \nA questo atto segu\u00ec un verbale di delimitazione datato secondo il calendario rivoluzionario al \"2 termidoro, anno IV\" (2 luglio 1797). In quel periodo una delle sue interpretazioni era quella secondo la quale la frontiera sulla cima fosse visibile dai comuni di Chamonix e di Courmayeur. La cima del Monte Bianco per\u00f2 (cos\u00ec come anche il Monte Bianco di Courmayeur) essendo coperta dal Monte Ch\u00e9tif, non era e non \u00e8 visibile dal paese di Courmayeur, (al contrario di Chamonix), ma \u00e8 comunque visibile da La Palud (dove parte la funivia per il monte Bianco) e da Planpincieux, entrambe frazioni di Courmayeur. Come anche da tutta la Val Ferret, territorio dello stesso comune. \nSecondo quanto riportato in una lettera del Ministero degli esteri francese rintracciata e pubblicata dallo studioso Pino Crespi, in una carta del periodo la linea di demarcazione tra la Francia e il Regno di Sardegna, venendo da ovest (Aiguille de Bionnassay) raggiungeva la vetta del Bianco (visibile da Chamonix), scendeva verso il Monte Bianco di Courmayeur (visibile da Courmayeur), per poi andare a nord verso il Monte Maudit attraversando il colle della Brenva. Si veniva cos\u00ec a formare nell'area tra la cima e l'anticima, ossia il Monte Bianco di Courmayeur un cuneo, il cosiddetto \"cuneo della Brenva\" (questa interpretazione \u00e8 in parte utilizzata dai francesi). \nQuesto primo episodio termin\u00f2 con l'esilio di Napoleone nell'isola d'Elba e il Trattato di Parigi del 30 maggio 1814 restituisce la Savoia al regno di Sardegna; il resto seguir\u00e0 nel 1815.\nCongresso di Vienna - Il Monte Bianco ritorna sotto la sovranit\u00e0 sarda.\nTerminata la parentesi napoleonica, dopo il Congresso di Vienna, tutti i territori annessi dalla Francia ritornarono ai rispettivi sovrani. La convenzione di delimitazione imposta da Napoleone perse ogni sua efficacia e il massiccio del Monte Bianco non era pi\u00f9 frontaliero. Una frontiera interna per\u00f2 separava il ducato d'Aosta dal ducato di Savoia. Questa separazione amministrativa sar\u00e0 rappresentata pi\u00f9 volte nei documenti militari sardi.\nNel 1823, lo Stato Maggiore sardo incaric\u00f2 il tenente Felice Muletti di redigere una carta topografica sul massiccio del Monte Bianco; su questa carta il limite amministrativo tra i due ducati fu tracciato senza ambiguit\u00e0 sulla cima. \nNel 1854, il tenente colonnello Vittorio Federici, ufficiale di Stato Maggiore e commissario del Re, (firmer\u00e0 il 25 novembre 1860 il protocollo di Nizza), far\u00e0 figurare lo stesso tracciato sull\"'Atlante Ufficiale Sardo\".\nLa definizione del limite amministrativo tra i due ducati, fatta durante il regno sardo, \u00e8 di grande importanza nell'ambito della futura definizione dei confini alpini tra lo Stato italiano e quello francese perch\u00e9 proprio una di quelle carte sar\u00e0 allegata al trattato di cessione della Savoia e di Nizza (allegato 3)\nIl Trattato di Torino e le sue applicazioni.\nFortemente deciso ad unificare l'Italia del nord, Vittorio Emanuele II di Savoia riceve l'aiuto militare e diplomatico dalla Francia e, quando si prospetta anche l'annessione dell'Italia centrale, esige in cambio un prezzo: i territori sardi di Nizza e Savoia sono ceduti alla Francia il 24 marzo 1860 con il trattato di Torino.\nDiversi atti diplomatici completeranno questo Trattato. Un \"\u00abprotocole r\u00e9glant les bases de la d\u00e9limitation entre la Sardaigne et la France\u00bb\", firmato il 27 giugno a Parigi organizza i lavori che porteranno alla firma - a Nizza - il 25 novembre, di un \"\u00abprotocole dress\u00e9 pour fixer la d\u00e9limitation entre la France et la Sardaigne\u00bb\". Quattro mesi dopo, a Torino, il 7 marzo 1861, una \"\u00ab Convention de d\u00e9limitation des fronti\u00e8res \u00bb\" riprende il testo del protocollo del 25 novembre - (completandolo con diverse disposizioni doganali). Infine un verbale di delimitazione chiude - il 26 settembre 1862 - la successione di atti bilaterali.\nI due protocolli del 1860 e la Convenzione del 1861, riprendono la stessa formula: \"\u00abDu c\u00f4t\u00e9 de la Savoie, la nouvelle fronti\u00e8re suivra la limite actuelle entre le Duch\u00e9 de Savoie et le Pi\u00e9mont\u00bb\"; il primo protocollo autorizza inoltre i commissari incaricati ai sopralluoghi sulla nuova frontiera, ad effettuare rettifiche sul tracciato, rettifiche che saranno dettagliate nel protocollo successivo e poi riprese nella Convenzione di delimitazione finale (ma non concernenti il settore inospitale sulla vetta del Monte Bianco). I commissari convenivano inoltre: \"\u00abqu'ils admettront comme documents topographiques pour la cr\u00eate des Alpes la carte au 1/50.000 de l'\u00c9tat-Major sarde\u00bb\". Infine sono annessi al protocollo di Nizza (come Allegato n.1) e successivamente alla Convenzione di delimitazione di Torino e al verbale di delimitazione (come Allegato n.3), la \"\u00abcarte au 1/50.000 de la fronti\u00e8re de la Savoie depuis le mont Grapillon, du c\u00f4t\u00e9 suisse, jusqu'au mont Tabor o\u00f9 la limite de la Savoie rejoint la fronti\u00e8re de la France\u00bb\". Su questa carta topografica, anche se la linea spartiacque \u00e8 un po' imprecisa, la frontiera \u00e8 tracciata sulle cime pi\u00f9 elevate del Massiccio e passa chiaramente sulla calotta sommitale del Monte Bianco.\nQuesto trattato e le sue applicazioni sui confini \u00e8 l'unico esistente tra i due Stati ed \u00e8 in vigore sia in Italia che in Francia.\nCarta topografica del capitano Jean-Joseph Mieulet.\nNel 1865, un cartografo dell'Esercito, il capitano Jean-Joseph Mieulet, \u00e8 incaricato dello Stato Maggiore francese di redigere una carta topografica sul massiccio del Monte Bianco. Su questa carta, per la prima volta appare un tracciato alternativo a quello dell'Allegato n.3: la frontiera gira intorno alla vetta del Monte Bianco e la cima appare completamente in territorio francese.\nQuel tracciato, bench\u00e9 in contraddizione con la \"Convenzione di delimitazione\" del 1861, sar\u00e0 riprodotto sulle edizioni successive e sar\u00e0 ripreso pi\u00f9 in l\u00e0 anche dall\"'Institut G\u00e9ographique National\", quando questo organismo civile prese il posto di quello militare.\nNello stesso periodo, le carte topografiche prodotte nel Regno d'Italia (dal 1861 non pi\u00f9 Regno di Sardegna), cos\u00ec come anche l'Atlante Sardo del 1869 (con l'edizione dei rilievi effettuati anteriormente al Trattato di Torino), continuarono a rappresentare la frontiera lungo la linea spartiacque.\nSospensione della Convenzione.\nNel corso della seconda guerra mondiale Il 10 giugno 1940 dalle pendici del Monte Bianco part\u00ec l'attacco italiano contro la Francia incontrando oltrefrontiera una forte resistenza nelle fortificazioni di S\u00e9loges in val de Glaciers. Le ostilit\u00e0 sul fronte occidentale durarono fortunatamente poco tempo e 14 giorni dopo, con l'armistizio del 24 giugno 1940, le operazioni si fermarono. \nA causa della guerra, nel periodo che va dal 1940 al 1948 la Convenzione di delimitazione del 1861 fu dunque sospesa. Nel 1943 l'Italia firm\u00f2 l'Armistizio con gli Alleati.\nDurante il periodo di sospensione della Convenzione un altro conflitto territoriale questa volta interno alla Francia e ancor pi\u00f9 intricato del precedente, si aggiunge alla contesa sulla frontiera internazionale. Questa volta sono tre comuni francesi di Saint-Gervais-les-Bains, Les Houches e Chamonix a contendersi i ghiacciai sul massiccio del Monte Bianco. Questa loro contesa non era per niente nuova: gi\u00e0 nel 1881 fu necessario aggiornare i confini in seno al massiccio tra i tre comuni, ma questa volta si erano decisi a porre fine alle vecchie diatribe. Dopo una consultazione con i consigli municipali interessati e con il \"Consiglio Generale dell'Alta Savoia\", il prefetto dell'Alta Savoia, il 21 settembre 1946, con un decreto mette fine alle contese e divide il settore del d\u00f4me du Go\u00fbter e del Monte Bianco tra i tre comuni. Questo decreto fa sua l'interpretazione del tracciato frontaliero che appare sulle carte dello Stato Maggiore francese, dividendo la porzione di frontiera annessa unilateralmente dal capitano Mieulet, tra i comuni di Chamonix e di Saint-Gervais-les-Bains. Una carta topografica annessa al decreto prova senza ambiguit\u00e0 che per il prefetto dell'Alta Savoia la cima del Monte Bianco non \u00e8 pi\u00f9 frontaliera.\nIl prefetto firm\u00f2 dunque quel decreto durante il periodo di sospensione della Convenzione. Secondo un articolo apparso su una rivista di montagna, il redattore, interessandosi alla diatriba esistente, ha ritrovato una lettera datata il 5 giugno 1946 e proveniente dal Ministero degli Affari Esteri francese che tratta del confine sul Bianco. La sua esistenza prova che il decreto prefettizio fu preparato attraverso dei lavori effettuati a livello ministeriale - (la lettera si riferisce a una nota dell\"'Institut Geographique Nationale\" e a una lettera del \"Ministero dei Lavori Pubblici\") - questa lettera dimostra anche che la posizione finale presa dal prefetto dell'Alta Savoia, non era per niente unanime in seno all'Amministrazione francese:\nA questo punto apparve anche una terza tesi (senso diplomatico del compromesso?), la quale incorporava all'Italia la parte occidentale del triangolo conteso e alla Francia la parte orientale, rendendo frontaliero sia il Monte Bianco che il Monte Bianco di Courmayeur.\nTrattato di pace di Parigi.\nCome gi\u00e0 accennato, la \"Convenzione di delimitazione del 1861\" fu sospesa durante tutta la durata della Seconda guerra mondiale: dal 10 giugno 1940 al 1\u00ba marzo 1948.\nIl 10 febbraio 1947, con il Trattato di Parigi, le autorit\u00e0 francesi decisero di mettere fine alla sospensione.\nSecondo l'articolo 44 del Trattato di pace, tutti gli accordi bilaterali conclusi con l'Italia prima della guerra, e che la Francia desiderava mantenere e rimettere in vigore, dovevano essere notificati alle autorit\u00e0 italiane per poi essere registrati presso le Nazioni Unite (ONU), sotto pena di essere abrogati. La Convenzione di delimitazione, dopo diversi cambiamenti, fu allora rimessa in vigore. \nSul vecchio tracciato stabilito nel 1861, le autorit\u00e0 francesi vollero quattro rettificazioni. Nell'articolo 2, riguardante le clausole territoriali con la Francia, si legge che:\nSi ritorna dunque alle frontiere del 1938, salvo quattro specifiche rettificazioni; una, la pi\u00f9 importante, riguardava la Valle del Roia, Briga Marittima e Tenda, e comport\u00f2 il trasferimento di popolazioni, e tre minori: una sul versante italiano del Colle del Monginevro, un'altra sul Colle del Moncenisio, e poi sul Piccolo San Bernardo. Sulla vetta del Monte Bianco la frontiera rest\u00f2 intatta: le autorit\u00e0 francesi non chiesero (o non ottennero) nessuna rettificazione.\nContenzioso.\nLe autorit\u00e0 si occupano della frontiera sulla vetta.\nNonostante l'anomalia cartografica portata avanti negli anni dall'Istituto geografico nazionale francese, secondo Enzio Campanella (commissario addetto alla definizione dei confini italo-francesi nel periodo dal 1961 al 1965), durante i lavori per l'individuazione del punto di demarcazione della frontiera all'interno del traforo in costruzione sotto il Monte Bianco, i cartografi di entrambi gli Stati lavorarono insieme senza problemi: fu delimitata la frontiera sul Colle del Gigante prendendo come riferimento lo spartiacque, secondo gli accordi sanciti nel Trattato di Torino. In quel periodo i due Stati non considerarono le anomalie cartografiche dell'IGN e il punto di frontiera all'interno del tunnel segue in verticale quella sullo spartiacque.\nRiunitisi a Nizza il 20 aprile 1988, i membri della commissione mista franco-italiana incaricata della manutenzione del tracciato frontaliero, esaminano per la prima volta le reciproche differenze sul settore del Dome du Go\u00fbter e sul Monte Bianco. \nDurante una riunione a Parigi, il 24 marzo 1995, la commissione, su proposta della delegazione francese, constata che queste difficolt\u00e0 superano la loro competenza e decidono che il problema sia esaminato dai rispettivi Ministeri degli Affari Esteri.\nUno specifico \"Gruppo di lavoro ad alto livello\" viene allora istituito ed \u00e8 presieduto, da parte italiana, dall'ambasciatore A. Napolitano. Avendo ricevuto dalle autorit\u00e0 italiane, nel mese di luglio 1995, una nota espositiva dei loro punti di vista, le autorit\u00e0 francesi prendono atto di questa comunicazione ed il 6 giugno 1996, a Sanremo, durante una riunione della commissione mista, informano le Autorit\u00e0 italiane della loro volont\u00e0 a dare in tempi brevi una risposta.\nLa questione affrontata dal Parlamento italiano.\nLa risposta viene in effetti data, confermando anche l'esistenza di un'altra divergenza, non solo sul Monte Bianco e sul D\u00f4me du Go\u00fbter, ma anche sul Colle del Gigante. Gli esemplari delle carte topografiche annesse al Trattato del 1860, in possesso dello Stato francese, non vengono pi\u00f9 trovate dichiarate distrutte. Le autorit\u00e0 italiane consegnano una copia certificata conforme agli originali in loro possesso e le autorit\u00e0 francesi consegnano la copia di una fotografia dei documenti scomparsi, realizzata nel 1930. Nessun cenno viene fatto al decreto prefettizio del 1946. In una interrogazione parlamentare sottoposta al Governo nel 1999 dal deputato Luciano Caveri, il sottosegrario agli affari esteri Umberto Ranieri risponde che il problema non appare ancora risolto, anche se viene specificato che \u00ab nessuno vuole trasformare questo problema in una disputa territoriale anacronistica \u00bb e che \u00ab l'ambiente dei lavori in seno alla Commissione mista \u00e8 estremamente amichevole e ispirato dalla massima volont\u00e0 di collaborazione reciproca \u00bb.\nUn documento della Direzione generale per l'Europa in seno al Ministero degli affari esteri italiano (descrivendo il suo programma d'azione per l'anno 2001) menzionava ancora tra gli obiettivi della diplomazia italiana di \u00ab...coordinare il programma di lavoro della Commissione mista per la delimitazione del confine di stato. Avviare la verifica diplomatico-storica del tracciato di confine sul massiccio del Monte Bianco superando le divergenze delle cartografie ufficiali\u00bb.\nNel 2003, per mezzo dell'ambasciatore a Parigi G. Domined\u00f2, l'Italia ha avanzato la richiesta di convocare il gruppo di lavoro per comunicare il risultato degli studi sui documenti ufficiali. Secondo Dario Rivolta, vicepresidente della Commissione Esteri della Camera dei deputati, tali studi evidenziano la propriet\u00e0 italiana della vetta Monte Bianco.\nNel 2011 l'eurodeputato Niccol\u00f2 Rinaldi ha presentato un'interrogazione scritta alla Commissione europea chiedendo di porre fine all':\u00ab\"antico e forse unico caso, ancora esistente, di disputa territoriale tra due Stati membri\"\u00bb proponendo di dichiarare la cima del Monte Bianco come appartenente a tutta l'Europa.\nSuccessivamente il caso della frontiera contesa ha continuato ad essere al centro delle cronache con attriti tra le due nazioni: nell'estate del 2015 il sindaco della localit\u00e0 francese di Chamonix ha dato disposizioni di chiudere l'accesso al Monte Bianco a partire dall'ultima stazione della funivia in territorio italiano, spingendo, \"de facto\" i confini francesi e la competenza delle autorit\u00e0 cisalpine verso sud, ben oltre i confini riconosciuti. A seguito della contestata decisione, di cui si \u00e8 occupata la Procura di Aosta, l'Istituto geografico militare ha avviato un completo riesame della frontiera, dal Piccolo San Bernardo fino al Col Ferret. Nel 2019, a seguito di un incidente con parapendio, i Comuni di Chamonix e Saint-Gervais hanno emesso un'ordinanza con la quale si vietava l'uso del parapendio in un'area che perimetrava la vetta del monte, la quale includeva anche la zona contesa. La decisione ha scatenato le proteste del sindaco di Courmayeur, a seguito delle quali si sono avviate indagini da parte della Guardia di Finanza e una nuova segnalazione alla Procura della Repubblica di Aosta. La vicenda \u00e8 stata inoltre oggetto di un'interrogazione parlamentare.\nI pareri degli studiosi.\nI coniugi Laura e Giorgio Aliprandi, tra i massimi esperti di cartografia storica delle Alpi Occidentali, affermano che: \u00ab\"Il Monte Bianco \u00e8 franco italiano per \"tabulas\" e non come ipotesi romantica\"\u00bb, e la carta topografica del capitano J.J. Mieulet, di conseguenza, \u00e8 un clamoroso falso storico senza alcun valore giuridico. Secondo gli studiosi, tra le prove inconfutabili che assegnano la vetta anche all'Italia c'\u00e8 una lettera spedita da Napoleone III nel 1860 al conte milanese Francesco Arese, incaricato da Cavour di trattare in segreto con l'imperatore le modalit\u00e0 dell'annessione della Savoia. In tale lettera, proprio alla vigilia della firma del Trattato di cessione, viene chiarito che nella vetta del Bianco il confine sarebbe stato l'allora limite amministrativo tra la Savoia e la Valle d'Aosta. La risposta di Napoleone III (\"..La cons\u00e9quence naturelle de cette cession serait de prendre comme fronti\u00e8res les limites administratives d'aujourd'hui\"), secondo gli studiosi, chiarisce che anche sul massiccio del Bianco, oltre che nella sua vetta, la frontiera correva allora unanimemente sullo spartiacque in quanto il limite amministrativo tra i due ducati sabaudi risultava chiaramente tracciato sulla linea spartiacque in due cartografie del Regno sardo del 1823 (F. Muletti) e del 1845 (V. Brambilla).\nNel novembre del 2013 lo storico transalpino sulle Alpi francesi Paul Guichonnet insieme alla guida alpina Christian Mollier di Chamonix, in un libro che ha destato scalpore oltralpe, prendendo in esame la questione dei confini sul massiccio del Monte Bianco afferma che la vetta del \"Tetto d'Europa\" \u00e8 in condivisione con l'Italia.\nCartografia contemporanea.\nSulle carte prodotte in Francia, sia quelle dell\"'Institut G\u00e9ographique National\" il tracciato della frontiera \u00e8 quello che si trova sulle carte militari del XIX secolo e degli inizi del XX secolo, o come quello risultante dall'allegato topografico al Decreto prefettizio del 1946: la vetta del Monte Bianco appare sempre interamente in territorio francese, mentre il Monte Bianco di Courmayeur appare frontaliero.\nAl contrario, le carte prodotte in Italia, sia quelle dell'Istituto Geografico Militare, sia quelle di editori privati (Istituto Geografico De Agostini, Touring Club Italiano), il tracciato segue rigorosamente la linea spartiacque, come sull'Atlante Sardo del XIX secolo: la vetta del Monte Bianco \u00e8 divisa tra i due Stati e il Monte Bianco di Courmayeur \u00e8 totalmente in territorio italiano.\nLa cartografia ufficiale della NATO su quel confine riprende quanto riportato dalle carte italiane dell'IGM. Le carte svizzere dell'Ufficio federale di topografia non prendono posizione indicando le zone contese come \"statut de territoire contest\u00e9\".\nNel 2002 i due enti cartografici statali, i rispettivi Club Alpini (CAI e CAF), le regioni frontaliere e gli Stati interessati, hanno prodotto una carta topografica condivisa. Questa carta geografica, parte del progetto \u00abAlpi senza frontiere\u00bb, anche se \u00e8 un passo avanti rispetto alle vecchie carte, sulle vette contese manca di chiarezza e le crocette che delimitano la frontiera appaiono distanziate (anche se le differenze con la carta \"IGN top 25\" del 1998, riguardo alla vetta del Monte Bianco, appaiono evidenti e il settore attribuito al comune di Saint-Gervais non \u00e8 per niente menzionato).\nLe mappe online di Google, Apple e Bing mostrano il confine lungo la linea spartiacque. Anche le carte Michelin presentano questo confine, sia nel dominio internazionale che in quello francese o italiano. Il sito collaborativo gratuito OpenStreetMap, curato da utenti volontari, presenta contemporaneamente entrambe le interpretazioni del confine. Le mappe di Italiaonline mostrano invece la versione francese.\nCollegamenti esterni.\nArticoli apparsi sui giornali:"}
{"id": "348402", "revid": "1272592", "url": "https://it.wikipedia.org/wiki?curid=348402", "title": "Lanzara", "text": "Lanzara \u00e8 una delle 11 frazioni che costituiscono il comune di Castel San Giorgio, in provincia di Salerno.\nGeografia fisica.\nLanzara \u00e8 posta a circa 90 ad est di Nocera Inferiore e si estende nella media valle del Sarno tra le fertili terre del nocerino - sarnese da un lato, e dal sanseverinese dall'altro.\nConfina ad ovest con Nocera Inferiore, a sud con Roccapiemonte e ad est con Castel San Giorgio.\nIl territorio della frazione si presenta pianeggiante, circondato dai rilievi di Santa Maria a Castello (283 m), di Cappella di Paterno (183 m) e di Monte Castello (612m). Questa catena ininterrotta di monti, dorsale, dalle cime lievemente ondulate, solcate da una linea di scorrimento per le acque, si sviluppa in senso longitudinale alla fascia pianeggiante e presenta una morfologia dolce e una pendenza via via decrescente che digrada verso i terreni della pianura con la quale si raccorda spesso attraverso una serie di terrazzamenti.\nLe pareti montuose si presentano per lo pi\u00f9 prive di vegetazione arborea, a causa dei numerosi incendi e l'insieme richiama una tipica macchia mediterranea.\nRaggruppamenti arborei, invece, sono presenti nelle aree demaniali limitrofe, dove esiste una vegetazione costituita da ulivi, querce, rovere, castagno e olmo.\nStoria.\nIntroduzione.\nLa prima citazione documentaria che si ha di Lanzara \u00e8 contenuta negli archivi della Badia di Cava dei Tirreni, in corso di pubblicazione nel \"Codex diplomaticus Cavensis\".\nLanzara \u00e8 posta sulla via consolare Aquilia, che aveva per Nuceria un ramo di diramazione tra Trivio e Lanzara che per Fimiani, San Potito e Materdomini portava per Iroma a Portaromana che era il termine della citt\u00e0. \nUna zona della frazione \u00e8 denominata \"Taverna\", proprio perch\u00e9 luogo di ristoro e riposo dei viandanti che attraversavano la via Aquilia.\nEpoca romana.\nRicerche archeologiche hanno individuato i primi insediamenti nelle zone collinose e pedemontane della valle. Infatti sono state rinvenute: in localit\u00e0 Paterno numerose ville rustiche romane e un notevole sepolcreto del I secolo; nella zona di Codola, in localit\u00e0 Montagna spaccata, le vestigia dell'antica via consolare Popilia, testimoniate da un antico rudere segnaletico campanile dell'Orco, (secondo una tesi minoritaria allusivo di Annibale che probabilmente lo attravers\u00f2 nel 216 a.C.). Il ritrovamento pi\u00f9 importante \u00e8 per\u00f2 l'acquedotto Augusteo del I secolo a.C. che faceva scorrere nel suo condotto dalle sorgenti del Serino (fiume Sabato) l'acqua fino a Capo Miseno nella Piscina Mirabile (grosse cisterne per la raccolta delle acque provenienti da Serino) ove era ancorata la flotta romana. La lunghezza dell'acquedotto \u00e8 di circa 90\u00a0km. Alla profondit\u00e0 di 45 metri \u00e8 stato ritrovato uno scheletro umano, molte monete di rame e poche d'argento di Filippo e di altri re di Spagna dei principi del XVII secolo.\nEpoca medievale.\nIl duca di Benevento, Zotone I, nel 500 aveva creato intorno alle varie citt\u00e0 borghi e villaggi. Quando occup\u00f2 il territorio di Nocera si formarono dei centri abitati come Pero (Bracigliano), Siano e Castel San Giorgio.\nAnche presso il castello di Fossalupara sorsero centri quali Lanzara, Paterno e il declivio di Santa Apollinare. La formazione di Lanzara come centro urbano si pu\u00f2 invece far risalire al 790-800 d.C. Sin dalla sua origine Lanzara fu protagonista di vicende belliche. Fu devastata dai Saraceni dopo l'800, ma nell'877 presso Codola i Saraceni furono sconfitti dal duca di Napoli, Sergio II. \nLanzara fu cristiana fin dal I secolo del cristianesimo. Forse la prima chiesa costruita nel territorio della frazione fu quella della Madonna delle Serre a Paterno. L'ultima fu quella di Santa Maria a Castello perch\u00e9 fu compresa nel Castello al tempo dei Frati Bianchi o Umiliati.\nL'agglomerato di Lanzara si svilupp\u00f2 facendo un tutt'uno con la vecchia Taverna, detta poi Casal Nuovo a partire dall'anno 1000, quando poi fu costruito il castello ad opera del principe di Benevento Arechi II sulla cima della collina di Sant'Apollinare, a guardia del Passo dell'Orco e di Paterno. Seguirono i Normanni, poi gli Svevi e gli Angioini. Fu questo un periodo buio, perch\u00e9 i baroni feudatari locali impedirono uno sviluppo socio-economico e culturale, lasciando la popolazione nell'ignoranza e povert\u00e0.\nEpoca moderna.\nCon l'avvento dei Borbone, a Lanzara si assiste alla nascita di famiglie che, esprimendo uomini di cultura, professionisti ed imprenditori, promuoveranno una ripresa economica e culturale della popolazione.\nNel 1774 si assiste alla costruzione ex novo della Cappella della Congregazione di San Biagio, attigua alla parrocchiale chiesa, che anch'essa nell'anno 1795 subir\u00e0 un radicale intervento di ristrutturazione ed ampliamento con costruzione della cupola maiolicata del Campanile.\nDurante il XIX secolo si consolidarono tutte le premesse di sviluppo economico e culturale, con la strutturazione di un solido tessuto sociale fondato sul professionismo, e su vere e proprie scuole d'arte di scalpellini e fabbricatori. Anche il lavoro femminile sub\u00ec una trasformazione, il lavoro dei campi sar\u00e0 in buona parte sostituito dall'artigianato della tessitura, filatura e soprattutto del ricamo.\nIntanto agli albori del XIX secolo si assisteva a grossi mutamenti politico-amministrativi, infatti nell'anno 1806 con la salita al trono del Regno di Napoli di Giuseppe Bonaparte fu abolita la feudalit\u00e0. Le vecchie universit\u00e0 feudali lasceranno il posto ai comuni. Il territorio di Lanzara fu annesso al comune di Roccapiemonte, ma solo per pochi anni, infatti, a causa di un disguido, era passata al Comune di Mercato San Severino (all'epoca denominato solo Mercato), e solo dopo il crollo dell'impero napoleonico nel 1814 e la fuga di Gioacchino Murat fu assegnata al Comune di San Giorgio.\nNell'anno 1858 un evento storico di risonanza, fu l'inaugurazione del primo traforo ferroviario del Regno di Napoli aperto dai Borbone il 31 maggio 1858 in localit\u00e0 Codola nella stessa direzione del Passo dell'Orco.\nEpoca contemporanea.\nDurante il Risorgimento italiano, di rilevante importanza storica \u00e8 anche il legame che Lanzara ha avuto con il generale Giuseppe Avezzana, che legato da vincoli di parentela con la famiglia Lanzara (nonno di donna Giuseppina sposa di don Eugenio Lanzara), volle onorare il Palazzo Lanzara affidandogli la custodia di un cimelio con il quale il popolo di Roma, per la liberazione della citt\u00e0 dai francesi, omaggi\u00f2 Garibaldi. Tale cimelio, consistente in una corona di lauro, era stato donato dallo stesso Garibaldi ad Avezzana. \nDall'inizio dell'Ottocento Lanzara assunse un ruolo nella vita culturale e politica dell'intero Agro nocerino sarnese, pur rimanendo una frazione e non elevandosi mai a comune.\nNel 1865 l'avvocato Cavalier Francesco Calvanese fu eletto deputato al parlamento nella IX legislatura (la seconda unitaria) seguito nel 1870 dalla elezione al parlamento dell'avvocato Giuseppe Lanzara (XI legislatura).\nA cavallo tra ottocento e novecento \u00e8 fondamentale il fenomeno dell'emigrazione. Infatti i muratori, gli scalpellini e gli imprenditori avevano bisogno di un lavoro continuo che una piccola comunit\u00e0 in quel periodo non poteva sempre assicurare. \nNell'anno 1923, per volere delle attivit\u00e0 locali, fu realizzato il Parco della Rimembranza per i caduti della prima guerra mondiale.\nMonumenti e luoghi d'interesse.\nChiesa di San Biagio.\nIl maggior simbolo di religiosit\u00e0 del paese \u00e8 la chiesa con relativa statua del santo protettore San Biagio.\nL'epoca in cui \u00e8 stata posta la prima pietra \u00e8 sconosciuto, ma si sa con certezza che nell'anno 982 era gi\u00e0 esistente e dedicata a Sant'Angelo, riflettendo il culto di San Michele Arcangelo a cui le popolazioni longobarde erano particolarmente devote dopo la loro conversione al cristianesimo.\nSolamente nell'anno 1309 per la prima volta si legge che la chiesa \u00e8 dedicata a San Biagio.\nLa chiesa originaria, intitolata a Sant'Angelo prima e San Biagio poi, dovette essere dapprima una semplice cappellania e poi rettoria, dipendente forse dall'antica parrocchia di Sant'Angelo di San Severino. \nSolamente nell'anno 1511 diviene parrocchia autonoma. Nel 1712 si inizi\u00f2 la costruzione delle basi inferiori dell'attuale campanile che vedr\u00e0 la sua conclusione nell'anno 1795.\nNel 1748, sotto la guida del parroco don Marco Quaranta, fu costruita una sacrestia con terra santa. Dallo stesso parroco viene comperata, nel 1774, la statua di Sant'Antonio. Il 7 aprile 1774 viene costruita la cappella della Congregazione da parte dell'architetto Carmine Calvanese e il 20 ottobre si fece dotare questa di un portale in pietra viva, ma dobbiamo aspettare il 1776 per la consacrazione.\nL'8 settembre 1793 fu deciso nella venerabile congregazione di San Biagio di ristrutturare l'edificio sacro ormai in degrado. Il merito della ristrutturazione e dell'ampliamento della parrocchiale chiesa \u00e8 dovuto soprattutto a Don Vincenzo Alfano, parroco pro tempore ed all'architetto Carmine Calvanese.\nL'interno, a croce latina, risulta articolato in un'unica grossa navata e due cappelle laterali con coperture a volte affrescate ed al centro vi \u00e8 la cupola della SS. Trinit\u00e0.\nIl parroco si adoper\u00f2 molto nel migliorare ed abbellire artisticamente la chiesa.\nNegli anni successivi la chiesa e la Venerabile Congregazione di San Biagio rappresentarono il fulcro intorno al quale gravitava tutta la vita religiosa e sociale dell'intera popolazione di Lanzara, Castelluccio e Fimiani.\nIn quel periodo il culto dei morti era molto sentito, infatti gli atti di morte confermano quasi per tutti l'assistenza spirituale dei sacerdoti al capezzale dei moribondi che assicuravano loro i sacramenti cristiani.\nIl 5 ottobre 1811 Don Vincenzo Alfano acquist\u00f2 al prezzo di 102 ducati l'orologio e il 26 marzo 1815 inizi\u00f2 la costruzione del campanile che dur\u00f2 tre anni. Questa vicenda vide protagonisti il parroco Don Vincenzo Alfano ed il priore Sig. Carmine Calvanese.\nNegli anni successivi per apportare un migliore aspetto all'edificio si ebbero varie ristrutturazioni tra cui ricordiamo: quella del 1905 sotto la guida del parroco Don Gennaro Sammartino e dell'architetto Alfonso Calvanese, in cui fu rifatta la facciata e l'interno ed al pittore Gustavo Girosi venne affidato il restauro degli affreschi presenti, con un'aggiunta di altri affreschi, mentre al marmista Antonio Alfano venne affidato la costruzione del pavimento della chiesa; e quella del 1974, in cui il parroco Giovanni Merola con il supporto dell'Arciconfraternita di San Biagio guidata dal Priore Sig. Apostolico Biagio, sottoposero la chiesa parrocchiale ad una radicale ristrutturazione secondo le regole dettate dal Concilio Vaticano II.\nEconomia.\nAgricoltura.\nPresenta un territorio quasi tutto pianeggiante. Le campagne sono molto fertili e ricche di acqua, proveniente da numerosi canali di irrigazione creati dal fiume Solofrana.\nLanzara, sin dai tempi pi\u00f9 remoti, proprio per la sua posizione geografica basava la sua economia specialmente sull'agricoltura. \nIl piccolo nucleo abitativo, formato da poche case, si sviluppava prevalentemente nei pressi della parrocchiale, mentre nel territorio sorgevano in modo sparso le case coloniche. Infatti, in zona, esistevano diversi feudi con grandi estensioni di terreno sia a ridosso delle colline circostanti che avalle, per cui la popolazione essendo povera e priva di altre risorse si pose a servizio dei feudatari coltivando le loro terre.\nIl terreno, sia per la dolcezza del clima che per il materiale fertilizzante depositato dalle eruzioni del Vesuvio e grazie anche al sistema di canalizzazione del fiume Solofrana, risultava molto fertile e ben si prestava, specialmente a valle, alla coltivazione ortofrutticola. A ridosso, poi, delle colline circostanti, per la loro speciale esposizione al mezzogiorno, veniva coltivato l'ulivo nella zona di Santa Maria a Castello e la vite e le nocciole nella zona di Paterno. Tra gli ortaggi ancora coltivati a Lanzara ricordiamo finocchi, cavolfiori, broccoli, pomodori, carciofi, scarole, peperoni, fagioli, melanzane, lattuga, patate, cipolle, agli. \nAttualmente di spazi agricoli ne sono rimasti ben pochi. Sono piccoli appezzamenti dove si produce di tutto. L'industrializzazione, il grande sviluppo edilizio e l'inquinamento del Solofrano hanno contribuito alla quasi scomparsa di questa attivit\u00e0.\nIndustria.\nNella zona, prima del 1700, non esistevano attivit\u00e0 che potessero considerarsi industriali. Vi erano mulini e alcuni maceratoi. Si trattava di attivit\u00e0 regolate da diritti feudali, che non realizzavano una produzione da mettere in commercio, ma svolgevano un servizio, gli uni per la popolazione locale, gli altri per le coltivazioni di canapa o di lino della zona.\nAltra attivit\u00e0 di un certo rilievo, ma non artigianale n\u00e9 manifatturiera, era quella delle cave di pietra e delle tufare. Dalle cave si estraevano pietre per costruzione, pietrame da spaccare per fare brecciame, pietra da taglio se e dove la roccia calcarea era sufficientemente compatta, ma soprattutto pietrame da calce.\nAnnessa alla cava c'era la fornace - carcara, in cui, bruciando fascine, la pietra veniva cotta facendone calce viva. In tutto il 1700 si ha notizia anche dell'esistenza di filande cui affluivano i bozzoli dei diffusi allevamenti di bachi da seta. I primi anni dell'Ottocento nella zona sono anni di economia piuttosto florida. L'attivit\u00e0 edilizia ha poco dopo una notevole intensificazione, beneficiano le attivit\u00e0 che essa induce. L'attivit\u00e0 delle cave e delle calcare e quella delle tufare aumenta notevolmente. \u00c8 in quegli anni che nei paesi del lato destro della vallata sanseverinese si afferma il mestiere di scalpellino. L'allevamento del baco da seta fu in ripresa dopo il 1830 e anche l'attivit\u00e0 locale di filatura della seta.\nL'industria conserviera del pomodoro aveva avuto a Nocera il suo inizio intorno al 1880. Nella zona qualche primo modesto tentativo di lavorazione del pomodoro si ebbe qualche anno dopo, ma non si sa se la lavorazione pervenisse ad un prodotto finito o si limitasse ad un semilavorato fornito all'industria nocerina. \nUn primo piccolo impianto industriale vero e proprio di lavorazione del pomodoro si ebbe nella zona, forse nel Comune di Castel San Giorgio, nel primo decennio del Novecento.\nL'industria conserviera divenne gi\u00e0 prima della seconda guerra mondiale l'industria locale di gran lunga pi\u00f9 importante. Delle altre industrie vere e proprie della zona, prima della guerra, si ricorda una distilleria con affiancata estrazione di olio di vinaccioli e anche da semi di pomodoro a Materdomini, una conceria a Pecorari, un pastificio a Roccapiemonte.\nDopo la guerra si \u00e8 avuto un ulteriore rilevante sviluppo dell'industria conserviera.\nSono invece andate scomparendo le altre industrie del periodo prebellico; sono scomparsi anche vecchi mestieri come quello del carrettiere, del carrese, del ferracavalli, del cappellaro. Si \u00e8 avviato il nuovo processo di industrializzazione che ha portato l'industria locale alla consistenza di fine secolo.\nInfrastrutture e trasporti.\nLa frazione \u00e8 dotata di una stazione ferroviaria, Lanzara-Fimiani, posta sulla linea Cancello-Avellino. Fra i vari collegamenti conta anche un interregionale da e per Roma.\nSport.\nLa squadra locale di calcio \u00e8 il \"Lanzara F.C.\", che ha preso il posto della \"S.S. Intrepida\", vincitrice di molti campionati dilettantistici italiani che forn\u00ec il titolo sportivo per la rinascita della pi\u00f9 blasonata Cavese, mentre la squadra di pallamano maschile militante in serie A2 \u00e8 la \"Handball Lanzara 2012\". L'Intrepida Lanzara fu fondata negli anni trenta dal Comm. Salvatore Barba. L'Handball Lanzara \u00e8 stata fondata nel 2012, dalle ceneri della precedente societ\u00e0.\nIn passato Lanzara disponeva di un proprio campo da calcio, adoperato anche da compagini dei paesi limitrofi, oggi la struttura risulta abbandonata."}
{"id": "348418", "revid": "1632387", "url": "https://it.wikipedia.org/wiki?curid=348418", "title": "Ezio Greggio", "text": "\u00c8 anche giornalista pubblicista iscritto all'ordine dei giornalisti. Ha condotto fin dalla prima edizione il telegiornale satirico \"Striscia la notizia\", di cui \u00e8 il volto pi\u00f9 rappresentativo insieme ad Enzo Iacchetti. Risiede nel principato di Monaco, dove organizza il Monte-Carlo Film Festival de la Com\u00e9die. \u00c8 fondatore e animatore di un'associazione impegnata in favore dei neonati prematuri, l'\u00abAssociazione Ezio Greggio\u00bb attiva dal 1995 nell'assistenza pediatrica.\nBiografia.\nL'infanzia.\nNasce nel 1954 a Cossato, all'epoca in provincia di Vercelli, da Nereo Greggio (1923-2018) e Luciana Boggiani (1930-2014). Nereo Greggio, originario di Monselice nel padovano, era stato soldato in Grecia durante la seconda guerra mondiale e dopo l'armistizio dell'8 settembre, condotto in uno stalag tedesco decise di non arruolarsi nell'esercito della neonata Repubblica Sociale Italiana. Questa decisione gli cost\u00f2 la reclusione in un campo di concentramento in Germania, per tre anni. Il padre di Ezio era il direttore di un'azienda tessile dove lavorava anche la madre. Mentre il padre auspicava per lui un impiego in banca, Ezio tenta di entrare nel mondo dello spettacolo al Derby a Milano per poi incontrare Antonio Ricci alla Fininvest.\nL'esordio come cabarettista (1978).\nEsordisce su Telebiella, prima televisione locale italiana; il regista Peppo Sacchi, fondatore dell'emittente, ricorda nel libro \"Il crepuscolo della Tv\" gli esordi di Greggio. Debutt\u00f2 come cabarettista nel 1978 alla Rai partecipando ai programmi \"La sberla\" e \"Tutto compreso\" di Giancarlo Nicotra e Giancarlo Magalli senza particolare successo, ma conobbe Gianfranco D'Angelo che lo convinse ad abbandonare la RAI per passare alla neonata Fininvest in cui poi lo affianc\u00f2 alla conduzione del programma comico \"Drive In\", che gli diede popolarit\u00e0, in particolare con la parodia delle televendite in cui metteva all'asta un quadro \"kitsch\" dell'inesistente pittore Teomondo Scrofalo, \"sketch\" ripreso poi negli anni successivi nel programma \"Veline\" e citato nel suo film \"Box Office 3D - Il film dei film\".\nIl passaggio al cinema (1980).\nEsord\u00ec come attore cinematografico nel 1980 nel film \"Sbamm!\", di cui cur\u00f2 anche il soggetto e la sceneggiatura; venne chiamato da Carlo Vanzina per il film \"Yuppies - I giovani di successo\" del 1986 nel sequel dello stesso anno, \"Yuppies 2.\" Nel 1987 prese parte insieme a Paolo Rossi al film \"Montecarlo Gran Casin\u00f2\" e in seguito recito in altri film comico-parodistici: \"Vacanze di Natale '90\", \"Vacanze di Natale '91\", \"Anni 90\", \"Infelici e contenti\", \"Miracolo italiano\".\nIl grande successo in tv e il proseguimento alla carriera di attore.\nNel 1988 su Canale 5 condusse assieme a Lorella Cuccarini \"Odiens\", programma di Antonio Ricci che successivamente lo volle come conduttore del suo nuovo show \"Paperissima\" esordito nel 1990. In quello stesso anno divenne presidente di una squadra di calcio, il Corbetta F.C., carica che detenne sino al 1992. Nel 1993 torn\u00f2 in televisione con la terza edizione di \"Paperissima\", ma raggiunse la massima popolarit\u00e0 conducendo dal 1988 \"Striscia la notizia\", altro programma ideato da Ricci e, a parte l'assenza durante l'edizione 1991/92 (poich\u00e9 impegnato sui set di \"Vacanze di Natale '91\", \"Infelici e contenti\" ed \"Anni 90\"), lo ha poi condotto per pi\u00f9 di 4.000 puntate, affiancato da altri personaggi dello spettacolo.\nNel 1994 esord\u00ec alla regia con \"Il silenzio dei prosciutti\", girato negli Stati Uniti d'America. Durante le riprese di questo film conobbe Mel Brooks, col quale l'anno successivo recit\u00f2 in un cameo in \"Dracula morto e contento\". Sempre nel 1995 prosegu\u00ec con il film di Carlo Vanzina \"Selvaggi\". Greggio firm\u00f2 poi la regia di \"Killer per caso\" (1997) e di \"Svitati\" (1999), in cui rivolle come attore al suo fianco Mel Brooks. Nel 2000 affianc\u00f2 Leslie Nielsen in \"2001 - Un'astronave spuntata nello spazio\".\nHa recitato anche in diverse fiction prodotte da Mediaset come \"Anni '50\", \"Anni '60\", \"Un maresciallo in gondola\", \"O la va, o la spacca\" e, in coppia con Iacchetti, \"Benedetti dal Signore\" e \"Occhio a quei due\". Nell'estate 2008 subentra a Teo Mammucari nella conduzione di \"Veline\", che ricondurr\u00e0 nell'estate 2012. Nel 2008, dopo una pausa di alcuni anni, torn\u00f2 al cinema partecipando ai film \"Un'estate al mare\" di Carlo Vanzina e \"Il pap\u00e0 di Giovanna\" di Pupi Avati, una storia ambientata in epoca fascista nella quale Ezio interpret\u00f2 il suo primo ruolo drammatico. Nel 2011 interpret\u00f2 e diresse il film parodistico \"Box Office 3D - Il film dei film\", che non riscosse successo; venne inoltre presentato fuori concorso alla Mostra Internazionale d'Arte Cinematografica di Venezia. Da vari anni \u00e8 direttore del \"Monte-Carlo Film festival de la com\u00e9die\" e risiede nella citt\u00e0 monegasca. Nell'estate del 2019, su Canale 5 ogni Venerd\u00ec in prima serata, conduce una nuova edizione de La sai l'ultima? a 11 dall'ultima edizione trasmessa. In questo programma \u00e8 affiancato da Maurizio Battista, Biagio Izzo, Gianluca Fubelli, Nino Formicola e la sua compagna Romina Pierdomenico.\nControversie.\nNel maggio 2013 \u00e8 indagato dalla Procura della Repubblica di Monza perch\u00e9 secondo l'accusa la societ\u00e0 RTI del gruppo Mediaset gli avrebbe pagato lo stipendio con un regime fiscale agevolato, visto che risultava residente a Montecarlo, mentre i funzionari del fisco italiano ritengono che la sua residenza a Montecarlo sarebbe fittizia. Nel luglio 2014 Greggio chiude il contenzioso con l'Agenzia delle entrate per l'attivit\u00e0 svolta negli anni tra il 2001 e il 2010, periodo in cui era residente a Montecarlo. A farsi carico dell'importo di circa 20 milioni di euro per arretrati e imposte dovute \u00e8 la societ\u00e0 irlandese che gestiva i suoi diritti di immagine.\nSul sito web di \"Striscia la notizia\", tramite la pubblicazione di una nota dell'avvocato Giulia Bongiorno, legale di Greggio, si precisa: \nIl patteggiamento per motivi fiscali, a seguito della cessione dei suoi diritti di immagine a una societ\u00e0 estera, si \u00e8 concluso il 14 ottobre 2015 versando una multa, dopo l'approvazione da parte del medesimo tribunale di Monza."}
{"id": "348420", "revid": "1310927", "url": "https://it.wikipedia.org/wiki?curid=348420", "title": "Preston North End Football Club", "text": "Il Preston North End Football Club, meglio noto come Preston ma altres\u00ec conosciuto come Preston North End o Preston NE, \u00e8 una societ\u00e0 calcistica inglese con sede nella citt\u00e0 di Preston, nel Lancashire. Milita in Football League Championship, secondo livello del campionato inglese di calcio.\nIl club, soprannominato \"Lilywhites\" (gigli bianchi), \"North End\" o semplicemente \"PNE\", gioca le proprie partite casalinghe nello stadio \"Deepdale\". Fondato nel 1880, il club \u00e8 tra i fondatori della Football League e ha vinto le prime due edizioni del campionato inglese. Ha vinto anche due edizioni della FA Cup.\nStoria.\nLe origini del Preston North End possono essere fatte risalire al 1863, quando venne costituito il club che prese parte a competizioni di cricket. Il club disputava le sue partite al campo Marsh, sito ad Ashton-on-Ribble, sobborgo di Preston. Nonostante alcune difficolt\u00e0 finanziarie, il club riusc\u00ec a sopravvivere, spost\u00f2 il suo campo da gioco presso l'area denominata Deepdale e nel 1877 venne costituita la squadra di rugby. Il successo che il calcio stava riscuotendo nel Lancashire port\u00f2 i membri del club a fondare nel maggio 1880 una squadra di calcio. Nel marzo 1881 il Preston North End disput\u00f2 la sua prima partita contro il , perdendo 10-0. Nonostante anche una sconfitta nella Lancashire Cup, l'entusiasmo non diminu\u00ec e William Sudell, membro del club sin dal 1867, inizi\u00f2 a reclutare giocatori di spicco dell'epoca, principalmente dalla Scozia e tra i quali Jimmy Ross, dando loro un compenso per ogni partita giocata. Questa pratica port\u00f2 Sudell e il Preston N.E. a essere accusati di professionismo e venendo anche esclusi dalla FA Cup. Nel 1886 Sudell complet\u00f2 la sua squadra con l'innesto di John Goodall, continuando con la serie di vittorie che era partita gi\u00e0 dall'anno precedente. Il 13 agosto 1887 il Preston N.E. disput\u00f2 a Edimburgo la partita valida per la prima edizione della Football World Championship, una sfida tra squadre inglesi e scozzesi, venendo sconfitto per 2-1 dall'. Nella stagione 1887-1888 il Preston North End vinse ben 42 partite consecutivamente, ma perse per 2-1 la finale di FA Cup contro il , nonostante la vittoria per 26-0 sull' al primo turno risulta essere la vittoria pi\u00f9 large conseguita in un'edizione della FA Cup.\nNel marzo 1888 il Preston North End fu tra i dodici club fondatori della Football League. Il primo campionato inglese di calcio prese il via nel settembre 1888 e Jack Gordon, calciatore del Preston North End, viene ritenuto essere il primo calciatore del nuovo campionato ad andare in rete. La stagione 1888-1889 vide il Preston N.E. realizzare il primo double della storia calcistica inglese, vincendo da imbattuto con 18 vittorie e 4 pareggi il campionato inglese e vincendo anche la FA Cup senza concedere alcun gol agli avversari. Grazie a questi successi e all'imbattibilit\u00e0 in campionato (risultato eguagliato dall' nella stagione 2003-2004) e in coppa, la squadra si guadagn\u00f2 il soprannome di \"The Invincibles\" (gli invincibili). Nella stagione successiva il Preston N.E. si ripet\u00e9 vincendo il campionato inglese di First Division, mentre chiuse al secondo posto nei tre campionati seguenti.\nGi\u00e0 nel campionato 1893-1894 il Preston N.E. concluse al quattordicesimo posto, riuscendo a mantenere la categoria vincendo il test-match contro il . Negli anni successivi la squadra concluse il campionato per un paio di edizioni al quarto posto, ma principalmente in posizioni di medio-bassa classifica, finch\u00e9 al termine della stagione 1900-1901 venne retrocesso in Second Division, riconquistando l'accesso in First Division tre anni dopo. Gli anni precedenti la prima guerra mondiale sono ricordati come gli anni yo-yo poich\u00e9 il Preston N.E. venne retrocesso in Second Division per due volte e immediatamente ritorn\u00f2 in First Division. Nella stagione 1921-1922 il club raggiunse la finale di FA Cup, venendo, per\u00f2, sconfitto dall' grazie al calcio di rigore decisivo di Billy Smith. Nel biennio 1924-1925 due importanti calciatori lasciarono la maglia del Preston North End: nel 1924 Joe McCall si ritir\u00f2 dopo 20 stagioni passate sul campo di Deepdale e nel 1925 Alex James venne ceduto all' per la cifra record di sterline. Dopo queste due partenze il Preston N.E. venne retrocesso in Second Division, dove spese nove stagioni consecutive. Grazie a una campagna acquisti di alto livello, il Preston N.E. concluse al secondo posto il campionato di Second Division 1933-1934 e conquist\u00f2 la promozione in massima serie. La squadra raggiunse la finale di FA Cup 1936-1937, ma venne sconfitta dal per 3-1 al Wembley Stadium. Anche nella FA Cup 1937-1938 la squadra raggiunse la finale, sempre al Wembley Stadium, ma questa volta riusc\u00ec a vincere il trofeo, il secondo della sua storia, battendo l'Huddersfield Town su calcio di rigore allo scadere dei tempi supplementari. E nel 1941 arriv\u00f2 la vittoria della Football League War Cup sull'Arsenal.\nGli anni successivi alla seconda guerra mondiale videro il Preston North End alternare stagioni di alto livello a stagioni a basso livello, incluse due stagioni in Second Division nel biennio 1949-1951. Spiccano due secondi posti in campionato, ma in particolare il secondo posto nella First Division 1952-1953 che vide il Preston N.E. concludere a pari punti con l'Arsenal, ma con quest'ultima vincitrice del campionato inglese per un miglior rapporto tra reti realizzate e reti subite. Inoltre, il Preston N.E. raggiunse la finale di FA Cup nell'edizione 1953-1954, venendo sconfitto dal per 3-2. Grande protagonista di quegli anni fu Tom Finney, che entr\u00f2 a far parte della squadra nel 1938 e vi rimase fino al suo ritiro nel 1960, e considerato il pi\u00f9 forte calciatore ad aver vestito la maglia dei \"Lilywhites\". Anche in concomitanza col ritiro di Tom Finney dal calcio giocato, il Preston North End and\u00f2 incontro a un declino, legato anche all'abolizione del tetto massimo salariale e alla concentrazione di club di maggior successo nelle principali aree urbane inglesi. L'ultimo posto e la conseguente retrocessione dalla First Division 1960-1961 segnarono l'ultima presenza del Preston North End nella massima serie del campionato inglese di calcio. Negli anni sessanta il club partecip\u00f2 alla Second Division, raggiungendo anche la finale di FA Cup 1963-1964, ma venendo sconfitto dal per 3-2 con la rete decisiva realizzata al novantesimo minuto di gioco e dopo che il Preston era stato avanti per due volte. Nel 1970 il Preston N.E. venne retrocesso in Third Division per la prima volta nella sua storia, ma tornando prontamente in Second Division l'anno dopo. Negli anni settanta il Preston N.E. altern\u00f2 stagioni in Second Division a stagioni in Third Division, lasciando la seconda serie al termine della stagione 1980-1981. Nei vent'anni successivi il club si altern\u00f2 tra il terzo e il quarto livello del campionato inglese, raggiungendo il livello pi\u00f9 basso nella stagione 1985-1986 culminata col ventitreesimo posto in Fourth Division e successiva richiesta di ammissione al campionato. Sotto la guida dello scozzese David Moyes, il club conquist\u00f2 la promozione in First Division, diventata nel 1992 seconda serie nazionale, nel 2000.\nDal 2000 al 2011 il Preston North End ha partecipato al campionato di seconda serie inglese (First Division fino al 2004 e successivamente Football League Championship), accedendo in quattro occasione ai play-off promozione e raggiungendo per due volte la finale, senza riuscire a conquistare la promozione in Premiership: nella stagione 2000-2001 venne sconfitto in finale dal per 3-0, mentre nella stagione 2004-2005 venne sconfitto in finale dal per 1-0. Al termine del campionato di Championship 2010-2011 il Preston N.E. venne retrocesso in Football League One, dove rimase per le quattro stagioni successive. Dopo aver partecipato ai play-off promozione nella stagione 2013-2014, il Preston N.E. concluse al terzo posto la Football League One 2014-2015 a due soli punti dal secondo posto che avrebbe portato alla promozione diretta. Nei successivi play-off il Preston N.E. super\u00f2 il in semifinale e raggiunse la finale di Wembley, che venne vinta per 4-0 sullo , grazie anche a una tripletta realizzata da Jermaine Beckford, e che segn\u00f2 il ritorno del Preston North End in Football League Championship. Seguirono due undicesimi posti consecutivi e un settimo posto in Championship.\nTifoseria.\nGemellaggi e rivalit\u00e0.\nLa rivalit\u00e0 maggiormente sentita dai tifosi del Preston \u00e8 quella nei confronti del , con il quale viene tradizionalmente disputato il cosiddetto \"West Lancashire Derby\". Ulteriori rivalit\u00e0 locali sono tradizionalmente sentite nei confronti di e .\nOrganico.\nRosa 2021-2022.\n\"Rosa e numerazione, tratte dal sito internet ufficiale della societ\u00e0, aggiornate al 20 dicembre 2021.\"\nRosa 2020-2021.\n\"Rosa e numerazione, tratte dal sito internet ufficiale della societ\u00e0, aggiornate al 23 gennaio 2021.\""}
{"id": "348431", "revid": "159341", "url": "https://it.wikipedia.org/wiki?curid=348431", "title": "Organizzazione internazionale del lavoro", "text": "L'Organizzazione internazionale del lavoro (spesso abbreviata OIL in lingua italiana) \u00e8 un'agenzia specializzata delle Nazioni Unite che si occupa di promuovere la giustizia sociale e i diritti umani internazionalmente riconosciuti, con particolare riferimento a quelli riguardanti il lavoro in tutti i suoi aspetti.\n\u00c8 stata la prima agenzia specializzata a far parte del sistema delle Nazioni Unite nel 1946, ma la sua fondazione risale al 1919 in seno alla Societ\u00e0 delle Nazioni. Ne fanno parte 187 Stati e le lingue ufficiali sono inglese, francese e spagnolo. Ha sede principale a Ginevra. In Italia, \u00e8 presente a Roma (Ufficio ILO per l'Italia e San Marino) e a Torino (Centro internazionale di formazione dell'ILO).\nL'Organizzazione \u00e8 internazionalmente conosciuta attraverso i suoi acronimi ufficiali: ILO in inglese (\"International Labour Organization\"), OIT in francese (\"Organisation internationale du travail\") e spagnolo (Organizaci\u00f3n Internacional del Trabajo).\nStruttura.\nL'ILO attua il suo mandato attraverso tre istituti principali, ognuno dei quali a struttura tripartita (governi, datori di lavoro, lavoratori), caratteristica unica e distintiva dell'Organizzazione:\nRuolo e funzioni.\nIl ruolo principale dell'ILO \u00e8 quello di formulare le norme minime internazionali delle condizioni di lavoro e dei diritti fondamentali del lavoratore, tra cui: libert\u00e0 di associazione, diritto di organizzazione, negoziazione collettiva, abolizione del lavoro forzato, parit\u00e0 di opportunit\u00e0 e trattamento e altre norme che regolano l'intero spettro dei diritti del lavoro.\nL'ILO fornisce inoltre assistenza tecnica principalmente nelle seguenti aree: formazione e riabilitazione professionale, politiche per l'occupazione, amministrazione del lavoro, diritto del lavoro e relazioni industriali, condizioni di impiego, gestione dello sviluppo, sviluppo di cooperative, sicurezza sociale, statistiche del lavoro, sicurezza e salute sul posto di lavoro. Promuove infine lo sviluppo di organizzazioni di lavoratori e datori di lavoro indipendenti, e fornisce servizi di formazione e consulenza a tali organismi.\nAll'interno della famiglia delle Nazioni Unite, l'ILO si caratterizza per unicit\u00e0 grazie ad una struttura tripartita che prevede nel lavoro dei suoi organi costituenti un'equa partecipazione, accanto ai governi, dei rappresentanti delle organizzazioni dei lavoratori e dei datori di lavoro.\nTribunale.\nIl Tribunale amministrativo dell'Organizzazione internazionale del lavoro \u00e8 l'organo dell'ILO che sovrintende alla risoluzione delle controversie tra l'ente e i suoi funzionari. Successivamente alla sua creazione, diverse organizzazioni internazionali hanno affidato al Tribunale la risoluzione delle vertenze nei rapporti tra esse e i loro funzionari."}
{"id": "348452", "revid": "1745361", "url": "https://it.wikipedia.org/wiki?curid=348452", "title": "Clori", "text": ""}
{"id": "348455", "revid": "18397", "url": "https://it.wikipedia.org/wiki?curid=348455", "title": "Gioco del 15", "text": ""}
{"id": "348465", "revid": "1369234", "url": "https://it.wikipedia.org/wiki?curid=348465", "title": "Double (calcio)", "text": "Double \u00e8 un termine calcistico inglese (in italiano \"doppietta\", in spagnolo \"doblete\") che indica la vittoria di due competizioni ufficiali da parte di una squadra nell'arco di una singola stagione sportiva. Un classico esempio di \"double\" \u00e8 costituito dalla vittoria del campionato e della coppa federale del proprio paese.\nIl termine \"double\", soprattutto in Inghilterra, indica anche una vittoria ottenuta contro una squadra avversaria sia nella partita di andata sia in quella di ritorno di un campionato.\nIl club inglese del Preston North End fu il primo nella storia del calcio a realizzare un \"double\" (stagione 1888-1889).\nDouble nazionale classico.\nIl \"double\" nazionale (in inglese \"domestic double\") indica, secondo la definizione originaria, la vittoria del campionato e della coppa federale in una singola stagione sportiva.\nAl 2015 sono stati realizzati pi\u00f9 di 1200 \"double\" da oltre 500 squadre diverse. Di seguito sono riportate le squadre che hanno raggiunto questo traguardo almeno 10 volte:\nEuropa (UEFA).\nDi seguito sono elencati i \"double\" realizzati negli otto paesi europei con il ranking UEFA pi\u00f9 alto.\nFrancia.\nLe competizioni interessate sono la Ligue 1 e la Coupe de France.\nGermania.\nPer la Germania Ovest le competizioni interessate sono la Bundesliga e la DFB-Pokal. Per la Germania Est sono la DDR-Oberliga e la FDGB Pokal.\nInghilterra.\nLe competizioni interessate sono la Premier League e la FA Cup.\nItalia.\nLe competizioni interessate sono la Serie A e la Coppa Italia.\nPaesi Bassi.\nLe competizioni interessate sono la Eredivisie e la KNVB Beker.\nPortogallo.\nLe competizioni interessate sono la Primeira Liga e la Ta\u00e7a de Portugal.\nRussia.\nLe competizioni interessate sono la Prem'er-Liga e la Kubok Rossii. \nSpagna.\nLe competizioni interessate sono la Primera Divisi\u00f3n e la Copa del Rey.\nSud America (CONMEBOL).\nSolo in sei paesi si svolge un torneo di coppa; in cinque di questi si \u00e8 verificato almeno un \"double\".\nArgentina.\nLe competizioni interessate sono la Primera Divisi\u00f3n e la Copa Argentina.\nBrasile.\nLe competizioni interessate sono la S\u00e9rie A e la Copa do Brasil.\nCile.\nLe competizioni interessate sono la Primera Divisi\u00f3n e la Copa Chile.\nColombia.\nLe competizioni interessate sono la Categor\u00eda Primera A e la Copa Colombia.\nVenezuela.\nLe competizioni interessate sono la Primera Divisi\u00f3n e la Copa Venezuela.\nNord e Centro America (CONCACAF).\nStati Uniti/ Canada.\nLe competizioni interessate sono la MLS e le due coppe nazionali, il Lamar Hunt U.S. Open Cup ed il Canadian Championship.\nMessico.\nLe competizioni interessate sono la \nPrimera Divisi\u00f3n de M\u00e9xico e la Copa M\u00e9xico.\nCosta Rica.\nLe competizioni interessate sono la Primera Divisi\u00f3n de Costa Rica e la coppa federale costaricana.\nAltri double nazionali.\nIn alcuni paesi, come l'Inghilterra, si disputa un secondo torneo di coppa nazionale, pertanto \u00e8 possibile realizzare anche un \"double\" nazionale \u201cminore\u201d, vincendo il campionato ed il secondo torneo di coppa nazionale. In questi paesi, ovviamente, \u00e8 anche possibile realizzare un \"double\" di coppe nazionali. Di seguito sono elencati i paesi europei compresi fra quelli con il ranking UEFA pi\u00f9 alto.\nNelle tabelle che seguono la vittoria del campionato e del secondo torneo di coppa \u00e8 indicata con \"DNm\", mentre la vittoria nei due tornei di coppa \u00e8 indicata con \"DNc\".\nFrancia.\nIl secondo torneo di coppa \u00e8 la Coupe de la Ligue.\nGermania.\nIl secondo torneo di coppa \u00e8 stata la DFB-Ligapokal (abolita nel 2007).\nInghilterra.\nIl secondo torneo di coppa \u00e8 la Football League Cup.\nPortogallo.\nIl secondo torneo di coppa \u00e8 la Ta\u00e7a da Liga.\nRussia.\nIl secondo torneo di coppa \u00e8 stata la Coppa delle Federazioni sovietiche (abolita nel 1990).\nSpagna.\nIl secondo torneo di coppa \u00e8 stata la Coppa della Liga (abolita nel 1986).\nDouble continentale classico.\nSi indica con \"double\" continentale la vittoria del campionato nazionale e del principale trofeo di coppa continentale in una singola stagione sportiva.\nDouble continentale minore.\nSi pu\u00f2 realizzare con la vittoria nella stessa stagione del principale trofeo di coppa continentale e di una coppa nazionale, oppure di un'altra coppa continentale e del campionato nazionale.\nCoppa dei Campioni/Champions League e coppa nazionale.\nNell'elenco non sono incluse le squadre che hanno realizzato il \"Treble\" in quello stesso anno.\nCoppa delle Coppe e campionato nazionale.\nIn seguito all'abolizione della Coppa delle Coppe nel 1999 questo tipo di \"double\" non \u00e8 pi\u00f9 realizzabile. \nAltri double continentali.\nSi realizzano con la vittoria di una coppa continentale secondaria e di una coppa nazionale (sono escluse le supercoppe).\nCoppa delle Coppe e coppa nazionale.\nIn seguito all'abolizione della Coppa delle Coppe nel 1999 questo tipo di \"double\" non \u00e8 pi\u00f9 realizzabile.\nCoppa delle Coppe e coppa di lega.\nIn seguito all'abolizione della Coppa delle Coppe nel 1999 questo tipo di \"double\" non \u00e8 pi\u00f9 realizzabile. \nDouble intercontinentale.\nLa squadra che vince la Coppa del mondo per club (Coppa Intercontinentale fino al 2004), a meno che non sia del paese ospitante, ha gi\u00e0 vinto il torneo di coppa del proprio continente, per cui il \"double\" \u00e8 implicito. Un \"double\" particolare \u00e8 invece quello che vede la vittoria dei due tornei nella stessa stagione, quindi prima la coppa intercontinentale e successivamente la coppa continentale.\nDefending double.\nCon il termine \"Defending double\" si intende la difesa, con successo, nella stagione successiva della coppia di titoli vinti nella stagione precedente.\nDefending double nazionale.\nAnalogamente al \"double\" nazionale, consiste nella vittoria per due o pi\u00f9 anni consecutivi del proprio campionato e della principale coppa nazionale.\nAl 2015 solo dieci squadre possono vantare almeno cinque \"double\" nazionali consecutivi. \nIl record di \"double\" consecutivi realizzati appartiene al Lincoln (dal 2004 al 2011).\nDefending double continentale.\nConsiste nella vittoria per due anni consecutivi del proprio campionato e del principale torneo di coppa continentale.\nDefending double intercontinentale.\nConsiste nella vittoria per due anni consecutivi del principale torneo di coppa continentale e della Coppa del mondo per club (Coppa Intercontinentale fino al 2004).\nDouble di nazionali.\nIl \"double\" per le squadre nazionali riguarda la vincita consecutiva del proprio torneo continentale e del Campionato mondiale. Solo quattro nazioni sono riuscite a centrare questo tipo di \"double\":\nDouble di nazioni.\nSi verifica quando due squadre di una nazione si aggiudicano due tornei continentali in una singola stagione sportiva.\nEuropa (UEFA).\nL'Italia e la Spagna sono le nazioni che hanno realizzato il maggior numero di \"double\" di questo tipo (5), mentre la Spagna \u00e8 l'unica ad aver centrato tale traguardo per tre anni consecutivi. Sempre l'Italia \u00e8 l'unica ad aver realizzato il \"treble di nazioni\" (nel 1990 con Milan, Sampdoria e Juventus); tale traguardo rimane ineguagliabile in quanto le principali competizioni per club dell'UEFA sono rimaste soltanto due dopo l'abolizione della Coppa delle Coppe nel 1999.\nDa segnalare, inoltre, che nel periodo di esistenza della Coppa delle Fiere (1955-1971), \"antenata non ufficiale\" della Coppa UEFA/Europa League, questo tipo di \"double\" \u00e8 stato realizzato in 8 occasioni: 4 volte da squadre spagnole (1958, 1960, 1962 e 1966), 3 da squadre inglesi (1968, 1970 e 1971) e 1 da squadre italiane (1961). In questo caso, il computo complessivo dei \"double\" continentali diventa: 9 volte a opera di squadre spagnole (1958, 1960, 1962, 1966, 2006, 2014, 2015, 2016 e 2018), 6 volte a opera di squadre italiane (1961, 1989, 1990 \u2013 parte del \"treble\" \u2013, 1993, 1994 e 1999) e di squadre inglesi (1968, 1970, 1971, 1981, 1984, 2019) e 2 volte a opera di squadre tedesche (1975 e 1997). La Spagna, inoltre, \u00e8 stata l'unica nazione a realizzare questo tipo di \"double\" sia nel periodo antecedente la creazione della Coppa delle Coppe (1955-1960), che in quello successivo alla sua abolizione (1999), quando la vittoria delle due competizioni continentali esistenti rappresentava (prima del 1960), e rappresenta (dopo il 1999), il massimo risultato possibile. Milano \u00e8 stata la prima citt\u00e0 europea a realizzare questo \"double\" con le sue squadre (Milan ed Inter) in una stagione, nel 1993-1994, risultato eguagliato da Madrid nella stagione 2017-18.\nQuesto il dettaglio dei \"double continentali\" realizzati nel periodo di esistenza della Coppa delle Fiere:"}
{"id": "348481", "revid": "22475", "url": "https://it.wikipedia.org/wiki?curid=348481", "title": "Messenia", "text": "La Messenia (in lingua greca: , \"Messen\u00eca\") era una regione storica dell'antica Grecia, situata nel Peloponneso sud-occidentale.\nGeografia.\nLa regione storica (in greco antico: , \"Mess\u00e8ne\") era limitata a Nord dalla Neda e dalle montagne dell'Arcadia, a Est dal Taigeto, a Sud e ad Ovest dal Mar Ionio. La moderna prefettura greca della Messenia (in lingua greca moderna: \u039c\u03b5\u03c3\u03c3\u03b7\u03bd\u03af\u03b1, \"Messin\u00eca\") ha una superficie minore della regione storica.\nStoria.\nAbitata da Lelegi ed Eoli, vi immigrarono i Dori.\nLe Guerre messeniche, condotte dagli Spartani nel VII secolo a.C., la videro ad essi completamente assoggettata; insieme agli antichi abitanti della Laconia, vennero divisi fra i Perieci (coloro che non si ribellarono) ed Iloti (chi si era ribellato e fin\u00ec schiavo).\nFu alleata di Filippo II di Macedonia e fece parte della Lega achea. In et\u00e0 romana parteggi\u00f2 per Marco Antonio.\nL'attuale Messenia \u00e8 un \"nomo\", il cui capoluogo e centro maggiore \u00e8 Calamata.\nLa Messenia era una grande produttrice di granaglie insieme alla Laconia. Con la produzione di grano favorivano la posizione di Sparta come grande citt\u00e0."}
{"id": "348486", "revid": "131358", "url": "https://it.wikipedia.org/wiki?curid=348486", "title": "Hristo Stoitchkov", "text": ""}
{"id": "348491", "revid": "729019", "url": "https://it.wikipedia.org/wiki?curid=348491", "title": "Astorre II Baglioni", "text": "Biografia.\nDedic\u00f2 la sua vita alle imprese militari e alle azioni belliche. Soggiorn\u00f2 per brevi periodi a Perugia e nei palazzi baglioneschi, siti nella sua contea di Spello e di Bettona, dove vissero la moglie Ginevra e l'unico figlio Guido. Giampaolo II e Adriano II ebbero cura di amministrare il feudo.\nAlla morte del padre, si rec\u00f2 prima a Tagliacozzo presso Ascanio I Colonna, poi a Citt\u00e0 di Castello dove lo zio Alessandro Vitelli lo educ\u00f2 al mestiere delle armi.\nNel 1540, affianc\u00f2 il Vitelli contro gli ottomani a Pest al comando di 300 fanti.\nNel mese di aprile del 1550, si imbarc\u00f2 come venturiere su una fregata a Civitavecchia; segu\u00ec la flotta pontificia di Carlo Sforza di Santa Fiora sulle coste africane al fine di combattere il corsaro Dragut. Ad agosto si un\u00ec a Giordano Orsini nell'assedio di Afrodisio (Mahdia), difesa da Hisar Rais, nipote di Dragut. Durante le operazioni salv\u00f2 la vita all'Orsini attaccato all'improvviso da alcuni berberi: si accamp\u00f2 con i Cavalieri gerosolimitani e partecip\u00f2 all'assalto finale.\nSempre nel 1550 spos\u00f2 Ginevra Salviati, appartenente all'insigne casata fiorentina, sorella del futuro cardinale Anton Maria Salviati.\nTra il 1556 e il 1558 pass\u00f2 al servizio di Venezia, partecip\u00f2 al controllo delle opere di fortificazione della repubblica e venne nominato governatore di Verona.\nNel marzo 1569 ricevette la carica di governatore di Nicosia a Cipro.\nL'assedio di Famagosta.\nNel giugno del 1570 sistem\u00f2 i bastioni di Cerines (Cipro) e di Famagosta, di cui sar\u00e0 governatore, con la collaborazione del rettore della citt\u00e0 Marcantonio Bragadin. Cerc\u00f2 di agire nello stesso modo a Nicosia, i cui lavori di rafforzamento procedevano, invece, a rilento. Radun\u00f2 truppe per impedire lo sbarco ai turchi nei pressi di tale localit\u00e0; il luogotenente di Cipro Niccol\u00f2 Dandolo si oppose alla decisione, per cui Astorre Baglioni, sdegnato, abbandon\u00f2 la capitale e ritorn\u00f2 con il suo drappello a Famagosta. Dandolo lo richiam\u00f2, invano, a Nicosia.\nQuando venne a conoscenza dello sbarco dei turchi alle \"Saline\", nelle vicinanze di Nicosia, vi si diresse con 300 archibugieri a cavallo, 150 stradioti e alcuni capitani. Il collaterale conte di Rocas, mandato in precedenza in tale sito con 400 stradioti e 100 archibugieri italiani, non obbed\u00ec ai suoi ordini e fugg\u00ec a Famagosta. Astorre fu, pertanto, costretto a rientrare in questa citt\u00e0. Ne rafforz\u00f2 le difese, vettovagli\u00f2 le fortezze, fece avvelenare i pozzi d'acqua, tagliare le piante, bruciare i raccolti non trasportabili, abbattere tutte le case vicine, disarmare le navi inutilizzabili nel porto, ripristin\u00f2, infine, una ferrea disciplina. A fine mese usc\u00ec da Famagosta con diversi cavalli e sorprese 500 cavalieri turchi; assal\u00ec ancora i nemici con 600 fanti italiani, 600 greci e 200 cavalli, uccise 300 uomini ed incendi\u00f2 un accampamento.\nNicosia cadde a settembre e Famagosta venne assediata da Mustafa pasci\u00e0, che pose il suo campo al casale \"Pomodano\", a tre miglia dalla citt\u00e0. I turchi condussero da questo momento in poi ventisei assalti. Fu intimata la resa dagli avversari mediante la consegna della testa di Niccol\u00f2 Dandolo, portata in un bacile di stagno. Astorre Baglioni incominci\u00f2 con il respingere un buon numero di cavalli e, a fine mese, oper\u00f2 una nuova sortita con uomini appoggiati dalla cavalleria.\nEbbe a disposizione per la difesa di Famagosta 90 pezzi di artiglieria, fanti ( italiani e greci) e 200 cavalli; ricevette in rinforzo, per mezzo della flotta del provveditore Marco Querini, fanti italiani e 150 cavalli (in totale circa uomini, ossia meno di uno ogni 27 invasori turchi).\nNel mese di febbraio 1571 l'armata navale veneziana abbandon\u00f2 il porto di Famagosta per non rimanere bloccata dalla imponente flotta ottomana in avvicinamento; Astorre Baglioni ne approfitt\u00f2 per far credere al nemico che la citt\u00e0 fosse priva di difensori. I turchi si avvicinarono e furono presi di \"infilata\" dagli archibugieri e dai bombardieri, nonch\u00e9 caricati dalla cavalleria ( morti).\nA met\u00e0 del mese di marzo venne organizzato un \"primo assalto generale\": l'esercito nemico disponeva di 113 pezzi di artiglieria, cavalli, fanti e \"guastatori\" (in totale circa uomini). Il Baglioni fece mettere una mina sotto il monte degli ebrei che provoc\u00f2 numerosi morti vicino alle trincee, fece avvelenare i pozzi vicini e riemp\u00ec di \"triboli\" (tavolette con quattro chiodi) tutto il terreno che andava dalle mura a trecento passi. In Famagosta trasfer\u00ec il suo alloggio nel bastione di Santa Nappa, da dove mise a punto il tiro delle artiglierie. In dieci giorni di scontri rimasero sul terreno almeno turchi, fra soldati e guastatori.\nNel mese di giugno respinse sei ondate di un \"secondo assalto generale\", durato cinque ore, dopo che gli avversari diedero fuoco ad una potente mina di fronte alla mezza luna dell'arsenale. Cerc\u00f2 di riparare i danni; dopo alcune settimane i turchi fecero brillare un'altra mina davanti al rivellino. Anche la successiva aggressione venne respinta.\nIl mese di luglio i turchi condussero un \"terzo assalto generale\" al rivellino, alla torre di Santa Nappa, a quella dell'Andruzzi, alla Cortina ed al torrione dell'arsenale. Astorre Baglioni fece abbandonare ai suoi il rivellino: Luigi da Martinengo vi fece brillare una mina, in cui rimasero uccisi 100 veneziani e turchi. Il condottiero si un\u00ec con i fanti italiani, albanesi e greci e respinse ancora una volta gli avversari. A met\u00e0 mese Mustafa Pasci\u00e0 fece costruire una grande trincea ed ordin\u00f2 il quarto attacco. Astorre Baglioni effettu\u00f2 una sortita con il Martinengo, dopo di che fece scoppiare una mina nel fianco sinistro del rivellino, in cui restarono sepolti sotto le macerie 700 turchi. Alcuni giorni ancora e vi fu il \"quarto assalto generale\", preceduto dallo scoppio di cinque mine intorno ai fianchi del cavaliere di Limissol e di un'altra sotto la piazza della mezzaluna dell'arsenale. I veneziani subirono forti perdite; gli attaccanti furono respinti; la popolazione civile fece pressione perch\u00e9 gli uomini della Serenissima chiedessero la resa per la mancanza di vettovaglie e perch\u00e9 cominciava a scarseggiare anche l'acqua. Astorre Baglioni venne contattato da un rinnegato, latore di un messaggio del capitano avversario; non accett\u00f2 la proposta onorevole che prevedeva la capitolazione con \"l'onore delle armi\". Il giorno dopo Mustafa Pasci\u00e0 sferr\u00f2 il \"quinto assalto generale\", che venne parimenti rigettato. Alla difesa di Famagosta non rimasero che 500 fanti italiani, dei quali molti feriti: tutti, in ogni caso, erano stanchi per la tensione e per il lavoro cui si sottoponevano e deboli per la carenza di generi alimentari. L'ultimo giorno del mese i nobili ciprioti obbligarono i veneziani a chiedere la resa.\nIl 1\u00ba agosto 1571, dopo 157 giorni di resistenza, i turchi accettarono la resa dei difensori. Essa prevedeva il rilascio di un salvacondotto fino a Candia per i fanti italiani. I veneziani contarono settemila caduti (sugli ottomila effettivi); furono sparati d'ambo le parti colpi di cannone. Fra i turchi si contarono morti. Astorre Baglioni, scortato da 300 uomini, consegn\u00f2 le chiavi della citt\u00e0 assieme a Marcantonio Bragadin, il Martinengo ed altri capitani. Il 4 agosto i veneziani vennero fatti entrare disarmati nella tenda di Mustafa Pasci\u00e0. Questi li ricevette con cortesia, per poi adirarsi con il pretesto che il Bragadin aveva fatto uccidere alcuni ottomani durante una tregua. I veneziani furono catturati e condotti fuori del padiglione, dove vennero trucidati. Astorre Baglioni fu decapitato a causa delle sue proteste per non aver rispettato i termini della capitolazione. La sua testa venne conficcata su un'alabarda ed esposta per tre giorni. Anche i circa 500 italiani rimasti furono uccisi o venduti come schiavi. Famagosta venne saccheggiata e fatta oggetto di stragi e violenze.\nDiscendenza.\nDa Ginevra Salviati ebbe un unico figlio:"}
{"id": "348502", "revid": "1005847", "url": "https://it.wikipedia.org/wiki?curid=348502", "title": "Senatori della IV legislatura della Repubblica Italiana", "text": "Questo elenco riporta i nomi dei senatori della IV legislatura della Repubblica Italiana dopo le elezioni politiche del 1963."}
{"id": "348508", "revid": "1610933", "url": "https://it.wikipedia.org/wiki?curid=348508", "title": "Coturnice", "text": ""}
{"id": "348514", "revid": "1745361", "url": "https://it.wikipedia.org/wiki?curid=348514", "title": "Pelasgo", "text": "Pelasgo () \u00e8 un personaggio della mitologia greca. \u00c8 considerato il primo abitante dell'Arcadia ed uno dei primi re.\nGenealogia.\n\u00c8 considerato un autoctono dell'Arcadia (oppure un figlio di Zeus e Niobe) ed \u00e8 il padre di Licaone e di Temeno, avuti da Melibea o da Cillene o Deianira.\nMitologia.\nConsiderato il capostipite dei Pelasgi ed uno dei primi abitanti dell'Arcadia, fu anche la prima figura culturale ad introdurre l'utilizzo delle capanne, del vestiario fatto di pellicce di pecora e della nutrizione con foglie e radici, anzich\u00e9 mangiare le ghiande, come era consuetudine nei tempi antichi.\nPer questi motivi gli abitanti del luogo lo elessero re."}
{"id": "348530", "revid": "1745361", "url": "https://it.wikipedia.org/wiki?curid=348530", "title": "Gelanore", "text": "Gelanore () \u00e8 un personaggio della mitologia greca. Fu il dodicesimo re di Argo. \n\u00c8 conosciuto anche come Pelasgo.\nGenealogia.\nFiglio di Stenela o di Arestore .\nNon sono note sue mogli o progenie.\nMitologia.\nSuccesse come re di Argo al padre Stenela ed accolse Danao e le sue figlie dopo che questi fuggirono da Egitto e cedette il suo regno a Danao dopo un consiglio di un oracolo. \nCerc\u00f2 di vendere le Danaidi alla schiavit\u00f9 che queste uccisero gli Egittidi ma Danao e gli dei lo dissuasero.\nNella tragedia Le supplici (cio\u00e8 le Danaidi al suo cospetto) viene semplicemente chiamato il \"re\".\nIn una versione alternativa, Danao giunto in citt\u00e0 ottenne subito il favore degli Argivi, cos\u00ec Gelanore si rivolse ai cittadini per sapere da chi volevano essere governati ed il popolo decise di rimandare la decisione al giorno seguente. Nel frattempo la visione di un lupo che uccideva il toro pi\u00f9 grosso tra tutti bovini al pascolo fuori della citt\u00e0 fu per Gelanore un presagio e fu per questo che rinunci\u00f2 al trono.\nCome figlio di Arestore, emigr\u00f2 in seguito in Arcadia, dove fond\u00f2 la citt\u00e0 di Parrhasia."}
{"id": "348546", "revid": "71814", "url": "https://it.wikipedia.org/wiki?curid=348546", "title": "Rogito", "text": ""}
{"id": "348550", "revid": "228587", "url": "https://it.wikipedia.org/wiki?curid=348550", "title": "Emone", "text": "Emone () \u00e8 un personaggio della mitologia greca, figlio di Euridice e di Creonte, il re di Tebe.\nSvolge un ruolo importante nell\"Antigone\" di Sofocle.\nMitologia.\nQuando Edipo lasci\u00f2 il trono di Tebe, i suoi due figli, Eteocle e Polinice si accordarono di avvicendarsi sul trono ogni anno e, non mostrando alcuna attenzione per il padre, quest'ultimo li maledisse.\n&lt;br&gt;\nDopo il primo anno, Eteocle rifiut\u00f2 di lasciare il trono e Polinice attacc\u00f2 Tebe, scatenando una guerra durante la quale, dopo che entrambi i fratelli morirono in duello, Creonte ascese al trono di Tebe e decret\u00f2 che Polinice non fosse seppellito: al che Antigone, sua sorella, disobbed\u00ec all'ordine, ma fu scoperta e Creonte ordin\u00f2 che fosse seppellita viva, nonostante fosse stata promessa a suo figlio, Emone.\n&lt;br&gt;\nGli dei, attraverso il profeta cieco Tiresia, espressero la loro disapprovazione e lo convinsero a revocare l'ordine: Polinice fu seppellito ma, quando Creonte arriv\u00f2 alla tomba dove la nipote sarebbe stata sotterrata, si scopr\u00ec che Antigone si era suicidata piuttosto che essere seppellita viva.\n&lt;br&gt;Emone, disperato, attacc\u00f2 il padre, denunciandone la crudelt\u00e0 e poi si uccise. Ne segu\u00ec la fine dell'intera famiglia, con il suicidio della madre e dello stesso Creonte."}
{"id": "348555", "revid": "287204", "url": "https://it.wikipedia.org/wiki?curid=348555", "title": "Adlocutio", "text": "L'adlocutio (plurale \"adlocutiones\") era l'usanza di fare un discorso formale alle truppe, tenuto dai consoli repubblicani, dagli imperatori o dai loro generali, sia durante il periodo repubblicano sia quello imperiale. Era solitamente rivolto agli eserciti schierati, per incitarli prima di una battaglia o all'inizio di una campagna militare. Questa cerimonia poteva essere effettuata anche quando un imperatore adottava il suo successore, come avvenne nel caso di Nerva con Traiano.\nEsempi di \"adlocutiones\" sono raffigurati in varie emissioni monetali, oltrech\u00e9 in vari monumenti, come la colonna di Traiano, la colonna di Marco Aurelio, l'arco di Settimio Severo, l'arco di Costantino e in una delle metope del fregio del Trophaeum Traiani di Adamklissi; la statua equestre di Marco Aurelio, situata nei Musei Capitolini a Roma, rappresenta l'imperatore proprio nell'atto dell\"adlocutio\"."}
{"id": "348562", "revid": "2020096", "url": "https://it.wikipedia.org/wiki?curid=348562", "title": "Treble", "text": "Nel calcio, il termine inglese treble (in italiano tripletta e in spagnolo triplete) indica la vittoria di tre competizioni ufficiali nel corso della stessa stagione o anno solare, oppure in altro modo conseguenti. Un classico esempio \u00e8 la \"tripletta\" conseguita vincendo il campionato nazionale, la coppa federale e il principale torneo continentale.\nPremessa.\nLa definizione di \"treble\" non comporta limitazioni sulla struttura delle competizioni, o sull'arco temporale del conseguimento. Tuttavia, per convenzione, in questa voce si riportano in prevalenza \"treble\" ottenuti con vittorie in tornei della stessa stagione o dello stesso anno solare, escludendo quelli che comprendono le supercoppe nazionali e le supercoppe continentali. In deroga a questa linea vengono inclusi alcuni \"treble\" di indubbia rilevanza, come lo \"European Treble\", il \"Treble Internazionale\" e il \"Treble di nazionali\".\nTreble di club.\nTreble nazionale.\nIl \"treble\" nazionale consiste solitamente nella vittoria del campionato e delle due coppe nazionali maggiori, il tutto in una singola stagione. Molte nazioni non hanno una seconda coppa nazionale, perci\u00f2 sarebbe impossibile realizzare il \"treble\" nazionale. In taluni Paesi dove la coppa di lega \u00e8 assente, tuttavia, \u00e8 possibile realizzare questo \"treble\" vincendo il campionato nazionale, il campionato statale e la coppa federale in una singola stagione (come in Brasile, dove tale impresa \u00e8 denominata \"tripla corona\"), oppure vincendo il titolo della stagione regolare, i play-off scudetto e la coppa federale (circostanza possibile in alcuni campionati del Nordamerica e dell'Oceania).\nTreble confederali.\n\"Treble\" costituiti da trofei assegnati da confederazioni continentali.\nEuropa (UEFA).\nCoppa dei Campioni/Champions League, Coppa delle Coppe e Coppa UEFA/Europa League.\nNel calcio internazionale la UEFA definisce come \"European Treble\" la vittoria, in almeno un'occasione, di ognuna delle tre maggiori competizioni confederali stagionali, ovvero la Coppa dei Campioni/UEFA Champions League, la Coppa delle Coppe (abolita nel 1999) e la Coppa UEFA/Europa League; un tris di successi riuscito finora solo a cinque squadre:\nNella stagione 1989-1990 si assistette alla vittoria contemporanea delle citate tre competizioni da parte di squadre di un'unica federazione, quella italiana.\nIn seguito all'abolizione della Coppa delle Coppe nel 1999 le squadre che non vinsero il trofeo non hanno potuto complettare quel trittico. Dalla stagione 2021-2022, con la partenza della nuova terza competizione stagionale, la UEFA Europa Conference League, in seguito alla ristrutturazione dei tornei sotto l'egida dell'UEFA, si \u00e8 costituito un nuovo tipo di \"treble\" confederale.\nTreble misto.\n\"Treble\" costituito da trofei assegnati in parte da federazioni nazionali e in parte da confederazioni continentali, nonch\u00e9 eventualmente dalla FIFA.\nEuropa (UEFA).\nCampionato, coppa nazionale e Coppa dei Campioni/Champions League.\nQueste squadre europee sono riuscite a realizzare il \"treble classico\" vincendo il proprio campionato, la coppa federale e la Champions League:\n e sono le uniche squadre nel continente ad aver realizzato il \"treble classico\" in due occasioni distinte (stagioni 2008-2009 e 2014-2015 per gli spagnoli e stagioni 2012-2013 e 2019-2020 per i tedeschi).\nCampionato, coppa nazionale e Coppa UEFA/Europa League.\nLe seguenti formazioni europee sono riuscite a realizzare il \"treble piccolo\", vincendo il proprio campionato, una coppa nazionale e l'Europa League (Coppa UEFA fino al 2009):\nIl \u00e8 l'unica squadra ad essersi aggiudicata il \"treble piccolo\" in due occasioni distinte (stagioni 2002-2003 e 2010-2011). Nessun club \u00e8 mai riuscito a centrare un \"treble\" che includesse l'ormai estinta \"Coppa delle Coppe\".\nCampionato, Coppa dei Campioni/Champions League e Coppa Intercontinentale/Mondiale per club.\nQueste squadre europee sono riuscite a realizzare il \"treble campione\" vincendo durante lo stesso anno solare il proprio campionato, la Champions League (o Coppa dei Campioni) e la Coppa del mondo per club (Coppa Intercontinentale fino al 2004).\nL'impresa di laurearsi nello stesso anno Campione Nazionale, d'Europa e del Mondo \u00e8 stata finora realizzata per pi\u00f9 di una volta da cinque differenti squadre: in tre occasioni dal e dal e due volte ciascuno da , e .\nSud America (CONMEBOL).\nCampionato, Copa Libertadores e Coppa del mondo per club.\nQueste squadre sudamericane sono riuscite a realizzare il \"treble campione\" vincendo il proprio campionato, la Copa Libertadores e la Coppa del mondo per club (Coppa Intercontinentale fino al 2004).\nResto del mondo.\nCampionato, coppa nazionale e coppa continentale.\nAnche negli altri continenti ormai sono presenti trofei continentali assimilabili alla Champions League europea.\nTreble internazionale.\n\"Treble\" costituito da due trofei assegnati da confederazioni continentali oltre alla Coppa del mondo per club (Coppa Intercontinentale fino al 2004).\nEuropa (UEFA).\nCoppa dei Campioni/UEFA Champions League, Supercoppa UEFA e Coppa Intercontinentale/Coppa del mondo per club FIFA.\nQueste squadre europee sono riuscite a realizzare il \"treble internazionale\", vincendo lo stesso anno la Champions League (Coppa dei Campioni), la Supercoppa UEFA e la Coppa del mondo per club (Coppa Intercontinentale fino al 2004).\nSud America (CONMEBOL).\nCoppa Libertadores, Recopa Sudamericana e Coppa del mondo per club FIFA.\nQueste squadre sudamericane sono riuscite a realizzare il \"treble internazionale\", vincendo lo stesso anno la Coppa Libertadores, la Recopa Sudamericana e la Coppa del mondo per club. \nTreble di nazionali.\nUna nazionale maggiore di calcio pu\u00f2 vincere fino a tre competizioni internazionali valevoli di titolo: il campionato continentale, il campionato mondiale e la Coppa delle Confederazioni. Fino al 1948, inoltre, le nazionali maggiori potevano conquistare anche il titolo calcistico abbinato alle Olimpiadi.\nTreble individuali.\nPallone d'oro, FIFA World Player of the Year/The Best FIFA Men\u00b4s Player e Scarpa d'oro.\nSoltanto tre calciatori sono riusciti a centrare il \"treble\" individuale, aggiudicandosi il Pallone d'oro, il FIFA World Player of the Year/The Best FIFA Men's Player e la Scarpa d'oro nella stessa stagione:\nCon la fusione del Pallone d'oro e del FIFA World Player of the Year nel Pallone d'oro FIFA, dal 2010 al 2015 questo tipo di \"treble\" non \u00e8 stato realizzabile. A partire dal 2016, con il ritorno alla formula originaria del Pallone d\u00b4oro e la conseguente istituzione del premio The Best FIFA Football Awards, \u00e8 nuovamente possibile realizzare il treble.\nPlurivincitori del treble classico.\nSono 13 i calciatori plurivincitori del \"treble\" costituito da campionato, coppa nazionale e coppa continentale (tutti per due volte):\nSamuel Eto'o \u00e8 l'unico calciatore ad aver raggiunto questo traguardo per due anni consecutivi, tra l'altro con la maglia di due squadre diverse.\nTreble mancati.\nDi seguito sono elencate le squadre che hanno realizzato un \"double\", ma si sono classificate seconde nella terza competizione, mancando cos\u00ec il \"treble\".\nSono esclusi i \"treble\" mancati che comprendono piazzamenti nelle coppe di lega, nelle supercoppe nazionali e nelle supercoppe continentali."}
{"id": "348564", "revid": "125911931", "url": "https://it.wikipedia.org/wiki?curid=348564", "title": "Geografia del Canada", "text": "La geografia del Canada \u00e8 molto varia. Occupando una vasta parte del continente nordamericano (precisamente il 41%), il Canada \u00e8 il secondo tra gli Stati del mondo per superficie, dietro la Russia.\nIl Canada copre un territorio molto esteso compreso tra l'Oceano Pacifico ad ovest e l'Oceano Atlantico ad est (da cui il motto della nazione), e tra gli Stati Uniti d'America a sud e a nord-ovest (con l'Alaska), e l'Oceano Artico a nord. La Groenlandia \u00e8 situata a nord-est.\nNon molto a sud di Terranova si trova Saint-Pierre e Miquelon, comunit\u00e0 d'oltremare appartenente alla Francia. Dal 1925 il Canada rivendica la propriet\u00e0 della porzione di Artide compresa tra i 60\u00b0 ed i 141\u00b0O rispetto al Polo nord; questa richiesta per\u00f2 non \u00e8 universalmente riconosciuta.\nCoprendo (di cui di terra e di acqua), il Canada \u00e8 grande quanto tre quinti della Russia, 1,3 volte pi\u00f9 vasto dell'Australia, ma poco pi\u00f9 piccolo dell'Europa. Rispetto a Stati Uniti e Cina, la superficie terrestre \u00e8 minore, nonostante quella totale sia leggermente maggiore.\nL'insediamento pi\u00f9 a nord del Canada (e nel mondo) \u00e8 il Canadian Forces Station (CFS) Alert, a nord di Alert, nel Nunavut, sull'estremit\u00e0 nord dell'isola di Ellesmere, alla latitudine di 82,5\u00b0N, a 834\u00a0km dal Polo nord.\nIl polo nord magnetico giace all'interno dei confini canadesi, ma recenti misure indicano che si sta spostando verso la Siberia.\nGeografia fisica.\nIl Canada possiede un'ampia variet\u00e0 di regioni fisiche contenute nel suo ampio territorio, tra cui molti territori marittimi, e la linea di costa pi\u00f9 lunga del mondo (202.080\u00a0km).\nIl Canada per estensione \u00e8 secondo solo alla Russia. Basta pensare che il Parco Nazionale Point Pelee, nei pressi del Lago Erie, \u00e8 alla stessa latitudine dell'Italia centrale, mentre l'estremo nord del paese \u00e8 a circa 800\u00a0km dal Polo nord. Il paese si estende in senso longitudinale per 5600\u00a0km ed \u00e8 attraversato da ben sei fusi orari; ovviamente, anche il clima, i paesaggi e gli insediamenti sono molto differenti. Tuttavia, i territori a nord del circolo polare artico sono in pratica disabitati, cos\u00ec come lo Scudo canadese che occupa circa la met\u00e0 del paese.\nMonti Appalachi.\nLa catena montuosa degli Appalachi si estende dall'Alabama, nel sud degli Stati Uniti d'America, fino alla penisola Gasp\u00e9, le province atlantiche e il Qu\u00e9bec, creando sistemi collinari e vallate in cui scorrono vari fiumi.\nGli Appalachi, e in modo specifico il monte Notre-Dame, e le \"Long Range Mountains\" fanno parte di una vecchia catena montuosa erosa, di circa 380 milioni di anni. Le vette principali sono il monte Jacques-Cartier (Qu\u00e9bec, 1.268\u00a0m) e il monte Carleton (Nuovo Brunswick, 817\u00a0m).\nParte degli Appalachi ospita una ricca flora e fauna endemiche e alcune zone sono ritenute esser state dei nunatak durante l'ultima era glaciale.\nI Grandi Laghi ed il bacino del fiume San Lorenzo.\nLa regione meridionale del Qu\u00e9bec e dell'Ontario, che comprende la zona dei Grandi Laghi ed il bacino del fiume San Lorenzo, \u00e8 una pianura sedimentaria particolarmente ricca. Prima della colonizzazione e dello sviluppo delle citt\u00e0 avvenuto particolarmente nel XX secolo, quest'area ospitava grandi foreste miste che coprivano quasi interamente il suolo pianeggiante tra lo scudo canadese e gli Appalachi. Gran parte di queste foreste sono state tagliate per lasciare posto all'insediamento ed all'agricoltura, ma le restanti zone sono ora protette.\nIl profilo di queste pianure \u00e8 molto regolare e quasi completamente piatto, mentre svetta un gruppo di batoliti, conosciuto come le Monteregian Hills, che si estende regolarmente lungo quest'area. Da notare i monti Royal e Saint-Hilaire, famosi per la loro ricchezza di minerali rari.\nLo scudo canadese.\nSi estende per poco meno di 7 milioni di km\u00b2 (occupando poco pi\u00f9 della meta del territorio) ed \u00e8 una massa rocciosa spianata dall'azione dei ghiacciai che si estende ad arco intorno alla Baia di Hudson. A sud arriva a sfiorare i Grandi Laghi, formando una barriera naturale ampia migliaia di chilometri tra l'Ontario meridionale e il Manitoba. Le rocce dello scudo si formarono circa 2 miliardi di anni fa ed attualmente sono composte principalmente da gneiss e graniti. Durante le ere glaciali, i movimenti dei ghiacciai erosero gli strati superficiali, creando anche numerosi laghi. Lungo il bordo meridionale, lo scudo prende il nome di \"altopiano laurenziano\", scendendo dolcemente al livello del mare lungo le rive della Baia di Hudson, mentre ad est si alza sul Bacino del Labrador con cime oltre i 1500 metri e a nord si estende la tundra. A sud invece si estende la taiga e, sebbene quest'area abbia un suolo di tipo argilloso, i tentativi di sfruttamento agricolo hanno ottenuto scarso successo.\nLa fauna selvatica era la grande risorsa dello scudo, fornendo ai nativi sostentamento e pelli da commerciare. Inoltre, fin dalla fine del XIX secolo le risorse minerarie sono sfruttate, mentre il taglio del legname e la selvicoltura sono la spina dorsale dell'economia della zona.\nPianure interne.\nLe pianure canadesi sono parte di una grande pianura sedimentaria che copre la maggior parte dell'Alberta, il sud del Saskatchewan, e la regione sud-occidentale del Manitoba, come pure la zona compresa tra le Montagne Rocciose e i laghi Great Slave e Great Bear nei Territori del Nord-Ovest.\nLe praterie essendo quasi completamente piatte consentono l'espansione del suolo coltivabile che viene principalmente sfruttato con campi di grano. Alcune aree sono per\u00f2 collinose, come le Cypress Hills e le Alberta Badlands.\nArtide canadese.\nMentre la parte pi\u00f9 vasta dell'Artide canadese sembra composta da un ghiaccio perenne senza fine, e tundra, comprende anche regioni geologiche di varia natura: la regione Inuit, con le catene dell'Impero Britannico e degli Stati Uniti sull'isola Ellesmere ospitano le catene montuose pi\u00f9 settentrionali del mondo; le pianure artiche e della baia di Hudson si trovano sullo scudo canadese. Il suolo \u00e8 quasi interamente permafrost e rende molto difficili le costruzioni, e l'agricoltura virtualmente impossibile.\nL'Artide, definito come la regione a nord della linea degli alberi, copre gran parte del Nunavut, e le regioni pi\u00f9 settentrionali di Yukon, Territori del Nord-Ovest, Manitoba, Qu\u00e9bec, Ontario e Labrador.\nIdrografia.\nIl Canada possiede grandi riserve d'acqua: il 7% dell'acqua dolce del mondo, ed il terzo ammasso di ghiacciai del mondo, dopo l'Antartide e la Groenlandia.\nLaghi.\nGrazie alle glaciazioni il Canada ospita pi\u00f9 di due milioni di laghi: di quelli interni al Canada, pi\u00f9 di 31.000 hanno una superficie compresa fra 3 e 100 km\u00b2, mentre 563 sono pi\u00f9 grandi di 100\u00a0km\u00b2.\nFiumi.\nCi sono 4 principali bacini acquiferi in Canada: il bacino artico, quello atlantico, quello pacifico, il bacino della Baia di Hudson.\nIl bacino atlantico \u00e8 dovuto all'importante fiume San Lorenzo e ai suoi affluenti, tra cui i fiumi Saguenay, Manicouagan e Outaouais. Questo bacino bagna tutte le province atlantiche (anche parti del Qu\u00e9bec e del Labrador), gran parte del Qu\u00e9bec non abitato e del sud dell'Ontario. I Grandi Laghi, il Lago Nipigon, il fiume Churchill ed il fiume St. John sono altri elementi importanti del bacino atlantico.\nIl bacino della baia di Hudson bagna un terzo del Canada. Copre l'Ontario e il Qu\u00e9bec settentrionali, il Manitoba, gran parte del Saskatchewan, il sud dell'Alberta, la parte sud occidentale del Nunavut e quella meridionale dell'Isola Baffin. Questo bacino \u00e8 il pi\u00f9 importante al fine di combattere la siccit\u00e0 nelle praterie e per produrre energia idroelettrica, specialmente in Manitoba, Ontario e Qu\u00e9bec. Gli elementi principali di questo bacino comprendono il lago Winnipeg, i fiumi Nelson, North Saskatchewan, South Saskatchewan, Assiniboine ed il lago Netiling.\nLa divisione continentale del Nord America, nelle Montagne Rocciose, separa il bacino pacifico, nella Columbia Britannica e nello Yukon, dai bacini artico e della baia di Hudson. Questo bacino \u00e8 importante per l'irrigazione delle coltivazioni nella Columbia Britannica, nelle valli dei fiumi Okanagan e Kootenay, e per produrre energia idroelettrica. Il fiume Yukon, il fiume Columbia ed il Fraser sono i maggiori elementi di questo bacino.\nIl settentrione dell'Alberta, del Manitoba e della Columbia Britannica, i Territori del Nord-Ovest, ed il Nunavut sono bagnati dal bacino artico. A differenza dei precedenti, questo \u00e8 poco sfruttato da centrali idroelettriche, fatta eccezione per il fiume Mackenzie, il fiume pi\u00f9 lungo in Canada. I fiumi Peace e Athabasca, i laghi Grande Lago degli Orsi e Grande Lago degli Schiavi (che sono rispettivamente il pi\u00f9 grande ed il secondo pi\u00f9 grande interamente compresi in Canada) sono elementi significanti di questo bacino. Ognuno di questi elementi \u00e8 unito al Mackenzie, che quindi trasporta la maggior parte dell'acqua del bacino Artico.\nGeografia floristica.\nI principali biomi del Canada sono:\nGeografia umana.\nIl Canada \u00e8 diviso in tredici province e territori. Secondo le statistiche dell'ufficio federale canadese Statistics Canada, il 79% della popolazione \u00e8 concentrata lungo 150 chilometri al confine con gli Stati Uniti, il 70% vive al di sotto del 49\u00ba parallelo Nord nord, e pi\u00f9 del 60% della popolazione vive lungo i Grandi Laghi ed il fiume San Lorenzo, tra Windsor (Ontario) e Qu\u00e9bec. La densit\u00e0 di popolazione \u00e8 di 3.5 persone / km\u00b2, tra le pi\u00f9 basse nel mondo. Nonostante ci\u00f2, il 79.7% della popolazione risiede in aree urbane, dove la densit\u00e0 sta aumentando.\nIl Canada condivide con gli Stati Uniti il confine non difeso pi\u00f9 lungo al mondo: 8.893\u00a0km, di cui 2.477\u00a0km con l'Alaska. La Groenlandia, isola indipendente danese, giace a nord-est, separata dalle isole artiche canadesi con la baia di Baffin e lo stretto di Davis. L'isola francese Saint-Pierre e Miquelon si trova a sud della costa del Terranova ed ha un territorio sul mare minimo nella zona economica esclusiva canadese.\nLa vicinanza geografica agli Stati Uniti, ha storicamente unito i due paesi anche nella condotta politica. La posizione in relazione a Stati Uniti e Unione sovietica (oggi Russia) era strategicamente importante durante la guerra fredda, in quanto la rotta verso il polo nord tramite il Canada era la pi\u00f9 breve per i missili balistici intercontinentali. Dalla fine della guerra fredda, c'\u00e8 stata una crescente speculazione sull'artico canadese che potrebbe diventare ancora pi\u00f9 importante se il riscaldamento globale scioglie il ghiaccio per aprire il passaggio a nord-ovest.\nAllo stesso modo, la contesa isola di Hans (con la Danimarca) nello stretto di Nares tra l'isola Ellesmere e la Groenlandia del nord potrebbe essere motivo di rivendicazioni canadesi sull'Artico.\nCome i Quattro Angoli statunitensi, anche il Canada ha un punto in comune a due province e due territori, vicino al lago Kasba.\nProblemi ambientali.\nIl permafrost nel sud del paese \u00e8 un serio ostacolo per lo sviluppo, mentre i cicloni che si formano ad est delle Montagne Rocciose come risultato dello scontro tra le masse d'aria dall'Artico, dal Pacifico e dal centro del Nord America, creano la maggior parte della pioggia e della neve che interessano il Canada.\nL'inquinamento dell'aria e le risultanti piogge acide, colpiscono i laghi e rovinano le foreste. Lo smaltimento dei metalli, gli impianti a carbone e le emissioni dei veicoli hanno un importante impatto sulla produttivit\u00e0 agricola e forestale. Anche le acque degli oceani vengono contaminate a causa delle attivit\u00e0 agricole, industriali, minerarie e forestali.\nPunti estremi.\nCanada\nCanada (continentale)\nAltezze massime"}
{"id": "348566", "revid": "1573940", "url": "https://it.wikipedia.org/wiki?curid=348566", "title": "Alectoris graeca", "text": "La coturnice (Alectoris graeca ) \u00e8 un uccello della famiglia dei Fasianidi.\nDescrizione.\nLa coturnice \u00e8 lunga 35\u00a0cm, apertura alare di 50 \u2013 55\u00a0cm, bluastra nella parte superiore e sul petto, bianca nella gola con una striscia nera nella fronte e sulla gola, le ali degli scambi marroncini tendenti al rosso e bordati di nero, la parte inferiore color ruggine, le ali di sventolamento dal colore marroncino scuro, le penne esterne primarie di colore rosso ruggine con angoli giallastri e di colore rosso negli angoli; gli occhi sono marroncini, il becco \u00e8 rosso, il piede \u00e8 rosso pallido. Presenta parecchie somiglianze con il chukar. Il maschio, praticamente identico alla femmina, possiede un\ncorto sperone al tarso ed \u00e8 mediamente un poco pi\u00f9 grande.\nDistribuzione e habitat.\nLa coturnice viveva nel XVI secolo lungo il Reno, ma attualmente il suo areale \u00e8 ristretto alle Alpi, all'Italia, alla Turchia, alla Grecia ed all'Asia minore. Una variet\u00e0 vive ancora nell'Asia settentrionale. Abita in cumuli di macerie al confine tra la taiga e la tundra, mentre nel sud dell'areale popola principalmente rupi montane e terreni rocciosi e scoperti. \nLa coturnice si contraddistingue per agilit\u00e0, astuzia e combattivit\u00e0; corre e si arrampica molto bene, vola in maniera leggiadra e veloce, recandosi sugli alberi solo in caso di pericolo. Frequenta versanti soleggiati e piuttosto ripidi dominati da vegetazione erbacea e ricchi di affioramenti rocciosi. D'estate si spinge sino alle pi\u00f9 elevate praterie alpine interrotte da pietraie, mentre in inverno la persistenza della neve al suolo la costringe a scendere sulle balze rocciose che dominano il fondovalle. \nL'agricoltura montana e la pastorizia hanno fornito per secoli ambienti artificiali assai propizi alla specie, quali campi terrazzati e pascoli dovuti a disboscamento, ed il recente declino di tali attivit\u00e0 \u00e8 senz'altro negativo per questo fasianide: le praterie non pascolate con erbe alte ed i campi abbandonati invasi da alberi e cespugli sono infatti evitati\ndalla coturnice, che ha subito, negli ultimi decenni, una spiccata riduzione dell'areale potenziale di diffusione a livello alpino.\nBiologia.\n\u00c8 una specie monogama a differenza di specie affini. In inverno vive in grandi colonie, in primavera le coppie si isolano e la femmina depone dopo 26 giorni 12-15 uova giallastre nelle Alpi a giugno e luglio in cumuli al di sotto dei cespugli o in rupi scoscese.\nVoce.\nIl grido della coturnice assomiglia ad un \"kakabi, kakabit, kakabe\"; il metallico e ripetuto richiamo (\"ci-ci-ciak\") \u00e8 inconfondibile, ma viene emesso con regolarit\u00e0 solo in primavera, nelle prime ore del mattino e alla sera.\nAlimentazione.\nSi nutre di tutti i tipi di sostanze derivate dalle piante e di piccoli animali e mangia anche la punta di cereali giovani.\nRicerca al suolo vegetali e insetti, in particolare le cavallette; in inverno \u00e8 obbligata a rifugiarsi in settori ove le fonti alimentari non siano ricoperte da neve, come balze rocciose e ripidi versanti esposti a sud.\nRiproduzione.\nFa una covata solo annuale in primavera inoltrata, di solito fa il nido in una buca tra le rocce, che viene imbottita con muschio e penne. Solo nel caso la prima covata non vada a buon fine, potrebbe iniziarne una seconda. Le coppie di riproduttori occupano a partire da aprile territori ampi alcune decine di ettari; vengono deposte 8-14 uova color crema debolmente chiazzate di bruno in un nido costruito al suolo al riparo di ciuffi d'erba o piccoli arbusti. La cova dura 24-26 giorni e i\npulcini sono in grado di seguire immediatamente la chioccia alla ricerca del nutrimento. &lt;br&gt;\nDal periodo di dispersione delle nidiate (settembre-ottobre) sino a marzo la specie \u00e8 spiccatamente gregaria e forma gruppi composti da anche pi\u00f9 di 10 soggetti.\nSistematica.\nLa coturnice ha quattro sottospecie:\nConservazione.\nLa coturnice \u00e8 classificata come prossima alla minaccia dato che le sue popolazioni sono in generale decremento numerico. Le cause di questa rarefazione sono varie, come perdita dell'habitat (anche a causa dell'abbandono delle tradizionali pratiche agricole montane nelle Alpi), disturbo da parte del turismo, bracconaggio e caccia eccessiva laddove ancora consentita."}
{"id": "348585", "revid": "2039709", "url": "https://it.wikipedia.org/wiki?curid=348585", "title": "Agenzia immobiliare", "text": "Una agenzia immobiliare \u00e8 una impresa che svolge attivit\u00e0 di mediazione nella compravendita o locazione (affitto) di immobili. Il professionista che vi opera \u00e8 l'agente immobiliare. La materia \u00e8 disciplinata dalla legge n. 39 del 1989 e dal decreto ministeriale 26 ottobre 2011.\nStoria.\nTradizionalmente professione individuale, negli anni ottanta la mediazione immobiliare ha aperto a forme di esercizio collegato in catene di agenzie.\nNon \u00e8 corretto individuare la professione di agente immobiliare con il franchising immobiliare, sono due cose completamente differenti. Una \u00e8 la professione vera e propria, l'altra \u00e8 solo una forma di business.\nCon gli anni ottanta nacque il franchising, consistente nella condivisione fra i singoli esercenti di dati sulle disponibilit\u00e0, marchio, pubblicit\u00e0, modulistica e standardizzati parametri di rapporto con il cliente. ; la formula franchising divenne pi\u00f9 familiare all'utenza sia per lo sforzo pubblicitario, sia per l'affermazione della formula in altre merceologie. Parallelamente, si svilupparono le associazioni di categoria.\nCon il franchising le agenzie hanno anche spostato la preferenza di radicamento verso punti di contatto su strada (in negozio) in luogo dei precedentemente preferiti studi professionali. In quanto sede di esercizio di attivit\u00e0 di mediazione, anche se ubicata in un locale a uso commerciale, l'agenzia immobiliare non \u00e8 soggetta alle autorizzazioni amministrative di pubblica sicurezza di cui all'art. 115 del TULPS.\nOgni agenzia che si affilia in franchising \u00e8 un'impresa giuridicamente e patrimonialmente autonoma, e quindi la catena di appartenenza non \u00e8 responsabile di eventuali illeciti compiuti all'interno dei suoi punti vendita.\nDurante la compravendita di un immobile l'agenzia ha il compito di pubblicizzare l'immobile e fornire un'adeguata valutazione immobiliare del bene intermediando tra acquirente e venditore e assistendo le parti in causa in tutte le fasi della compravendita (es. contrattazione del prezzo di compravendita tra le due parti): se la vendita va in porto si procede con il cosiddetto contratto preliminare di acquisto (detto anche \"compromesso\") prima di arrivare a un rogito finale. L'agenzia come controparte per il suo lavoro richiede una quota percentuale sul prezzo di vendita dell'immobile, una parte all'acquirente e una parte al venditore. La percentuale di solito \u00e8 divisa in parti uguali, ma pu\u00f2 anche essere divisa in modo diverso tra le parti o gravare solo su una parte, come nel caso di mandato a titolo oneroso; il prezzo dell'intermediazione \u00e8 liberamente stabilito dalle parti, non ci sono tariffe fisse. In mancanza di pattuizione si pu\u00f2 far riferimento agli usi del mercato depositati nelle locali Camera di commercio. In mancanza di usi depositati, decide il giudice secondo equit\u00e0. \nSpesso la vendita dell'immobile chiama in causa anche un altro soggetto, ovvero una banca che provvede alla concessione di un mutuo all'acquirente che copra parzialmente o interamente il prezzo dell'immobile chiedendo in cambio garanzie sul mutuo stesso come ad esempio l'ipoteca.\nDi solito nella fase iniziale delle trattative l'agenzia chiede al compratore di firmare una \"proposta d'acquisto\", spesso basata su un modulo fornito dalla agenzia stessa, accompagnata da un assegno al venditore di valore limitato che alla accettazione della proposta si tramuta in caparra. Anche se a volte tale proposta viene ritenuta un semplice primo passo nella trattativa, cos\u00ec non \u00e8. Infatti, se sufficientemente dettagliata, tale proposta si tramuta, qualora venga accettata cos\u00ec come \u00e8 dal venditore, in contratto preliminare. Come tale esso impegna il compratore all'acquisto ed in caso di recesso, il venditore pu\u00f2 scegliere se trattenere la caparra oppure imporre l'acquisto per via giudiziaria. Per cautelarsi da tale evenienza, il compratore pu\u00f2 inserire delle opportune \"clausole sospensive\" tra cui quella pi\u00f9 comune \u00e8 quella che condiziona l'incasso dell'assegno da parte del venditore, il pagamento del corrispettivo dell'agenzia e la stipula della versione definitiva del contratto preliminare (il cos\u00ec detto \"compromesso\"), alla approvazione \"definitiva\" del mutuo da parte della banca. In questo modo, oltre alla sicurezza che il mutuo sar\u00e0 erogato, il compratore avr\u00e0 la sicurezza della regolarit\u00e0 dell'immobile, che sar\u00e0 verificata dalla banca stessa attraverso l'esame della documentazione che essa richieder\u00e0, l'ispezione di un perito, e le verifiche del notaio."}
{"id": "348595", "revid": "122515388", "url": "https://it.wikipedia.org/wiki?curid=348595", "title": "Atlantismo", "text": "Latlantismo \u00e8 la visione dello sforzo cooperativo tra l'Europa occidentale e le nazioni del Nord America (soprattutto gli Stati Uniti) in tema di economia, politica e difesa militare, con lo scopo di mantenere sicure le nazioni partecipanti a questo sforzo cooperativo e proteggere i valori che li accomunano quali libert\u00e0 individuale, democrazia, economia di mercato e stato di diritto.\nDescrizione.\nIl termine atlantismo deriva dall'Oceano Atlantico che separa le nazioni che condividono tale visione o, detta in altro modo, l'oceano che unisce le diverse nazioni e connette i due continenti. L'atlantismo \u00e8 talvolta avverso al continentalismo (sinergia tra Paesi dello stesso continente).\nLa NATO \u00e8 il luogo principale nel quale si discute e si prendono le decisioni su temi di interesse atlantico. In tale ambito vengono anche portati avanti progetti comuni come la realizzazione del Lockheed Martin F-35 Lightning II. Paesi come Bulgaria e Romania attualmente professano un'aperta visione atlantista.\nL'atlantismo ha subito significativi cambiamenti nel corso del XXI secolo alla luce della guerra al terrorismo e della guerra in Iraq. Ad esempio, aeroplani NATO AWACS controllano il cielo statunitense. Nel 2006 la NATO dichiar\u00f2 che una priorit\u00e0 \u00e8 contribuire a riportare ordine e stabilit\u00e0 in Afghanistan.\nNeoatlantismo.\nIl termine neoatlantismo indica una visione della politica internazionale che si diffuse in Italia nel secondo dopoguerra. Secondo questa visione, l'Italia doveva collaborare con gli Stati Uniti nella difesa dell'Occidente dalla minaccia comunista, ma doveva anche impegnarsi a dialogare coi paesi del Medio oriente e del Terzo mondo, con l'obiettivo di conquistare al paese una posizione strategica all'interno dello scacchiere mediterraneo. Fu uno strumento di tale politica il sostegno delle aspirazioni indipendentiste delle ex colonie francesi e britanniche. Il Regno Unito guidato da Anthony Eden (1955-1957), infatti, aveva elaborato un progetto che prevedeva una maggiore collaborazione tra Parigi e Londra al fine di assumere un ruolo di guida del continente all'indomani della recuperata sovranit\u00e0 di Bonn nel 1955. La decisione italiana voleva limitare la costituzione di una terza potenza, dopo USA e URSS. La migliore \"arma\" di questa nuova politica italiana fu il dialogo culturale, politico ed economico. \nUn'applicazione del neoatlantismo fu la decisione di Enrico Mattei, presidente dell'ENI, di siglare accordi petroliferi con l'Iran che determinarono un notevole ribasso del prezzo della benzina. Fu tuttavia una politica non coronata dal successo. Tra le cause, la sopravvalutazione della posizione politica internazionale dell'Italia, la mancata accettazione dell'apertura a sinistra da parte del partito di governo, la Democrazia Cristiana, e la difficolt\u00e0 di avere adeguate risorse finanziarie, che fruttarono pi\u00f9 volte all'Italia le accuse di \"dilettantismo\" e di \"inaffidabilit\u00e0 atlantica\"."}
{"id": "348624", "revid": "1719883", "url": "https://it.wikipedia.org/wiki?curid=348624", "title": "Gilberto Porretano", "text": "Storia.\nStudi\u00f2 dapprima nella natia Poitiers, poi a Chartres sotto Bernardo di Chartres e a Laon con Anselmo di Laon; insegn\u00f2 per vent'anni a Chartres, dove era anche cancelliere, per essere dal 1137 lettore di dialettica e teologia a Parigi. Nel 1141 ritorn\u00f2 a Poitiers di cui fu vescovo l'anno dopo.\nOpera e pensiero.\nLe sue opere pi\u00f9 importanti sono i \"Commenti agli Opuscula theologica\" di Boezio. Le sue opinioni sulla Trinit\u00e0 furono condannate dalla Chiesa: il Concilio di Reims nel 1148 ottenne la condanna del papa di quattro sue proposizioni e Gilberto si sottomise alla decisione.\nGilberto \u00e8 praticamente l'unico logico del XII secolo ad essere citato dai maggiori scolastici del secolo successivo. Il \"Liber sex principiorum\", a lui attribuito, ma di autore anonimo, fu considerato con la riverenza accordata ai testi aristotelici, dando materia a molti commentatori, come Alberto Magno, mentre Dante lo chiama il \"Magister sex principiorum\". Il trattato \u00e8 una discussione sulle categorie aristoteliche.\nL'autore distingue nelle dieci categorie due classi, una essenziale e l'altra derivata. Essenziali o inerenti (\"formae inhaerentes\") negli oggetti stessi sono solo la sostanza, la quantit\u00e0, la qualit\u00e0 e la relazione nel senso stretto del termine. Le altre sei, il luogo, il tempo, la situazione, lo stato, l'azione e la passione sono relative e subordinate (\"formae assistentes\"). Questa sua posizione ha un certo interesse ma non \u00e8 di grande valore in logica o nella teoria della conoscenza; pi\u00f9 importanti nella storia della scolastica sono le conseguenze teologiche del realismo di Gilberto.\nNel commento al \"De Trinitate\" di Boezio procede dalla nozione metafisica dell'essere astratto fino a quella di Dio; per lui, Dio non pu\u00f2 essere pienamente compreso n\u00e9 \u00e8 dimostrabile la sua esistenza. In Dio non vi sono distinzioni e differenze, mentre in tutte le altre sostanze vi \u00e8 una dualit\u00e0, derivante dall'elemento materiale. Tra Dio - l'Essere puro - e le sostanze, sono le idee o forme, che dunque per lui non sono sostanze. Tali forme, nel loro aspetto materiale, sono \"formae substantiales\" o \"formae nativae\"; sono le essenze delle cose e in loro non vi \u00e8 alcuna relazione con gli accidenti. Le cose sono create e non eterne, diversamente dalle idee, create ed eterne e da Dio, increato ed eterno. La pura forma dell'esistenza, cio\u00e8 Dio, deve essere distinta dalle tre persone che partecipano della forma divina. La forma o essenza \u00e8 una, ma le persone o sostanze sono tre. Questa distinzione tra \"Deitas\" o \"Divinitas\" e \"Deus\" port\u00f2 alla condanna, da parte della Chiesa, della sua dottrina."}
{"id": "348655", "revid": "287204", "url": "https://it.wikipedia.org/wiki?curid=348655", "title": "La notte dei desideri", "text": "La notte dei desideri, ovvero Il satanarchibugiardinfernalcolico Grog di Magog \u00e8 un libro per ragazzi scritto da Michael Ende. Dal libro \u00e8 stata tratta una serie a cartoni animati, andata in onda in Italia col titolo \"Grog di Magog\".\nTrama.\nLa notte dei desideri narra di un gatto e un corvo che riescono a salvare il mondo nella notte di capodanno.\nIl gatto Maurizio (che si fa chiamare Maurice de Sainte-Maure ed afferma di essere stato un menestrello) e il corvo Jacopo Gracchi sono stati inviati dal Gran Consiglio riunito di tutti gli animali a spiare due maghi chiamati Belzeb\u00f9 Malospirito e sua zia Tiranna Vampiria che hanno come missione la rovina del mondo.\nLoro lavorano per conto del diavolo, che d\u00e0 loro poteri illimitati ma in cambio devono portare a termine ogni anno degli impegni contrattuali. In quell'anno il Gran Consiglio degli animali si accorge che la Terra stava sempre peggio e manda delle spie ovunque: Maurizio era nella casa di Malospirito e Jacopo in quella di Tirannia.\nI due stregoni decidono di creare una pozione che si chiama il \"satanarchibugiardinfernalcolico Grog di Magog\", che ha la straordinaria funzione di esaudire per ogni sorso l'esatto contrario di un desiderio . Questo potere per\u00f2 scade con il primo rintocco delle campane dell'anno nuovo, facendo in modo che ogni desiderio non si trasformi pi\u00f9 nel proprio contrario, ma si avveri alla lettera. Mentre i due maghi sono impegnati a preparare la pozione, il gatto e il corvo vanno in citt\u00e0 per trovare il modo di fermarli, e arrivano fino alla chiesa, dove incontrano San Silvestro.\nSan Silvestro decide di aiutarli, e suona loro la prima nota (dei rintocchi di) che scocca a mezzanotte. Infatti secondo San Silvestro, nell'Eternit\u00e0 non sempre la causa precede l'effetto, quindi la nota che lui regala agli animali anche se suoner\u00e0 a mezzanotte avr\u00e0 il suo effetto prima. Questa nota ha la forma di un pezzetto di ghiaccio con dentro una luce. Maurizio e Jacopo tornano nella casa volando alla velocit\u00e0 del suono grazie alla nota, e la lasciano cadere nel Grog , senza farsi vedere dal mago e dalla strega, annullando cos\u00ec le propriet\u00e0 invertitrici dell'infernale bevanda.\nBelzeb\u00f9 e Tirannia utilizzano la pozione, esprimendo desideri per la pace e la salvezza della Terra senza sapere che i loro desideri si realizzano parola per parola. Inoltre fanno anche dei desideri \"contro\" il gatto e il corvo, augurando loro salute, bellezza e forza illimitata, naturalmente pensando che si sarebbe avverato il contrario dei loro desideri. Ma quando i desideri si avverano parola per parola il gatto e il corvo diventano pieni di forza e belli d'aspetto, mago e strega non se ne accorgono, perch\u00e9 il Grog ha un'alta gradazione e loro sono ubriachi fradici.\nAlla fine i due maghi si benedicono a vicenda e diventano buoni. Per\u00f2 si sentono cos\u00ec buoni che sfruttano l'ultimo sorso del Grog per tornare cattivi. Alla fine i due vengono riportati all'Inferno mentre Maurizio e Jacopo tornano dal Gran Consiglio. Maurice de Sainte-Maure, che si fa chiamare nuovamente cos\u00ec, grazie al Grog \u00e8 finalmente diventato un grande cantante."}
{"id": "348702", "revid": "2153076", "url": "https://it.wikipedia.org/wiki?curid=348702", "title": "Songs in A Minor", "text": "Songs in A Minor \u00e8 il primo album dell'artista statunitense Alicia Keys, uno tra i primi ad essere pubblicati dalla J Records nel 2001.\nL'album ha debuttato sul mercato vendendo pi\u00f9 di 50.000 copie nel primo giorno, 235.000 nella prima settimana e pi\u00f9 di dodici milioni in tutto il mondo, il 60% delle quali negli Stati Uniti. Curiosamente, nonostante il titolo dell'album (tradotto \"Canzoni in La Minore\"), nessuna delle tracce \u00e8 in questa tonalit\u00e0, tranne \"Jane Doe\". Ha segnato l'inizio della carriera discografica della cantante, generando un grande impatto nella discografia mondiale, in quanto in quegli anni l'industria musicale era segnata da boy-band e da \"prodotti commerciali\" rivolti ai teen-ager. Lo stile soul, nuovo e musicalmente impegnativo della cantautrice ha riscosso un grande favore sia dal mercato che dalla critica, portando infatti Alicia nel 2002 a diventare la seconda donna dopo Lauryn Hill a vincere 5 Grammy Awards in una sola serata, inclusi due dei quattro pi\u00f9 importanti: \"Best New Artist\" e \"Song of The Year\". Nel 2013 \"Songs in A Minor\" viene inserito da \"Entertainment Weekly \"nella classifica dei 100 album pi\u00f9 importanti della storia, alla posizione n\u00b057.\nSingoli.\nDall'album sono stati estratti quattro singoli: \"Fallin\"', \"A Woman's Worth\", \"How Come You Don't Call Me\" e \"Girlfriend\". \"Fallin\u2019\" ha avuto un successo straordinario, raggiungendo la vetta di molti paesi e diventando probabilmente il suo cavallo di battaglia. La canzone viene premiata come \"canzone dell'anno\" e \"miglior canzone R&amp;B\" ai Grammy Awards del 2002. \"A Woman's Worth\" parla dei diritti delle donne ed \u00e8 il secondo singolo estratto. Ha avuto un successo simile al precedente, anche se minore in termini di vendite. \"How Come You Don't Call Me\" \u00e8 una cover di Prince, che originariamente la eseguiva in falsetto. La versione di Alicia \u00e8 stata molto apprezzata e per questo l'artista \u00e8 stata definita da alcuni critici la versione femminile del celebre cantautore. \"Girlfriend\", essendo il singolo di chiusura, ha avuto meno successo rispetto ai precedenti.\n\"Remixed &amp; Unplugged In A Minor\".\nUn anno dopo la pubblicazione di \"Songs in A Minor\", viene pubblicata una ristampa, \"Remixed &amp; Unplugged in A Minor\", contenente alcune delle tracce originarie remixate e/o in versione unplugged (queste ultime registrate alla Key Arena di Seattle il 10 agosto 2002).\nTracce di \"Remixed &amp; Unplugged In A Minor\".\nLa versione della ristampa di \"Girlfriend\" \u00e8 quella usata nel video del singolo, mentre la seconda versione di \"Fallin'\" (traccia 8) \u00e8 una versione particolare usata nel film Al\u00ec con Will Smith."}
{"id": "348710", "revid": "1305772", "url": "https://it.wikipedia.org/wiki?curid=348710", "title": "Alexander Rud Mills", "text": "Avvocato e poeta, afferm\u00f2 che la religione germanica pre-cristiana fosse un sentiero decisamente pi\u00f9 salutare per i popoli di retaggio nord-europeo, contrariamente al Cristianesimo o al materialismo marxista. Fond\u00f2 con successo una chiesa odinista nel 1936. Durante la guerra, le autorit\u00e0 australiane, ritenendo erroneamente che Mills e i suoi compagni odinisti fossero dei simpatizzanti nazisti, arrestarono e internarono lui e altri odinisti nei campi di detenzione negli anni dal 1942 al 1944. Mills fu prosciolto da ogni accusa, ma non ricevette alcun risarcimento per la sua carcerazione.\nGli scritti di Mills influenzarono Else Christensen, contribuendo alla risorgenza neopagana degli anni sessanta e settanta."}
{"id": "348712", "revid": "2219048", "url": "https://it.wikipedia.org/wiki?curid=348712", "title": "Telegiornale", "text": "Il telegiornale o TG o notiziario (pronunciato \"tig\u00ec\") \u00e8 un programma televisivo di informazione giornalistica durante il quale sono presentate le notizie del giorno. Le notizie possono essere lette in diretta da un giornalista con l'arricchimento di filmati ed immagini oppure sotto forma di brevi servizi televisivi giunti dagli inviati sul posto. Il telegiornale \u00e8 una delle trasmissioni pi\u00f9 importanti della programmazione delle reti televisive generaliste.\nIl notiziario televisivo nasce casualmente negli Stati Uniti nella seconda met\u00e0 degli anni quaranta.\nIl telegiornale italiano, adattamento del notiziario radiofonico e del cinegiornale, normalmente organi d'informazione governativa, propagandistica durante il fascismo, si avvi\u00f2 in forma sperimentale dalla sede Rai di Milano, alle ore 21:00 del 10 settembre 1952. La prima notizia trasmessa riportava la regata storica di Venezia. Da segnalare la notizia della morte ed il funerale del leader sovietico Iosif Stalin, caratterizzato da un filmato di repertorio non relativo all'evento in quanto nel corteo si notava proprio il dittatore. La sigla con orchestra con ottoni ed archi \u00e8 memoria alla figura medievale dell'araldo, lettore di proclami pubblici, normalmente preceduti da squilli di tromba.\nCon l'avvento dell'emittenza privata si tendeva ad includere notiziari locali sull'impronta dei telegiornali Rai. Il primo telegiornale su una televisione privata a diffusione nazionale \u2013 seppur registrato, a causa di una legge che ne vietava la trasmissione in diretta \u2013 fu \"Contatto\", diretto da Maurizio Costanzo e trasmesso su Primarete Indipendente.\nStruttura.\nL'edizione tipo di un telegiornale si struttura in questo modo:\nLe stesse notizie possono essere classificate in:\nLa messa in onda di notizie sfrutta le potenzialit\u00e0 del mezzo televisivo, arricchendole con immagini, animazioni, grafici e filmati, per rendere la notizia pi\u00f9 fruibile e renderla soprattutto reale. Pi\u00f9 immagini compaiono pi\u00f9 automaticamente la testata viene percepita come capace di documentarli. Le immagini possono alternarsi a video, commenti in sottofondo a seconda delle notizie e del materiale disponibile.\nCome linea generale, le notizie pi\u00f9 importanti sono trattate con servizi completi, realizzati da singoli giornalisti e introdotti dal conduttore. Tali servizi (detti \"chiusi\") sono realizzati in ENG oppure con materiale d'archivio. Altre notizie, invece, sono riportate interamente dal conduttore, spesso con immagini a riporto (\"macchie\").\nDopo la riforma del 1990 il numero dei telegiornali presenti nei palinsesti televisivi aumenta, le edizioni centrali del telegiornale restano quelle dell'ora di pranzo e della sera. Durante la giornata comunque numerosi sono gli spazi televisivi dedicati al telegiornale, con edizioni mattutine, pomeridiane e piccoli tg flash giornalieri.\nTelegiornali in Italia.\nIl 3 gennaio 1954, all'avvio delle regolari trasmissioni televisive della Rai, in Italia c'era un unico telegiornale in onda sul Programma Nazionale. Il 4 novembre 1961, con la nascita del Secondo Programma, nacque anche il Telegiornale del Secondo Programma. I telegiornali avevano i seguenti orari: sul Programma Nazionale il Telegiornale andava in onda alle 13:30, alle 17:30 (noto come il TG del pomeriggio), alle 20:30 (noto come il TG della sera) e nella notte senza un orario fisso ma solitamente in chiusura delle trasmissioni. Il secondo canale, invece, trasmetteva un solo telegiornale alle 21:00\nIl 15 marzo 1976, con la riforma della RAI, ogni rete si dot\u00f2 di proprie distinte testate: TG1 per il Programma Nazionale e TG2 per il Secondo Programma, seguite il 15 dicembre 1979, con la nascita della Terza Rete, dal TG3 e dai notiziari regionali.\nLe emittenti private Mediaset, invece, dovettero aspettare fino al 1991 per poter produrre dei notiziari in diretta: il 16 gennaio di quell'anno nacque Studio Aperto, seguito il 29 luglio dal TG4 e il 13 gennaio 1992 dal TG5, destinato a diventare il maggior concorrente del TG1.\nNel 1999 nacque il primo canale all-news italiano, Rai News 24. Su questa linea, nacquero Sky TG24 nel 2003 e TGcom24 nel 2011, quest'ultimo evoluzione del gi\u00e0 esistente TGcom. Nel 2001 nacque il notiziario di La7, il TG La7, sorto sulle ceneri di TMC News.\nIl 29 giugno 2020 nacque il TG8, telegiornale di TV8 a cura della redazione di Sky TG24, che ha tuttavia chiuso i battenti dopo soli nove mesi di trasmissione.\nDurante il periodo delle Olimpiadi (estive o invernali) la Rai trasmette anche un telegiornale dedicato, il \"TG Olimpico\".\nLe edizioni mattutine.\nRai.\nLe edizioni mattutine del TG1, nonch\u00e9 i primi telegiornali mattutini in Italia, andarono in onda dal 22 dicembre 1986 con il contenitore \"Unomattina\" su Rai 1. Vi sono diverse edizioni mattutine, la cui principale va in onda alle ore 8:00 e, come le altre edizioni, include i titoli. Le altre sono edizioni flash. Dal 1988 al 2010, il sabato e la domenica, il ruolo dell'informazione mattutina fu invece svolto dal TG2 in onda su Rai 2, che proponeva le sue edizioni, con la stessa formula del TG1, all'interno di \"Mattina in famiglia\".\nOltre alle edizioni del fine settimana, il TG2 propone altre 2 edizioni mattutine: quella delle 10:00 (spostata alle 9:45 nel periodo estivo), con una durata di 55 minuti (un'ora fino al 2007), dal 1987, e quella delle 10:55 (spostata alle 10:30 nel periodo estivo), con una durata di 15 minuti (30 minuti nel periodo estivo), dal 2007. Queste edizioni sono precedute da alcune rubriche. Da notare che le rubriche vanno in onda dopo la trasmissione della videosigla del telegiornale e dei titoli (con immagini ferme).\nSu Rai 3, dal 1999, va in onda la mattina dalle 6:00 (dal luned\u00ec al venerd\u00ec fino alle 7:00, il sabato fino alle 7:30 e la domenica fino alle 8:00) in simulcast la programmazione di Rai News 24. In precedenza, andava in onda TG3 Mattino, edizione che si basava sul modello allora utilizzato dal TG5 Prima Pagina, ovvero un notiziario in rotazione con aggiornamenti ogni 15 minuti.\nMediaset.\nCanale 5, rete ammiraglia del gruppo Mediaset, dal 16 settembre 1991 trasmette \"TG5 Prima Pagina\" dalle 6:00 alle 8:00 (inizialmente dalle 7:00 alle 8:30), che contiene un rullo di notizie (dal 3 novembre 2014 con conduzione in video in diretta), con rassegna stampa e varie rubriche, tutte ripetute ogni 15 minuti. Dopo questo programma, dal 15 settembre 1997 va in onda una lunga edizione del TG5 alle ore 8:00, con tanto di titoli e conduzione.\nPer diversi anni, anche il TG4 ha trasmesso un\u2019edizione mattutina, trasferita successivamente alle 11:30 e, ad oggi, unificata con l\u2019edizione delle 12:00. Inoltre, nel primo mattino, Rete 4 trasmetteva anche una rassegna stampa intorno alle 2:00, poi sostituita dal TG4 Nightnews (dal 2019 TG4 Ultim\u2019ora), un riassunto dei fatti della giornata senza conduzione.\nMediaset trasmette inoltre Sport Mediaset, notiziario tematico sportivo in onda dal luned\u00ec al sabato alle 13:30 su Italia 1. L'edizione domenicale di questo notiziario \u00e8 in onda in estate e nelle pause della Serie A, mentre, durante il campionato italiano, viene sostituito da \"XXL\", rotocalco in studio di approfondimento con ospiti, consacrato in buona parte alle partite della Serie A.\nLA7.\nSu LA7 viene trasmesso il TG LA7, diretto da Enrico Mentana, alle 7:30, 13:30 e 20:00.\nSky Italia.\nTV8, rete ammiraglia del gruppo Sky Italia, dal 29 giugno 2020, trasmette il TG8 con l'unica edizione dalle 12 alle 12:30. Dal 4 luglio e per ogni weekend, trasmette TG8 Sport dalle 12:30 alle 13, condotto da Davide Camicioli.\nTV2000.\nIl TG2000, notiziario di TV2000, trasmette una rassegna stampa alle 6:30, al posto di una tradizionale edizione mattutina. Seguono tre edizioni, rispettivamente alle 12:00, alle 18:30 e alle 20:30.\nDiscovery Italia.\nIl Nove TG, notiziario del canale Nove, si compone di tre edizioni giornaliere della durata di 5 minuti ciascuna (tutti i giorni alle 09:55, 19:00 e 23:45), in cui con brevi flash vengono trattate le principali notizie della giornata, seguite dal meteo curato da LaPresse.\nI notiziari riguardano anche gli altri canali free del gruppo Discovery Italia, il \"TG Real Time\" in onda su Real Time, il \"TG Food Network\" in onda su Food Network, il \"TG Giallo\" in onda su Giallo e il \"TG DMAX\" in onda su DMAX, si compongono con 2 edizioni giornaliere della durata di 60 secondi ciascuno (tutti i giorni dalle 12:30 alle 13:15 e dalle 23:15 alle 00:20).\nViacomCBS Networks Italia.\nIl \"Spike News\", notiziario del canale Spike, va in onda ogni giorno alle 5:45. I notiziari riguardano anche gli altri canali free, il \"Paramount Network News\" in onda su Paramount Network e il \"VH1 News\" in onda su VH1, si compongono con edizioni che durano 60 secondi ciascuno.\nLa EFFE.\nSu La EFFE trasmette ogni giorno il telegiornale \"RNews\" dal luned\u00ec al venerd\u00ec, la prima alle 13:50 e la seconda alle 19:50. La durata \u00e8 di 15 minuti.\n7 Gold.\nSu 7 Gold trasmette il \"TG7\" dal luned\u00ec al venerd\u00ec alle 13:00. La durata \u00e8 di 30 minuti."}
{"id": "348719", "revid": "1745361", "url": "https://it.wikipedia.org/wiki?curid=348719", "title": "Regno di Rheged", "text": "Il Regno di Rheged era uno dei regni dello \"Hen Ogledd\" (\"Antico Nord\"), la regione di lingua brittonica di quella che oggi \u00e8 l'Inghilterra settentrionale e la Scozia meridionale, durante l'era post-romana e l'Alto Medioevo.\nIl nome Rheged deriva da una parola cumbrica che significa \"liberato\", \"libert\u00e0\", \"libero nella continuit\u00e0\". Ci\u00f2 ha probabilmente una correlazione con la resistenza celtica che nei secoli V e VI si ebbe in queste terre contro l'invasione e l'espansionismo anglosassoni. La lingua pi\u00f9 parlata era il cumbrico, una lingua britannica simile al gallese. Dopo l'incorporazione del Rheged nella Northumbria, questa lingua fu gradualmente rimpiazzata dall'antico inglese, sopravvivendo per\u00f2 in alcune comunit\u00e0 rurali. Tuttavia, il nome Cymry sopravvisse dapprima in quello di Cumberland e poi in quello di Cumbria.\nGeografia e storia.\nIl Rheged fu un regno ubicato nell'Inghilterra nord-occidentale e forse nella Scozia sud-occidentale. Nacque dopo la frantumazione dell'Y Gogledd Hen, il grande regno nordico di Coel Hen. Nelle fonti storiche \u00e8 associato con Urien (in quanto Rheged appare come suo epiteto) e la sua famiglia. Sarebbe stato Urien ad unire i regni settentrionali in una coalizione che inflisse alcune sconfitte agli anglosassoni della Bernicia nella seconda met\u00e0 del VI secolo. Queste vittorie sono ricordate da Nennio e celebrate dal bardo Taliesin, che chiama Urien \"sovrano del Rheged\". Egli viene quindi collocato nella Gran Bretagna settentrionale, in particolare, forse, nel Westmorland, dato che viene definito \"sovrano di Llwyfenydd\", area che viene identificata con la Valle del Lyvennet. Una tarda leggenda associa Urien con la citt\u00e0 di Carlisle, che si trova a sole 25 miglia di distanza. Higham suggerisce che il Rheged era \"ampiamente confinante con la precedente \"Civitas Carvetiorum\", unit\u00e0 amministrativa romana che ruotava attorno a Carlisle\". \u00c8 generalmente accettato che il regno del Rheged comprendesse gran parte della moderna Cumbria. Il toponimo Dunragit (che probabilmente significa \"Forte di Rheged\") suggerisce che, almeno per un certo periodo, il Rheged si estendesse nel Dumfries e nel Galloway. C'\u00e8 anche chi suggerisce che potrebbe essersi esteso fino a Rochdale, nel Greater Manchester, che \u00e8 indicato nel \"Domesday Book\" come Recedham. Il fiume Roch, lungo le cui sponde sorge Rochdale, \u00e8 indicato nel XIII secolo come Rached o Rachet. Certamente il regno di Urien si estese anche verso est, dato che \u00e8 definito \"sovrano di Catraeth\", cio\u00e8 di Catterick, che si trova nello Yorkshire settentrionale. \nPrima del 730 il Rheged fu annesso dalla Northumbria, regno nato dall'unione tra la Bernicia e la Deira). Dato per\u00f2 che attorno al 638 c'era stato un matrimonio tra il principe Oswiu di Northumbria (che in seguito diverr\u00e0 anche \"Bretwalda\" degli anglosassoni) e una principessa del Rheged, Rhianfelt, nipote di Rum, \u00e8 possibile che l'annessione alla Northumbria sia avvenuta in modo pacifico a seguito di diritti dinastici.\nEsiste una seconda genealogia reale del Rheged che crea una discendenza dal fratello di Cynfarch Oer: Elidyr Llydanwyn. Secondo il trattato gallese \"Bonedd Gw\u0177r y Gogledd\" il figlio di Elidir, Llywarch Hen, fu un sovrano nella Gran Bretagna settentrionale nel VI secolo. Egli fu scacciato dal suo territorio dopo la morte di Urien e fu in seguito associato con il Powys. \u00c8 per\u00f2 possibile che questo collegamento tra il Powys e Llywarch sia avvenuto solo molto pi\u00f9 tardi, probabilmente nel IX secolo. Llywarch viene indicato in alcuni poemi come re del Rheged meridionale e in altri come sovrano di Argoed e ci\u00f2 fa pensare che queste due regioni combaciassero. Secondo alcuni studiosi a un certo punto della sua storia il Rheged sarebbe stato diviso in una parte settentrionale e in una meridionale. Mentre la prima avrebbe avuto due capitali, Caerliwelydd e Dunragit, i sovrani della parte meridionale avrebbero invece usato come loro base la vecchia fortezza romana di Caer Robais (nel Lancashire). Tutte queste ricostruzioni sono per\u00f2 puramente ipotetiche. I collegamenti della famiglia di Llywarch e Urien con il Powys ha fatto inoltre ipotizzare ad alcuni che, vista la vicinanza, l'area dell'odierno Lancashire potrebbe essere stata quella di loro provenienza.\nCi sono forti evidenze del fatto che missionari cristiani irlandesi furono attivi nella regione (sebbene, almeno nominalmente, il Rheged fosse cristiano sin dal tempo dei romani) come \u00e8 dimostrato da diverse antiche chiese dedicate a San Columba. Anche commercianti, pirati e coloni irlandesi di certo giunsero in queste zone, portando il culto di San Columba."}
{"id": "348722", "revid": "125481972", "url": "https://it.wikipedia.org/wiki?curid=348722", "title": "Luciano Liggio", "text": " \nLiggio fu uno dei maggiori imputati al maxiprocesso di Palermo del 1986-1987 e mor\u00ec in carcere.\nBiografia.\nPrimi anni.\nLuciano Liggio nacque a Corleone da una famiglia contadina e, ancora giovanissimo, venne affiliato nella locale \"cosca\" mafiosa dallo zio paterno Luca Leggio, detto \"'u ziu Luca\". Nel 1944 fu denunciato per porto d'armi abusivo; il 2 agosto 1944 fu arrestato, in flagranza di reato, per il furto di alcuni covoni di grano, da due guardie campestri, aiutate dalla guardia giurata Calogero Comajanni. Venne condannato a un anno e quattro mesi di reclusione, ma la pena venne interamente condonata. Sempre in questo periodo, Liggio divenne campiere di Corrado Caruso, proprietario di una grossa azienda agricola, subentrando al precedente campiere Stanislao Punzo, ucciso il 29 aprile 1945.\nIl 28 marzo 1945 fu ucciso Calogero Comajanni, la guardia giurata che aveva collaborato all'arresto di Liggio. Il 18 marzo 1948 Liggio fu denunciato come autore dell'omicidio di Leoluca Piraino, avvenuto il 7 febbraio 1948, ma ne fu prosciolto il 21 giugno 1950.\nNel 1948 Liggio venne accusato di essere l'esecutore dell'omicidio del sindacalista Placido Rizzotto, eseguito su ordine del suo capo Michele Navarra, e, per queste ragioni, nel novembre 1948 fu proposto per l'assegnazione al confino, ma non si present\u00f2 all'udienza e quindi inizi\u00f2 la sua lunga latitanza.\nNel 1952 Liggio venne assolto per insufficienza di prove dall'omicidio Rizzotto, ma rimase latitante perch\u00e9 ricercato per altri reati, rendendosi anche responsabile dell'omicidio di Claudio Splendido, un sorvegliante di un cantiere stradale che fu ucciso il 6 febbraio 1955 perch\u00e9 aveva visto Liggio e i suoi gregari riunirsi in prossimit\u00e0 del cantiere ed aveva denunciato il fatto alla polizia.\nNegli anni cinquanta Liggio costitu\u00ec una societ\u00e0 di autotrasporti e partecip\u00f2, anche se non in forma ufficiale, a una societ\u00e0 armentizia costituita nel 1956 a Corleone in contrada \u201cPiano di Scala\u201d come copertura alla sua attivit\u00e0 di furto e macellazione illegale di bestiame. Tra i suoi soci nella societ\u00e0 figuravano numerosi suoi parenti e membri della sua banda: Francesco e Leoluca Liggio, Angelo Di Carlo e Francesco Placido Liggio, padre dello stesso Luciano.\nInoltre Liggio avrebbe voluto partecipare alla costruzione di una diga e di un serbatoio idrico a \u201cPiano di Scala\u201d, volendo accaparrarsi il trasporto dei materiali per la costruzione. Ma la \"cosca\" dei Greco di Ciaculli-Croceverde, che si occupava delle forniture di acqua agli agrumeti della Conca d'Oro e ne stabiliva il prezzo, intervenne presso Michele Navarra perch\u00e9 contraria alla diga e gli chiese di adoperarsi per bloccarne la costruzione.\nNonostante ci\u00f2, nel 1957 Liggio divenne socio di Gaetano Badalamenti, vicecapo della \"cosca\" di Cinisi, con il quale cre\u00f2 un servizio di autotrasporti per la costruzione dell'aeroporto di Punta Raisi di Palermo. \nPer la costruzione della diga, Liggio entr\u00f2 in contrasto con Navarra e con la sua banda, in particolare con il mafioso Angelo Vintaloro, proprietario di un terreno confinante con un fondo di propriet\u00e0 della societ\u00e0 armentizia con il quale aveva in comune una masseria, il quale era contrario alla diga perch\u00e9 le acque avrebbero invaso il suo terreno; per queste ragioni, Liggio e la sua banda compirono atti di vandalismo contro la propriet\u00e0 di Vintaloro, rubando i suoi covoni di grano e distruggendo le botti della sua cantina.\nA causa di questi contrasti, il 24 giugno 1958 Liggio fu vittima di un attentato mentre si trovava in una capanna insieme con altre persone. Furono sparati molti colpi, ma Liggio riport\u00f2 soltanto una leggera ferita di striscio ad una mano, mentre gli altri rimasero incolumi.\nL'assassinio di Navarra e la presa del potere.\nIn seguito all'attentato da lui subito, Liggio decise la soppressione di Navarra, che venne massacrato il 2 agosto 1958 mentre rientrava a casa in automobile.\nDopo l'uccisione del \"boss\", Liggio e la sua banda scatenarono l'offensiva contro i suoi luogotenenti: il 6 settembre 1958 vennero uccisi in un conflitto a fuoco a Corleone i mafiosi Marco Marino, Giovanni Marino e Pietro Maiuri e nel periodo successivo si verificarono altre uccisioni e numerosi casi di \u00ablupara bianca\u00bb. Mentre a Corleone continuava l'offensiva contro gli ex-uomini di Navarra, Liggio divenne proprietario a Palermo di un'officina meccanica e di un garage da dove avrebbe controllato l'afflusso della sua carne macellata illegalmente e si sarebbe associato ai mafiosi Angelo La Barbera, Rosario Mancino, Vincenzo Rimi e Salvatore Greco, con cui per\u00f2 non mantenne buoni rapporti.\nIl 16 ottobre 1958 il popolare quotidiano palermitano \"L'Ora\" pubblic\u00f2 la seconda puntata dell'inchiesta sul fenomeno mafioso in Sicilia, scritta dal giornalista Felice Chilanti, che narrava le \"gesta\" di Liggio con in prima pagina la sua fotografia e il titolo \"Pericoloso!\": per tutta risposta, alle 4:52 del 19 ottobre la storica sede del quotidiano sita a Palermo venne devastata dall'esplosione di una carica di 5 kg di tritolo, che danneggi\u00f2 parte delle rotative.\nIn risposta alla strage di Ciaculli, su disposizione del Capo della Polizia Angelo Vicari, il commissario Angelo Mangano fu inviato a Corleone con lo specifico incarico di trovare ed arrestare il latitante Liggio. La sera del 14 maggio 1964 grazie al Ten.Col. dei carabinieri Ignazio Milillo si arriv\u00f2 al suo nascondiglio: la casa di Leoluchina Sorisi, la fidanzata di Placido Rizzotto, il sindacalista che lo stesso Liggio aveva ucciso sedici anni prima su mandato di Navarra. Milillo, con la partecipazione del Mangano ed uno sparuto numero di poliziotti (dieci), irruppe nella casa con i suoi carabinieri e dopo averlo disarmato, lo arrest\u00f2; Liggio fu trovato con un catetere e il latitante stesso confess\u00f2 ai carabinieri di essere affetto dal morbo di Pott. Fu incarcerato all'Ucciardone, ma nel dicembre 1968 venne assolto per insufficienza di prove nel processo svoltosi a Catanzaro contro i protagonisti della prima guerra di mafia e anche in quello svoltosi a Bari nel 1969, in cui era imputato per gli omicidi avvenuti a Corleone a partire dal 1958.\nLa fuga e la latitanza.\nDopo l'assoluzione al processo di Bari, Liggio si trasfer\u00ec a Bitonto, in provincia di Bari, accompagnato dal suo luogotenente Salvatore Riina, nonostante entrambi fossero stati raggiunti da un provvedimento di custodia precauzionale emesso dal Tribunale di Palermo su richiesta del Procuratore capo Pietro Scaglione. Poco tempo dopo, per\u00f2, Liggio si spost\u00f2 a Roma, ignorando l'obbligo di tornare a Corleone, e si fece quindi ricoverare nella clinica privata \"Villa Margherita\" per operarsi alla prostata; il 19 novembre 1969, dopo l'intervento chirurgico, riusc\u00ec a fuggire dalla clinica e si rese irreperibile, aiutato dal mafioso Giuseppe Corso, cognato del \"boss\" Frank Coppola. La fuga di Liggio caus\u00f2 dure polemiche nei confronti del Procuratore Scaglione e del Presidente del Tribunale di Palermo Nicola La Ferlita poich\u00e9 l'ordinanza di custodia precauzionale emessa nei suoi confronti era rimasta inspiegabilmente inapplicata per alcuni mesi, consentendogli cos\u00ec di spostarsi liberamente, anche se il CSM e l'autorit\u00e0 giudiziaria di Firenze, sin dal 1971, esclusero qualsiasi responsabilit\u00e0 di Scaglione nella fuga poich\u00e9 il Procuratore capo aveva assunto sempre \u00ab\"numerose e rigorose iniziative giudiziarie\"\u00bb a carico di Liggio e di altri boss. \nNel periodo successivo, Liggio torn\u00f2 a Palermo e partecip\u00f2 all'organizzazione della cosiddetta \u00abstrage di viale Lazio\u00bb per punire il \"boss\" Michele Cavataio: infatti Liggio incaric\u00f2 i suoi luogotenenti Salvatore Riina, Bernardo Provenzano e Calogero Bagarella di far parte del commando di \"killer\" che uccise Cavataio.\nNel 1970 Liggio si rec\u00f2 a Zurigo, Milano e Catania per partecipare ad alcuni incontri insieme agli altri \"boss\" per discutere sulla ricostruzione della \"Commissione\" e sull'implicazione dei mafiosi siciliani nel \"golpe Borghese\"; durante gli incontri, Liggio costitu\u00ec un \"triumvirato\" provvisorio insieme ai \"boss\" Stefano Bontate e Gaetano Badalamenti per ricostruire la \"Commissione\", bench\u00e9 Liggio si facesse spesso rappresentare dal suo vice Salvatore Riina perch\u00e9 si era trasferito a Milano.\nLiggio inoltre fu sospettato di essere implicato nella sparizione del giornalista Mauro De Mauro perch\u00e9 strettamente legato al commercialista Antonino Buttafuoco, il quale ebbe un ruolo nella sparizione e visit\u00f2 spesso Liggio durante la degenza nella clinica \"Villa Margherita\" nel 1969. Pochi mesi dopo, Liggio venne anche sospettato dell'omicidio del Procuratore capo Pietro Scaglione, che coordinava le indagini sulla sparizione del giornalista e che si era incontrato proprio con De Mauro pochi giorni prima che questi scomparisse; secondo la testimonianza di Tommaso Buscetta, il delitto Scaglione venne ispirato ed eseguito dallo stesso Liggio insieme al suo vice Riina nel territorio di Porta Nuova, dove operava la \"cosca\" del \"boss\" Giuseppe Cal\u00f2, che gi\u00e0 da allora era fiancheggiatore di Liggio e dei suoi uomini.\nNei primi anni '70 le indagini del Ten. Col. dei carabinieri Giuseppe Russo dimostrarono che Liggio era la mente dietro i sequestri a scopo di estorsione di Antonino Caruso, figlio dell'industriale Giacomo, ed anche quelli dei figli degli imprenditori Francesco Vassallo e Arturo Cassina avvenuti a Palermo; nel frattempo, Liggio si trasfer\u00ec a Milano, dove organizz\u00f2 anche i sequestri dell'industriale Pietro Torielli a Vigevano e quello del conte Luigi Rossi di Montelera a Torino, venendo anche coinvolto nel clamoroso rapimento di Paul Getty III, grazie ai suoi legami con Mico Tripodo, boss della 'ndrangheta. Inoltre Liggio aveva stretti rapporti con i fratelli Nuvoletta, camorristi napoletani affiliati a Cosa Nostra, i quali gestivano per suo conto una grande tenuta agricola in Campania ed avviarono con lui un contrabbando di sigarette estere.\nL'arresto nel 1974.\nL'indagine sui sequestri Torielli e Rossi di Montelera, che port\u00f2 alla cattura di Liggio, venne condotta dai giudici istruttori milanesi Giuliano Turone e Giovanni Caizzi: il 14 marzo 1974 gli agenti della Guardia di Finanza, mentre eseguivano indagini patrimoniali su alcune propriet\u00e0 appartenenti a pregiudicati siciliani sospettati del sequestro di Pietro Torielli, riuscirono a rintracciare il nascondiglio dove Luigi Rossi di Montelera era tenuto prigioniero dai suoi sequestratori, una botola sotto un cascinale di Treviglio, in provincia di Bergamo, in cui furono ritrovate quattro bottiglie di Dom Perignon; si scopr\u00ec che tali bottiglie provenivano dall'enoteca gestita dal mafioso palermitano Giuseppe Pullar\u00e0 (zio dei fratelli Ignazio e Giovanbattista Pullar\u00e0, fedelissimi di Liggio) e, intercettando le utenze telefoniche del negozio, si sentiva parlare un certo \"zu' Antonio\", cui gli altri indagati si rivolgevano in modo molto ossequioso. Per questi motivi, la sera del 16 maggio 1974 gli uomini della Guardia di Finanza guidati dal colonnello Giovanni Vissicchio andarono a bussare in un appartamento di via Ripamonti a Milano dove abitava il fantomatico \"zu' Antonio\" per effettuare una perquisizione e trovarono a sorpresa Liggio mentre era insieme a una sua compagna, Lucia Parenzan, e al figlio nato dalla loro relazione. Liggio, che viveva sotto il falso nome di Antonio Farruggia, non oppose resistenza ed afferm\u00f2 che la sua compagna non conosceva la sua vera identit\u00e0.\nI processi, il carcere e la morte.\nNel 1975 Liggio venne processato dal giudice Cesare Terranova e condannato all'ergastolo per l'assassinio di Michele Navarra. Secondo le \"confidenze\" di Giuseppe Di Cristina raccolte dai Carabinieri, Liggio continuava a comandare anche dalla prigione ed infatti avrebbe commissionato gli omicidi del tenente colonnello Giuseppe Russo e del giudice Cesare Terranova ai suoi luogotenenti Salvatore Riina e Bernardo Provenzano, che stavano anche organizzando un piano per farlo evadere dal carcere di Fossombrone. A seguito di queste accuse, Liggio venne processato dalla Corte d'assise di Reggio Calabria per l'omicidio Terranova nel 1983 ma venne assolto per insufficienza di prove.\nNel 1986 Liggio fu tra gli imputati del Maxiprocesso di Palermo a seguito delle accuse di Tommaso Buscetta e Salvatore Contorno. Durante un'udienza, Liggio chiese la parola, affermando che le accuse nei suoi confronti provenivano dal fatto che si sarebbe opposto duramente alla partecipazione al Golpe Borghese del 1970, appoggiato invece dallo stesso Buscetta che poi avrebbe taciuto il fatto ai giudici; il Presidente della Corte, Alfonso Giordano, lo inform\u00f2 invece che tali circostanze erano gi\u00e0 nei verbali di interrogatorio resi da Buscetta. Il 16 dicembre 1987, alla lettura della sentenza, Liggio fu assolto per insufficienza di prove.\nNel 1989 i difensori di Liggio presentarono un'istanza per la concessione della semilibert\u00e0 poich\u00e8 all'epoca aveva gi\u00e0 scontato oltre vent'anni di reclusione e aveva mantenuto sempre buona condotta, dedicandosi tra l'altro alla pittura di diversi quadri ai quali fu dedicata addirittura una mostra (secondo il collaboratore di giustizia Gaspare Mutolo, Liggio, suo compagno di cella, si attribu\u00ec l'esecuzione di quadri in realt\u00e0 dipinti da lui); l'istanza di semilibert\u00e0 venne per\u00f2 rigettata dai giudici. Nel marzo dello stesso anno aveva causato polemiche l'intervista di Liggio concessa al giornalista Enzo Biagi e trasmessa da Raiuno, in cui il boss si protestava innocente e vittima di persecuzioni giudiziarie, ironizzando tra l'altro sul giudice Terranova (che a lungo aveva indagato su di lui).\nMor\u00ec di infarto, nel carcere di Badu 'e Carros a Nuoro, nel 1993. Venne sepolto a Corleone dopo una cerimonia svolta senza coinvolgimento pubblico per divieto della questura.\nVoci correlate.\nL'arresto di Luciano Liggio \u00e8 ampiamente descritto, tra le altre pubblicazioni, nei seguenti libri:"}
{"id": "348727", "revid": "44627", "url": "https://it.wikipedia.org/wiki?curid=348727", "title": "Minorante", "text": ""}
{"id": "348729", "revid": "951587", "url": "https://it.wikipedia.org/wiki?curid=348729", "title": "Androceo", "text": " L'androceo \u00e8 l'apparato riproduttivo maschile dei fiori, formato da pi\u00f9 stami, i quali hanno come funzione la generazione dei gametofiti maschili o granuli di pollini, dei quali ognuno \u00e8 costituito da due parti: una sottile detta \"filamento\" e l'altra, spessa, detta \"antera\" (formata da 4 sacche polliniche e microspore). \nQuando l'antera abortisce e non produce polline si parla di staminodi.\nI microsporangi sono delimitati da esotelio ed endotelio, internamente al quale si riscontra il \"tappeto\", le cui cellule sono le nutrici delle cellule madri del polline.\nQuando gli stami sono tutti liberi l'androceo \u00e8 detto dialistemone, mentre se sono tutti saldati l'androceo \u00e8 detto gamostemone.\nGli stami, dunque, sono foglie molto modificate formate da un \"piede\" che si inserisce nel ricettacolo del fiore, chiamato filamento, e una porzione distale chiamata antera. Il filamento \u00e8 la parte sterile dello stame, pu\u00f2 essere molto lungo, corto o mancare, in questo caso le antere si dicono sessili. Generalmente \u00e8 filiforme, per\u00f2 pu\u00f2 essere grosso, perfino petaloide, e pu\u00f2 essere provvisto di appendici. L'antera \u00e8 la parte fertile dello stame e suole essere costituita da due parti distinguibili, contigue, chiamate \"teche\", unite da una zona detta connettivo, che \u00e8 anche da dove l'antera si unisce al filamento. Generalmente \u00e8 formata da due teche, o a volte da una sola come nelle malvacee e cannacee o da tre nel caso della \"Megatritheca\" (sterculiacee). Se si seziona l'antera perpendicolarmente lungo il suo asse, si osserva che ogni antera contiene uno o due sacchi pollinici che si estendono per tutta la lunghezza.\nDopo la maturazione dei granuli di polline viene a prodursi la cosiddetta deiscenza, ovvero l'apertura dell'antera dalla quale verr\u00e0 rilasciato il polline. Il tessuto responsabile si chiama endotecio. Se l'apertura si produce per tutta la lunghezza del setto che separa i sacchi pollinici, la deiscenza avviene in senso longitudinale, che \u00e8 il caso pi\u00f9 frequente. In altri casi l'endotecio viene a localizzarsi quindi in zone limitate le quali si alzano come valve o sportelli: nella deiscenza poricida (come nelle solanacee) dove non vi \u00e8 endotecio, viene a prodursi la distruzione del tessuto all'apice dell'antera, formando cos\u00ec i pori da dove uscir\u00e0 il polline. \nIl numero di stami in ogni fiore \u00e8 un carattere molto variabile. Alcune specie della famiglia delle euforbiacee hanno fiori con un solo stame (cosiddetti \"monandri\"), le oleacee invece presentano due stami (fiori \"diandri\"), mentre nelle mirtacee ve ne sono numerosi (e perci\u00f2 detti \"poliandri\"). Il numero di stami pu\u00f2 essere uguale o no al numero di petali. Cos\u00ec, si dice che il fiore \u00e8 \"isostemone\" (o \"aplostemone\") se presenta lo stesso numero di stami e di petali (come pu\u00f2 osservarsi nelle liliacee e amarillidacee); \"anisostemone\" se \u00e8 differente la quantit\u00e0 di petali rispetto agli stami (per esempio, nel genere \"Brassica\", ci sono quattro petali e 6 stami); \"diplostemone\", quando il numero di stami \u00e8 il doppio della quantit\u00e0 dei petali (il genere \"Kalanchoe\", per esempio, presenta quattro petali e otto stami) ed \u00e8 \"polistemone\" quando il numero di stami \u00e8 pi\u00f9 del doppio dei petali (come nel \"Poncirus\", con cinque petali e numerosi stami). \nLa disposizione elicoidale di numerosi stami \u00e8 la condizione primitiva nella divisione delle angiosperme, alle quali si attribuisce \"poliandria primaria\". La riduzione del numero di stami (oligomerizzazione) e l'andamento verso la condizione verticillata ciclica fu una tendenza evolutiva nell'ambito delle angiosperme; inizialmente attraverso la formazione di vari cicli di stami, poi due (\"diplostemonia\") e, finalmente, uno solo (\"aplostemonia\"). Nonostante ci\u00f2, in alcuni lignaggi di angiosperme non \u00e8 infrequente che il numero di stami aumenti (\"poliandria secondaria\"), fenomeno che si osserva in specie che offrono ai loro impollinatori una quantit\u00e0 di polline in special modo grande. \nMolte volte i fiori presentano un perianzio ridotto e gli stami sono lunghi e vistosi. In questi casi la funzione di attrazione degli impollinatori la compie l'androceo. Questo tipo di fiori \u00e8 di solito disposto ad infiorescenze che, per la loro forma, sembrano spazzole (\"cepillos\") o pulisci-tubo (\"limpiatubos\"), come per esempio in alcune leguminose (\"Inga uruguensis \" e \"Acacia caven\") e nelle mirtacee (\"Callistemon rigidus\").\nGli staminodi sono gli stami sterili che normalmente appaiono in certi fiori. La loro funzione \u00e8 varia e pu\u00f2 avere a che fare con la produzione del nettare o con la funzione attrattiva che di solito hanno i petali."}
{"id": "348751", "revid": "1625925", "url": "https://it.wikipedia.org/wiki?curid=348751", "title": "Arillo", "text": "Viene denominato arillo una parte esterna al seme che cresce insieme a questo, \u00e8 derivata dall'espansione del funicolo ed \u00e8 solitamente carnosa e colorata. Questo ne facilita la disseminazione zoocora.\nPer esempio, il tasso produce semi velenosi circondati da un arillo rosso commestibile, che di tale pianta \u00e8 l'unica parte innocua per l'uomo e per gli animali domestici.\nAltri esempi sono il litchi, la noce moscata, il melograno."}
{"id": "348757", "revid": "32698", "url": "https://it.wikipedia.org/wiki?curid=348757", "title": "Bosoni Z e W", "text": ""}
{"id": "348759", "revid": "1154737", "url": "https://it.wikipedia.org/wiki?curid=348759", "title": "Ascella (botanica)", "text": "Viene denominata ascella la zona del fusto corrispondente al punto d'inserzione di foglia, fiori o spine. In tale zona si conserva una porzione di meristema che d\u00e0 origine a questi organi.. Al suo interno si possono trovare gemme ascellari, che possono originare infiorescenze (gemme fiorali) oppure diramazioni secondarie del fusto (gemme vegetative)."}
{"id": "348761", "revid": "287204", "url": "https://it.wikipedia.org/wiki?curid=348761", "title": "La torre dell'elefante", "text": "La torre dell'elefante \u00e8 un racconto breve fantasy facente parte del ciclo di Conan il barbaro dello scrittore Robert Ervin Howard.\nTrama.\nConan, ancora un giovane cimmero errante, poco esperto della vita civilizzata e soprattutto delle cose inerenti alla magia, sosta nella citt\u00e0 di Arenjun, splendido gioiello del regno di Zamora e patria dei pi\u00f9 famosi ladri di Hyboria. In uno dei malfamati locali del Maglio viene a conoscenza dell'esistenza di una fantomatica quanto inestimabile gemma detta \"Il cuore dell'elefante\", detenuta da un mago di Arenjun cos\u00ec potente da far tremare anche il governatore locale alla propria volont\u00e0. Conan, che all'epoca sopravviveva come ladro, non si fa certo sfuggire l'occasione di tentare di rubarla, sebbene sembra sia custodita nella residenza del mago, una torre inespugnabile nel cuore della citt\u00e0, detta appunto, la \"Torre dell'elefante\".\nSul suo cammino incontrer\u00e0 il principe dei ladri Taurus di Nemedia che quella notte stessa tentava anche lui di impossessarsi della gemma. Superati feroci leoni a guardia della base grazie all'aiuto della mortale polvere di loto nero, i due raggiungono la cima della torre e Taurus entra per primo chiedendo a Conan di restare di guardia; in realt\u00e0 Taurus chiude dietro di s\u00e9 una pesante porta in ferro, tradendo Conan. Ma ne esce subito dopo, agonizzante, e muore in pochi istanti; sul suo corpo solo due piccole ferite.\nConan decide allora di entrare e si trova presto faccia a faccia con l'assassino di Taurus: un enorme e spaventoso ragno nero che occupa l'intero soffitto della stanza piena di gioielli e tesse ragnatele a velocit\u00e0 disumana. Solo i barbarici riflessi di Conan lo salveranno dal veleno e con l'enorme forza della disperazione e dei possenti muscoli getter\u00e0 sul ragno uno scrigno colmo di preziosi spappolando il macabro custode.\nNon trovando per\u00f2 in quella stanza la gemma, Conan prosegue nella stanza successiva e stavolta lo attende qualcosa di davvero innaturale, un essere con il corpo di uomo e l'enorme testa di elefante siede su un trono di pietra; all'inizio Conan lo ritiene una statua, ma avvicinatosi si rende conto che \u00e8 vivo! Vivo, ma cieco, infatti l'uomo-elefante Yag-Hosha crede che Conan sia in realt\u00e0 il suo aguzzino Yara (il mago della torre) tornato a torturarlo. Chiarito l'equivoco, Conan ascolta il racconto di Yag, che descrive la propria razza come un'antichissima stirpe di maghi venuti dalle stelle e un tempo venerati dai popoli precedenti. Ma Yara, un tempo accolito di Yag, riusc\u00ec a imprigionarlo e a renderlo schiavo, torturandolo da secoli per i suoi biechi scopi di magia nera. Yag chiede allora a Conan di ucciderlo, di prendere il suo cuore e strizzare il sangue contenuto in esso sopra la gemma dell'elefante in possesso di Yara, solo cos\u00ec avrebbe potuto liberarsi. Conan, un poco riluttante, esaudisce la preghiera ed uccide Yag, ne cava il cuore e fa come gli era stato detto.\nDi fronte a Yara, che incontra dopo qualche stanza, Conan strizza il cuore di Yag sulla gemma e Yara diventa via via pi\u00f9 piccolo di statura, fino ad essere inglobato nella gemma stessa. Conan intravede nella gemma Yag che d\u00e0 la caccia a Yara e lo uccide, ritornandosene finalmente al di l\u00e0 delle stelle.\nConan sente la torre tremare, fa appena in tempo a fuggirne per vederla crollare alle sue spalle."}
{"id": "348767", "revid": "22475", "url": "https://it.wikipedia.org/wiki?curid=348767", "title": "Palazzo degli Uffici (Taranto)", "text": "Il Palazzo degli Uffici di Taranto \u00e8 uno dei palazzi pi\u00f9 prestigiosi del Borgo Nuovo della citt\u00e0. Fu costruito nel Settecento per assolvere alla funzione di orfanotrofio e ospitare i bambini poveri della citt\u00e0 e gli orfani dei militari, per ordine di un Regio Decreto di Ferdinando IV di Borbone del 1787.\nLa prima pietra della struttura fu posata nel 1791 in uno spiazzo utilizzato per manifestazioni pubbliche dall'Arcivescovo di Taranto Monsignor Giuseppe Capecelatro, ma le vicende del 1799 e i successivi mutamenti di governo, costrinsero a interrompere i lavori per molto tempo.\nSolo nel 1872 il Comune, che nel frattempo aveva acquisito l'intera area, destin\u00f2 l'edificio a ospitare alcuni uffici pubblici, ordinando la ripresa dei lavori su disegno dell'Ing. Giovanni Galeone, che si concluse nel 1894.\nDal 28 giugno 1896, data dell'inaugurazione alla presenza del Sindaco di Taranto Alessandro Criscuolo, il palazzo ha ospitato il Tribunale di Taranto, la Scuola nautica, l'Osservatorio meteorologico e sismico, l'Istituto per la Storia e l'Archeologia della Magna Grecia e diversi istituti scolastici, tra cui il Liceo Ginnasio \"Archita\".\nLa forma quadrangolare dell'edificio, influenzarono il piano regolatore per quanto riguardava il reticolo stradale, mentre lo stile architettonico fu utilizzato come modello da altri palazzi del Borgo Nuovo della citt\u00e0.\nIl prospetto principale del palazzo si affaccia su Piazza Archita, ed \u00e8 allineato con il Ponte Girevole dal quale \u00e8 perfettamente visibile. Idealmente appare suddiviso in due sezioni orizzontali: la sezione inferiore presenta al piano terreno un maestoso portone principale affiancato da una serie di porte, e al primo piano una fila di finestre incorniciate; quella superiore si presenta sia al secondo sia al terzo piano con 20 finestre decorate elegantemente. La suddivisione in sezioni verticali invece \u00e8 effettuata mediante lesene di ordine dorico nella parte inferiore, e lesene di ordine ionico in quella superiore.\nLa parte superiore del prospetto termina con un piccolo timpano triangolare decorato e con un orologio meccanico.\nI restanti prospetti sono identici a quello principale, con l'eccezione del piccolo timpano triangolare.\nSia all'esterno sia all'interno sono inoltre presenti lapidi commemorative. Tra di esse, una menzione particolare va fatta per quella dedicata all'assassinio del re Umberto I di Savoia, conservata al terzo piano. \u00c8 stata per pi\u00f9 di un secolo sede del Liceo Ginnasio \"Archita\", il pi\u00f9 antico di Taranto, famoso per essere stata la scuola di personalit\u00e0 illustri, tra le quali lo statista Aldo Moro. Dal 2013 il Liceo \u00e8 stato trasferito in altra sede per l'inizio dei lavori, conclusi nuovamente per infiltrazioni mafiosi all'interno della ditta appaltatrice.\nIl palazzo dal 2002 \u00e8 in fase di restauro e di riorganizzazione interna degli spazi."}
{"id": "348776", "revid": "116456371", "url": "https://it.wikipedia.org/wiki?curid=348776", "title": "Caulifloria", "text": "La caulifloria \u00e8 un termine di botanica che definisce una caratteristica non comune: mentre la maggior parte delle piante produce i fiori sulle parti pi\u00f9 giovani della chioma, le piante cauliflore portano i fiori sul tronco o sui rami vecchi e lignificati.\nPer esempio, alberi cauliflori sono il carrubo (\"Ceratonia siliqua\"), l'albero di Giuda (\"Cercis siliquastrum\"), il Jabuticaba (\"Plinia cauliflora\"). Anche la pianta del Cacao (\"Theobroma cacao\") \u00e8 cauliflora."}
{"id": "348780", "revid": "123252782", "url": "https://it.wikipedia.org/wiki?curid=348780", "title": "Imboscata", "text": "Limboscata \u00e8 una tattica militare che consiste nell'attaccare il nemico da una posizione strategica, e con il favore dell\"effetto sorpresa\", spesso nella notte o dentro una foresta.\nDescrizione.\nMolto spesso associata alla guerriglia, questa tecnica \u00e8 stata usata in molti conflitti, compresa la seconda guerra mondiale, perch\u00e9 \u00e8 il classico esempio di tattica militare, in quanto permette di arrecare il maggior danno possibile al nemico con il minor dispendio di risorse.\nIn qualunque caso \u00e8 norma definire \"imboscata\" gli attacchi eseguiti nelle modalit\u00e0 sopra indicate ma su piccola scala (squadre e plotoni); su scala pi\u00f9 grande si parla di aggiramenti o di \"attacchi sui fianchi\".\nEsempi storici.\nSeconda guerra mondiale.\nSi racconta che durante la seconda guerra mondiale i soldati delle forze americane, fossero molto spesso soggetti ad attacchi a sorpresa da parte dei Giapponesi. Essi, mimetizzati nella giungla, solitamente il luogo principale dove si svolgevano gli scontri nell'isola asiatica, aprivano il fuoco circondando le ignare truppe nemiche, che spesso subivano gravissime perdite. Esse usavano il fattore sorpresa come arma principale poich\u00e9 erano in numero ridotto rispetto agli Americani, e adottavano questo tipo di guerriglia per eliminare un maggior numero di nemici con pi\u00f9 facilit\u00e0.\nXXI secolo.\nNelle guerre in Afghanistan e nella Iraq, molto spesso i soldati della coalizione internazionale alleati vengono colpiti dalle truppe nemiche tramite imboscate a bordo di veicoli, con la loro esplosione, o con la detonazione a distanza di cariche esplosive atte ad eliminare parte di convogli alleati in movimento.\n\"Tecniche di imboscata moderna\""}
{"id": "348787", "revid": "20908", "url": "https://it.wikipedia.org/wiki?curid=348787", "title": "La leggenda di Al, John &amp; Jack", "text": ""}
{"id": "348792", "revid": "486946", "url": "https://it.wikipedia.org/wiki?curid=348792", "title": "Lumiya", "text": ""}
{"id": "348816", "revid": "38120", "url": "https://it.wikipedia.org/wiki?curid=348816", "title": "Spada nella roccia (San Galgano)", "text": ""}
{"id": "348832", "revid": "38120", "url": "https://it.wikipedia.org/wiki?curid=348832", "title": "Milo Marat", "text": "Milo Marat \u00e8 una serie a fumetti italiana creata da Bonvi (Franco Bonvicini) nel 1974. \nLa serie \u00e8 creata nel 1973 per la celebre rivista per bambini \"Pif gadget\", e successivamente ripubblicato in Italia sul settimanale Corriere dei Ragazzi, con il nome di Jolly Flipper. Nel settembre 1991 alcuni episodi sono raccolti da Massimo Baldini in un albo da edicola, \"Le follie di Milo Marat\" (Moby Dick album n.2).\nMilo Marat, protagonista delle avventure, \u00e8 un detective pasticcione che si fa talvolta aiutare dall'erculeo compagno Groggy, e che riesce ogni volta a sventare i piani della Moustache, una strampalata banda criminale i cui componenti sono tutti uguali fra loro. Il volto del personaggio riprendeva quello dello stesso Bonvi."}
{"id": "348834", "revid": "32116", "url": "https://it.wikipedia.org/wiki?curid=348834", "title": "Guardian of Hell", "text": ""}
{"id": "348837", "revid": "1573940", "url": "https://it.wikipedia.org/wiki?curid=348837", "title": "Vini (zoologia)", "text": "Vini \u00e8 un genere di uccelli della famiglia degli Psittaculidi.\nQuesto genere raggruppa 5 specie di lorichetti molto rari in natura, alcuni in pericolo di estinzione, che vivono in areali ristretti dove il loro habitat viene gradualmente distrutto dall'intervento dell'uomo.\nDescrizione.\nNon presentano evidente dimorfismo sessuale, hanno becco e zampe arancio, iride bruno-arancio e taglia attorno ai 18\u201319\u00a0cm.\nTassonomia.\nComprende le seguenti specie:"}
{"id": "348841", "revid": "32116", "url": "https://it.wikipedia.org/wiki?curid=348841", "title": "Hell Knight", "text": ""}
{"id": "348849", "revid": "32116", "url": "https://it.wikipedia.org/wiki?curid=348849", "title": "Spider Mastermind", "text": ""}
{"id": "348853", "revid": "48342", "url": "https://it.wikipedia.org/wiki?curid=348853", "title": "Metodo Martinotti-Charmat", "text": ""}
{"id": "348857", "revid": "339392", "url": "https://it.wikipedia.org/wiki?curid=348857", "title": "Demi-sec", "text": ""}
{"id": "348859", "revid": "339392", "url": "https://it.wikipedia.org/wiki?curid=348859", "title": "Extra-brut", "text": ""}
{"id": "348860", "revid": "1318658", "url": "https://it.wikipedia.org/wiki?curid=348860", "title": "Brut", "text": ""}
{"id": "348863", "revid": "32116", "url": "https://it.wikipedia.org/wiki?curid=348863", "title": "Vagary", "text": ""}
{"id": "348872", "revid": "122928046", "url": "https://it.wikipedia.org/wiki?curid=348872", "title": "Anthony Ashley-Cooper, III conte di Shaftesbury", "text": "In Italia \u00e8 comunemente noto come Shaftesbury.\nBiografia.\nShaftesbury nasce a Londra, nipote di Anthony Ashley-Cooper, I conte di Shaftesbury e figlio del secondo Conte. Sua madre \u00e8 Lady Dorothy Manners, figlia di John, Conte di Rutland. Secondo il racconto del III Conte, il matrimonio tra i genitori di Shaftesbury venne combinato grazie all'intercessione di John Locke, fidato amico del I Conte. Il padre di Shaftesbury pare fosse debilitato sia dal punto di vista fisico che psichico, tanto che, all'et\u00e0 di tre anni, il figlio \u00e8 posto sotto la tutela del I Conte, il nonno. Locke, presente nella casa del Conte grazie alle sue conoscenze mediche, assistette alla nascita del piccolo Shaftesbury, di cui gli venne affidata l'educazione, che condusse sulla base dei princip\u00ee enunciati nel proprio scritto \"Pensieri sull'educazione\" (pubblicato nel 1693); il metodo di insegnamento del latino e greco antico tramite la conversazione fu portato avanti con successo dalla sua istruttrice, Elizabeth Birch, tanto che all'et\u00e0 di undici anni si dice il piccolo Shaftesbury fosse in grado di leggere scorrevolmente entrambe le lingue.\nNel novembre del 1683, alcuni mesi dopo la morte del I Conte, il padre invi\u00f2 Shaftesbury al College di Winchester, dove trascorse un periodo infelice, a causa del suo carattere timido e perch\u00e9 schernito a causa del nonno. Lasci\u00f2 Winchester nel 1686, per una serie di viaggi all'estero, che gli permisero di entrare in contatto con associazioni di artisti e classicisti, che ebbero una forte influenza sui suoi carattere e opinioni. Durante i suoi viaggi sembra non cercasse il dialogo con altri giovani inglesi quanto piuttosto coi loro tutori, con cui poteva conversare su tematiche a lui pi\u00f9 congeniali.\nNel 1689, l'anno successivo alla Gloriosa Rivoluzione, Shaftesbury torn\u00f2 in Inghilterra, e sembra che abbia trascorso i successivi cinque anni dedicandosi a una tranquilla vita di studio. Non c'\u00e8 dubbio che la maggior parte della sua attenzione era rivolta all'analisi degli autori classici, nel tentativo di comprendere il vero spirito dell'antichit\u00e0 classica. Non era sua intenzione, tuttavia, trasformarsi in un \"recluso\". Divenne candidato parlamentare nel villaggio di Poole, ottenendo l'elezione il 21 maggio 1695. Si distinse tra l'altro per un intervento in favore della legge per la regolamentazione delle controversie in caso di tradimento, in particolare per quella norma che doveva assicurare agli accusati di tradimento, o di mancata denuncia di un tradimento, l'assistenza di un avvocato. Nonostante appartenesse ai Whig, Shaftesbury fu sempre pronto a supportare le proposte della parte avversaria, se queste gli sembravano promuovere la libert\u00e0 dei sudditi e l'indipendenza del parlamento. La salute debole lo costrinse a ritirarsi dal parlamento nel 1698. Soffriva d'asma, disturbo aggravato dall'atmosfera inquinata di Londra.\nShaftesbury si ritir\u00f2 quindi nei Paesi Bassi, dove entr\u00f2 in contatto con Jean Leclerc, Pierre Bayle, Benjamin Furly (il mercante inglese quacchero, che aveva ospitato Locke durante la sua permanenza a Rotterdam) e probabilmente con Limborch e il resto del circolo letterario che una decina di anni prima aveva avuto Locke come suo membro onorato. Probabilmente questo era un ambiente sociale ben pi\u00f9 congeniale a Shaftesbury che non quello inglese. In questo periodo erano i Paesi Bassi la nazione dove si potevano tenere, con la maggior libert\u00e0 e il minor rischio che non nel resto d'Europa, confronti sugli argomenti che pi\u00f9 interessavano a Shaftesbury (filosofia, politica, morale, religione). Sembra si debba riferire a questo periodo la pubblicazione clandestina, in patria, in un'edizione incompleta della \"Ricerca sulla virt\u00f9 e il merito\", ricavata da una bozza che Shaftesbury aveva schizzato all'et\u00e0 di vent'anni; pubblicazione dovuta a John Toland.\nDopo oltre un anno, Shaftesbury torn\u00f2 infine in Inghilterra, e dopo poco succedette al padre come Conte. Partecip\u00f2 attivamente, a fianco dei Whig, alle elezioni generali del biennio 1700-1791, e ancora, ma con minor successo, a quelle dell'autunno 1701. Si dice che in quest'ultima occasione Guglielmo III espresse il suo apprezzamento per i serviz\u00ee di Shaftesbury, offrendogli la carica di segretario di Stato, che tuttavia Shaftesbury rifiut\u00f2, a causa del progressivo deteriorarsi delle condizioni di salute. Se il Re fosse vissuto pi\u00f9 a lungo, probabilmente l'influenza di Shaftesbury a corte sarebbe stata maggiore. Dopo le prime due settimane di regno della regina Anna, Shaftesbury, privato del suo titolo di vice-ammiraglio di Dorset, torn\u00f2 alla propria vita ritirata, anche se da alcune sue lettere si evince che mantenne un forte interesse per la politica.\nNell'agosto del 1703 si stabil\u00ec nuovamente nei Paesi Bassi, nel cui clima sembrava avere, al pari di Locke, grande fiducia. Torn\u00f2 in Inghilterra nel 1704, fortemente provato nella salute. Nonostante il soggiorno all'estero gli avesse prodotto, sull'immediato, dei benefici, la malattia progred\u00ec inesorabilmente fino a diventare cronica. Shaftesbury ridusse quindi le sue attivit\u00e0 a mantenere la corrispondenza e a scrivere, completando e rivedendo, i trattati in seguito raccolti nelle \"Caratteristiche di uomini, maniere, opinioni, tempi\". Continu\u00f2 tuttavia ad avere un grande interesse per la politica, sia interna che estera, in particolar modo per la guerra contro la Francia, guerra che sostenne in maniera entusiasta.\nAll'et\u00e0 di quasi quarant'anni si spos\u00f2, e anche in questo caso sembra che si decidesse al passo dietro le insistenti richieste dei suoi amici, principalmente per garantire un successore al suo titolo. Oggetto della sua scelta (o, meglio, della sua seconda scelta, in quanto un primo progetto di matrimonio era gi\u00e0 fallito in breve tempo) fu Jane Ewer, la figlia di un gentiluomo di Hertfordshire. Il matrimonio ebbe luogo nell'autunno del 1709, e il 9 febbraio dell'anno successivo l'unico figlio di Shaftesbury nacque a Reigate, nel Surrey; \u00e8 ai suoi manoscritti che dobbiamo molti dettagli sulla vita di Shaftesbury stesso. L'unione sembr\u00f2 felice, anche se Shaftesbury si sentiva troppo coinvolto dalla sua vita matrimoniale.\nSe si esclude, nel 1698 la prefazione a uno scritto di Whichcote (esponente della scuola di Cambridge), Shaftesbury non pubblic\u00f2 nulla di proprio sino al 1708. A quel tempo i Camisardi francesi attiravano l'attenzione grazie alle loro folli stravaganze, rispetto alle quali erano stati proposte diverse misure repressive, ma Shaftesbury afferm\u00f2 che non c'era nulla di meglio per combattere il fanatismo, se non la presa in giro e il buon umore. A sostegno di questa sua visione, scrisse \"Lettera sull'entusiasmo\" (anche tradotta come \u201cLettera sul fanatismo\u201d) datata al settembre 1707, che venne pubblicata in forma anonima l'anno seguente, provocando numerose risposte. Nel maggio del 1709 torn\u00f2 sull'argomento dando alle stampe un'ulteriore lettera, titolata \"Sensus communis\", e nello stesso anno pubblic\u00f2 anche \"Il moralista\", seguito l'anno successivo dal \"Soliloquio o consiglio a un autore\". Pare che nessuno di questi titoli sia stato pubblicato col suo nome o con le sue iniziali. Nel 1711 comparvero i tre volumi delle \"Caratteristiche di uomini, maniere, opinioni, tempi\", anch'esse in forma anonima e prive persino del nome dello stampatore. Questi volumi contenevano, oltre ai quattro trattati gi\u00e0 citati, le inedite \"Riflessioni miscellanee\" e la \"Ricerca sulla virt\u00f9 e il merito\", che si segnalava esser gi\u00e0 stata pubblicata in forma imperfetta, ora corretta e intera.\nA causa dell'aggravarsi della malattia, Shaftesbury fu costretto alla ricerca di un clima pi\u00f9 caldo; nel luglio del 1711 part\u00ec per l'Italia. A novembre si stabil\u00ec a Napoli, dove visse per pi\u00f9 di un anno. La sua principale occupazione, in questo periodo, sembra sia consistita nella preparazione di una seconda edizione delle \"Caratteristiche\", che fu pubblicata nel 1713, poco dopo la morte. La copia, minuziosamente corretta di suo pugno, \u00e8 attualmente conservata nel British Museum. Durante il soggiorno a Napoli fu impegnato anche nella stesura di brevi saggi (poi inclusi nelle \"Caratteristiche\"), e all'abbozzo di \"Plastica, o l'origine, il progresso e la potenza delle arti del disegno\", che per\u00f2 era appena iniziato quando sopraggiunse la morte (venne pubblicato comunque nel 1914, col titolo \"Caratteristiche seconde o il linguaggio delle forme\").\nGli eventi che precedettero il Trattato di Utrecht, che Shaftesbury vedeva come un segnale dell'abbandono dell'Inghilterra da parte dei suoi alleati, lo preoccup\u00f2 particolarmente durante gli ultimi mesi di vita. Non visse comunque sino a vederne la ratifica (che avvenne il 31 maggio 1713), in quanto mor\u00ec il mese precedente, il 4 febbraio 1713. Il suo corpo fu riportato in Inghilterra e sepolto nella residenza di famiglia nel Dorsetshire. Il suo unico figlio gli successe come IV Conte, mentre il suo pronipote, VII Conte, divenne un famoso filantropo.\nFama.\nTra le principali caratteristiche di Shaftesbury pare ci fosse l'amabilit\u00e0 del carattere. Al pari di Locke apprezzava particolarmente promuovere giovani uomini nella societ\u00e0. Tra questi merita una menzione speciale Michael Ainsworth, da identificare con il \"giovane\" cui Shaftesbury sped\u00ec numerose lettere e cui pag\u00f2 gli studi all'Universit\u00e0 di Oxford. Nelle lettere si nota in particolare il grande interesse che Shaftesbury aveva per gli stud\u00ee del giovane, e il desiderio che questi potesse rivelarsi particolarmente adatto per la professione che aveva scelto, quella di membro del clero della Chiesa d'Inghilterra. Tra gli altri suoi protetti vi erano Crell, i due figli di Furly e Harry Wilkinson, un ragazzo che fu inviato presso Furly a Rotterdam, la cui corrispondenza con Shaftesbury \u00e8 stata conservata.\nNell'opinione comune solitamente Shaftesbury \u00e8 considerato come uno scrittore ostile alla religione. Tuttavia, nonostante la sua ortodossia possa essere messa in dubbio se confrontata con i dettami delle varie confessioni, il suo carattere fu principalmente religioso, fatto mostrato dalle sue lettere. La sua fede in un Dio onnisciente, giusto e misericordioso, che governa tramite la Provvidenza il mondo verso il bene, pervade tutte le sue opere, la sua corrispondenza e la sua vita. Shaftesbury non aveva inoltre alcuna volont\u00e0 di minare le credenze stabilite, a parte quei casi in cui le giudicava in contrasto con una religione pi\u00f9 vera e una morale pi\u00f9 pura.\nSi attenne scrupolosamente ai dettami pubblici della Chiesa. Tuttavia determinate tendenze, nel modo in cui si esprimeva il Cristianesimo del tempo, indubbiamente suscitarono in Shaftesbury un certo rifiuto e disprezzo anche per alcune dottrine della stessa religione; tanto che, a causa anche della sua propensione allo \"humor\", spesso assumeva dei toni di presa in giro nei confronti di tali dottrine.\nTuttavia, al di l\u00e0 delle opinioni intellettuali di Shaftesbury e dei modi di esprimerle, tutti i testimoni concordano sull'elevatezza e sulla genuinit\u00e0 della sua vita e dei suoi scopi. Per certi aspetti potrebbe essere possibile paragonarlo all'imperatore-filosofo Marco Aurelio, i cui testi aveva studiato con avidit\u00e0, e la cui influenza si riflette con chiarezza nell'opera di Shaftesbury.\nScritti.\nLa maggior parte delle opere di Shaftesbury sono gi\u00e0 state nominate. A parte queste, furono pubblicate nel 1721 da Toland quattordici lettere indirizzate a Molesworth, altre a Benjamin Furly, ai suoi figli, al suo segretario Harry Wilkinson furono incluse in \"Lettere di Locke, Sidney e Shaftesbury\", un volume del 1830 (ristampato in edizione ampliata nel 1847); abbiamo quindi tre lettere, scritte rispettivamente a Stringer, a Lord Oxford e a Lord Godoiphin. Le \"Lettere a un giovane universitario\", gi\u00e0 citate, vennero pubblicate per la prima volta nel 1716. La \"Lettera sul disegno\" fu pubblicata nell'edizione delle \"Caratteristiche\" del 1732. Oltre ai testi pubblicati, di Shaftesbury sono stati conservati diversi appunti, lettere e bozze.\nShaftesbury dedic\u00f2 gran cura nella costruzione del proprio stile, riuscendo a trasmettere sempre con gran trasparenza il proprio pensiero. Non riusc\u00ec per\u00f2 altrettanto a ottenere una sufficiente eleganza, che rimase comunque sempre un suo grande obiettivo. Nel suo stile si nota una sorta di curiosa affettazione che, nonostante miri a risultare piacevole al lettore, spesso risulta invece irritante. La sua principale caratteristica, tuttavia, \u00e8 quella della \"gentilezza\", come la defin\u00ec Charles Lamb. Cerca cos\u00ec tanto di apparire come un raffinato gentiluomo, ed \u00e8 talmente ansioso di non essere visto come il tipico pedante di stampo scolastico, da cadere infine nell'altrettanto scarsamente attraente pedanteria dell'estetista e del virtuoso dello stile. In ogni caso Shaftesbury rimane un autore facile da leggersi e da comprendere, e di qui, probabilmente, deriva l'ampia popolarit\u00e0 che le sue opere incontrarono nel XIX secolo e il senso di piacevolezza che queste riescono a trasmettere al lettore contemporaneo, nonostante lo stile artificioso e le sue estenuanti digressioni.\nFilosofia.\nLa rilevanza di Shaftesbury come filosofo deriva principalmente dalle sue riflessioni di etica, il cui tema principale consiste nella confutazione delle dottrine sull'\"egoismo\" di Thomas Hobbes. Adottando la metodologia della psicologia empirica, Shaftesbury analizza l'uomo dapprima come un'unit\u00e0 a s\u00e9 stante e quindi nelle pi\u00f9 ampie relazioni che lo uniscono all'insieme della societ\u00e0 e a quello pi\u00f9 grande dell'umanit\u00e0. Il grande principio del suo pensiero \u00e8 quello dell'Armonia (o dell'Equilibrio), che fonda sulle basi del buon gusto e dei sentimenti, visti in opposizione alla razionalit\u00e0:\nConformemente al criterio dell'Armonia, Shaftesbury rifiuta le opinioni di Hobbes, e conclude che la virt\u00f9 della benevolenza \u00e8 indispensabile per la moralit\u00e0. Shaftesbury traccia inoltre uno stretto parallelismo tra i criter\u00ee morali e quelli estetici. Nello stesso modo in cui esiste una facolt\u00e0 che nella sfera dell'Arte apprende la bellezza, cos\u00ec nella sfera dell'etica c'\u00e8 una facolt\u00e0 che determina il valore delle azioni. Shaftesbury definisce questa facolt\u00e0 (per primo nel pensiero inglese) come Senso Morale (concetto sviluppato in seguito da Francis Hutcheson) o come Coscienza (concetto sviluppato in seguito da Joseph Butler). Per Shaftesbury il Senso Morale, nella sua essenza, \u00e8 emozionale e non riflessivo; viene razionalit\u00e0 in un processo successivo, tramite l'uso e l'educazione. Shaftesbury, tuttavia, non analizz\u00f2 a fondo gli elementi emotivi e razionali del Senso Morale, cosa che invece fece in seguito Henry Home.\nDa questo principio segue che:\nDa questi risultati si vede come Shaftesbury si opponga sia a Hobbes che a Locke, trovandosi invece in stretto accordo con Hutcheson, e come sia, in definitiva, un pensatore di indirizzo fortemente religioso, e questo nonostante egli rigetti la sanzione morale dell'opinione pubblica, il terrore di una punizione futura e le autorit\u00e0 istituite come incentivi alla bont\u00e0, sostituiti dalla voce della coscienza e dall'amore di Dio. Solo questi due spingono l'uomo verso la perfetta armonia, per il suo stesso bene e per quello dell'universo.\nL'attivit\u00e0 filosofica di Shaftesbury rimase confinata all'etica, all'estetica e alla religione. Per quanto riguarda la metafisica propriamente detta, e anche la psicologia, sembra non avesse interesse, se non per farne una base dell'etica. Probabilmente giudicava la logica come un mero strumento al servizio dei ragionamenti dei pedanti, che a suo tempo avevano troppo spazio, specie nelle universit\u00e0.\nL'obiettivo principale del \"Moralista\" era proporre un sistema di teologia naturale. Gli articoli di fede di Shaftesbury erano pochi e semplici, ma egli li visse comunque con una convinzione quasi entusiasta. Possono essere riassunto nella fede in un Dio la cui principale caratteristica \u00e8 la benevolenza, nell'esistenza di un governo morale dell'universo, e in uno stato futuro in cui l'uomo sar\u00e0 emendato dalle imperfezioni e ineguaglianze della vita attuale. Shaftesbury fu un deciso ottimista, anche se, nel \"Moralista\", \u00e8 presente un passaggio che pu\u00f2 indurre a supporre che considerasse la materia come un principio indifferenziato, eterno e coesistente rispetto a Dio; la materia, limitando l'agire di Dio, sarebbe la causa del male e delle imperfezioni che, nonostante la benevolenza del creatore, permangono nella sua opera. Se \u00e8 questa la sua versione dell'ottimismo, allora si deve dire quel che Mill disse di Leibniz, cio\u00e8 che anche se questo non \u00e8 il miglior mondo immaginabile, \u00e8 comunque il migliore di quelli possibili.\nRicezione.\nConsiderevole fu l'influenza degli scritti di Shaftesbury, sia in patria che all'estero. Il suo sistema fu ripreso in una forma pi\u00f9 precisa e filosofica da Hutcheson, dai suoi successori e, con determinate varianti, da David Hume e Adam Smith. Ebbe inoltre i suoi effetti anche sulla speculazione di Butler. Dei cosiddetti deisti, Shaftesbury fu probabilmente quello maggiormente importante, nonch\u00e9 il pi\u00f9 plausibile. Le \"Caratteristiche\", una volta pubblicata, furono accolte in maniera molto positiva, tra gli altri, da Leibniz.\nNel 1745 Denis Diderot adatt\u00f2 in francese la \"Ricerca sulla virt\u00f9 e il merito\". Nel 1769 fu pubblicata a Ginevra una traduzione francese di tutte le opere di Shaftesbury, lettere comprese. Traduzioni di var\u00ee suoi saggi comparvero in Germania a partire dal 1738, e tra 1776 e il 1779 furono intermanete tradotte in tedesco le \"Caratteristiche\". Secondo Hermann Hettner non solo Leibniz, Voltaire e Diderot, ma anche Lessing, Mendelssohn, Wieland and Herder, ricavarono da Shaftesbury stimoli enormi.\nParticolarmente elogiativo fu Herder. Nell\"Adrastea\" definisce il \"Moralista\" degno dell'antico letteratura greca nella sua forma, e superiore ad essa nei contenuti. L'interesse dei letterati tedeschi per Shaftesbury fu ravvivato dalla pubblicazione di due monografie, una, del 1872, riguardo agli aspetti teologici del suo pensiero, scritta da Gideon Spicker, e la seconda, del 1876, che ne tratta in particolare il lato filosofico, scritta da Georg von Gizycki."}
{"id": "348893", "revid": "125840778", "url": "https://it.wikipedia.org/wiki?curid=348893", "title": "Valencia Club de F\u00fatbol", "text": "Il Valencia Club de F\u00fatbol, noto semplicemente come Valencia, \u00e8 una societ\u00e0 calcistica spagnola con sede nella citt\u00e0 di Valencia, militante nella Primera Divisi\u00f3n (massima serie spagnola). Gioca le proprie partite casalinghe allo Stadio di Mestalla, impianto da 55\u00a0000 posti a sedere.\nFondato nel 1919, il club \u00e8 uno dei pi\u00f9 prestigiosi e titolati di Spagna, avendo vinto sei campionati spagnoli, otto Coppe del Re e una Supercoppa spagnola. In ambito internazionale, invece, ha vinto una Coppa delle Coppe, una Coppa UEFA, due Supercoppe europee, due Coppe delle Fiere ed una Coppa Intertoto; nella sua storia ha disputato anche due finali consecutive di Champions League, uscendo per\u00f2 sconfitto in entrambe le occasioni. \u00c8 l'unico club europeo ad avere vinto sia la Coppa delle Fiere che la Coppa UEFA.\nIl club \u00e8 stato un membro del G-14 dal 2002 al 2008 ed \u00e8 una \"Sociedad An\u00f3nima Deportiva\" dal 1992.\nStoria.\nEsordi e decenni successivi.\nIl club fu fondato il 18 marzo 1919 con il nome di \"Valencia Foot-ball Club\" ed ebbe come primo presidente Octavio Augusto Milego D\u00edaz che fu eletto con il lancio di una monetina. La prima partita ufficiale fu giocata in trasferta il 21 maggio 1919 contro il Valencia Gimn\u00e1stico, che vinse per 1-0. Il club inizi\u00f2 a disputare i campionati regionali della comunit\u00e0 valenciana. Il Valencia CF si trasfer\u00ec nello Stadio Mestalla nel 1923 dopo aver giocato le proprie partite casalinghe nello Stadio Algir\u00f3s a partire dal 7 dicembre 1919. La prima partita al Mestalla, quella tra Valencia e Castell\u00f3n Castalia, termin\u00f2 con il risultato di 0-0. Il giorno seguente la stessa sfida vide la vittoria del Valencia per 1-0. La squadra conquist\u00f2 il Campionato Regionale nel 1923, guadagnando cos\u00ec per la prima volta l'accesso alla Coppa del Re.\nNel 1928 venne creato il campionato nazionale spagnolo e il Valencia inizi\u00f2 a giocare nella Segunda Divisi\u00f3n: vinse il campionato nel 1931 e ci\u00f2 gli valse la promozione in \"Primera Divisi\u00f3n\". La guerra civile spagnola ferm\u00f2 l'avanzata del Valencia fino al 1941 quando il club vinse la Coppa del Re battendo in finale l'Espanyol: il club cambi\u00f2 nome nell'attuale \"Valencia Club de F\u00fatbol\". Nella stagione 1941-1942 conquist\u00f2 la Liga per la prima volta, bench\u00e9 all'epoca mettere in bacheca la Coppa del Re fosse considerato pi\u00f9 prestigioso. La squadra mantenne il suo valore per diversi anni, primeggiando la Liga nelle stagioni 1943-1944 e 1946-1947 e vincendo un'altra Coppa del Re nel 1949 contro l'Athletic Bilbao.\nNegli anni '50 il Valencia non riusc\u00ec a ripetere i successi del decennio precedente, anche se crebbe notevolmente il suo seguito. La ristrutturazione del Mestalla determin\u00f2 un aumento della sua capienza, che pass\u00f2 a 45.000 spettatori, mentre in squadra arrivarono giocatori spagnoli ed esteri di grande spessore, tra cui il nazionale spagnolo Antonio Puchades e l'attaccante olandese Faas Wilkes. Nella stagione 1952-1953 il club si piazz\u00f2 secondo nella Liga e nella stagione successiva vinse la Coppa del Re, conosciuta al tempo come \"Copa del General\u00edsimo\".\nAnni sessanta e settanta.\nMalgrado uno scarso rendimento in campionato agli inizi degli anni sessanta, fu proprio in questo periodo che il Valencia guadagn\u00f2 i suoi primi successi europei: la Coppa delle Fiere. Arriv\u00f2 in finale per tre volte consecutive: nella Coppa delle Fiere 1961-1962 batt\u00e9 in finale il (6-2 e 1-1), nell'edizione 1962-1963 sconfisse i croati della (2-1 e 2-0) e nel 1963-1964 fu superata per 2-1 dal . Nel 1967 arriv\u00f2 un altro successo in Coppa del Re contro l'Athletic Bilbao. Tra il 1963 e il 1965 furono disputati i primi derby di Valencia in Primera Divisi\u00f3n.\nNel 1970 fu nominato allenatore il celebre Alfredo Di St\u00e9fano, gi\u00e0 calciatore del ed eletto per due volte Pallone d'oro, capace di guidare immediatamente la sua nuova compagine alla quarta vittoria del titolo nazionale nel 1970-1971 (perse, invece, la finale di Coppa del Re contro il ). Grazie a questo successo il Valencia si qualific\u00f2 per la prima volta nella sua storia alla Coppa dei Campioni, contesa tra i vari campioni nazionali dei tornei europei. Nell'edizione 1971-1972 del torneo il club valenciano raggiunse il terzo turno, dove fu estromessa dai campioni ungheresi dell'\u00dajpest TE, mentre in patria arriv\u00f2 secondo in campionato e una nuova sconfitta nella finale di coppa. I migliori giocatori degli anni settanta del Valencia erano il centrocampista tedesco Rainer Bonhof, l'attaccante olandese Johnny Rep e l'attaccante argentino Mario Kempes, che si laure\u00f2 capocannoniere della Liga (\"Pichichi\") per due stagioni di fila, 1976-1977 e 1977-1978. Nella stagione 1978-1979 la squadra vinse ancora la Coppa del Re e nell'annata seguente la sua prima Coppa delle Coppe, grazie ad una cavalcata in cui elimin\u00f2 squadre importanti come i e il e al successo nella finale di Bruxelles sugli inglesi dell' ai tiri di rigore, dopo che la partita era finita 0-0. L'anno successivo vinse la Supercoppa europea battendo nel doppio confronto il di Brian Clough grazie alla regola dei gol fuori casa. Queste vittorie europee del Valencia portano la firma di Kempes.\nAnni ottanta.\nNel 1982 il club nomin\u00f2 allenatore Miljan Miljani\u0107; la squadra si trov\u00f2 al 17\u00ba posto nella Liga a sette giornate dal termine, con il rischio di cadere in Segunda Divisi\u00f3n. A Miljanic subentr\u00f2 Koldo Aguirre, che riusc\u00ec ad evitare la retrocessione, grazie soprattutto ai risultati favorevoli di partite che vedevano impegnate altre squadre in lotta per evitare la retrocessione. Nelle stagioni 1983-1984 e 1984-1985 la societ\u00e0 si trov\u00f2 con enormi debiti sotto la presidenza di Vicente Tormo. Il punto pi\u00f9 basso toccato dal Valencia coincise con la retrocessione in seconda divisione verso la fine della stagione 1985-1986 (ultimo posto nella Liga), cui si accompagnarono una serie di problemi interni quali mancati pagamenti di stipendi ai giocatori e carenza di spirito di squadra. Il club retrocesse cos\u00ec per la prima volta, dopo 55 anni di militanza nel torneo spagnolo di prima divisione.\nIl nuovo presidente Arturo Tuz\u00f3n fu capace di riportare il Valencia nella Liga. Nel 1986 in panchina torn\u00f2 Alfredo Di St\u00e9fano e la squadra centr\u00f2 la promozione alla fine della stagione 1986-1987. L'anno dopo, ancora sotto la guida di Di St\u00e9fano, si concluse con il 14\u00ba posto nella Liga, nel 1989 fu acquistato l'attaccante bulgaro Luboslav Penev. La dirigenza gett\u00f2 cos\u00ec le basi per consolidare il suo posto in prima serie arrivando secondo dietro il nel 1989-1990.\nAnni novanta.\nNella stagione 1991-1992 fu ingaggiato l'allenatore olandese Guus Hiddink, che condusse il Valencia al 4\u00ba posto nella Liga e ai quarti di finale della Coppa del Re grazie anche al contributo della stella Rom\u00e1rio. Nel 1992 il Valencia divenne una \"Sociedad An\u00f3nima Deportiva\" (SAD). Hiddink lasci\u00f2 il proprio ruolo nel 1993.\nNel 1994 divenne allenatore il brasiliano Carlos Alberto Parreira, fresco campione del mondo 1994 con la Nazionale brasiliana. La campagna-acquisti del Valencia fu di primo piano: il portiere spagnolo Andoni Zubizarreta, l'attaccante russo Oleg Salenko, anch'egli protagonista ai Mondiali 1994, e jugoslavo Predrag Mijatovi\u0107. Ciononostante la squadra deluse e Parreira fu sostituito da Jos\u00e9 Manuel Rielo. Neanche questi riusc\u00ec a portare i risultati attesi, malgrado si potesse avvalere dell'aiuto di uno staff di livello, composto da Luis Aragon\u00e9s e Jorge Valdano, e di giocatori importanti quali il brasiliano Rom\u00e1rio e gli argentini Claudio L\u00f3pez e Ariel Ortega, nel 1995 il Valencia raggiunse la finale di Coppa del Re dove fu sconfitto dal Deportivo La Coru\u00f1a mentre l'anno successivo termin\u00f2 la Liga al secondo posto dietro l'Atl\u00e9tico Madrid.\nFu l'allenatore italiano Claudio Ranieri a interrompere il digiuno di trofei che durava da 19 anni, vincendo la Coppa del Re nel 1999 e la prima Supercoppa di Spagna grazie al supporto di giocatori come Adrian Ilie, Gaizka Mendieta, Santiago Ca\u00f1izares, Kily Gonz\u00e1lez, Jocelyn Angloma e Amedeo Carboni. Nella stagione seguente sulla panchina del Valencia arriv\u00f2 l'argentino H\u00e9ctor C\u00faper, che nel 1999-2000 condusse la squadra alla finale di Champions League dopo aver eliminato la nei quarti e il in semifinale, perdendo per 3-0 contro il a Parigi. Nel 2000-2001 il club si ripet\u00e9, raggiungendo la finale di Champions League eliminando nell'ordine e Leeds United, ma contro il a Milano fu nuovamente sconfitta, questa volta ai rigori.\nAnni duemila.\nNel 2001 Mendieta fu venduto alla Lazio per 47 milioni di euro e C\u00faper firm\u00f2 con l'Inter e fu sostituito da Rafa Ben\u00edtez, che nel 2001-2002 port\u00f2 a Valencia il titolo di Liga dopo 31 anni. La squadra vinse ancora la Liga nella stagione 2003-2004, mettendo in bacheca il secondo titolo di prima divisione in tre anni e accompagnando al successo nazionale la vittoria in Coppa UEFA dopo aver sconfitto nella finale di G\u00f6teborg l'Olympique Marsiglia per 2-0. Nella stagione 2004-2005 il Valencia di Ranieri, tornato sulla panchina della squadra nell'estate 2004, nonostante la vittoria della Supercoppa UEFA sul per 2 - 1 rese al di sotto delle aspettative, come testimonia il 7\u00ba posto finale in campionato, che qualific\u00f2 comunque la squadra per la Coppa Intertoto (conclusa al secondo posto), progressivamente arrivarono giocatori come David Villa, David Silva, Patrick Kluivert e Vicente. Nell'annata successiva, sotto la guida dell'ex giocatore del Valencia Quique S\u00e1nchez Flores, il club riconquist\u00f2 un posto tra le migliori formazioni d'Europa qualificandosi per la Champions League grazie al 3\u00ba posto nella Liga. Nell'edizione 2006-2007 del massimo torneo calcistico continentale raggiunse i quarti di finale, dove fu eliminata dal Chelsea.\nNell'annata successiva, dopo un avvio al di sotto delle attese, il 29 ottobre 2007 Flores \u00e8 stato esonerato e sostituito temporaneamente da \u00d3scar Rub\u00e9n Fern\u00e1ndez, che ha poi lasciato il posto a Ronald Koeman. Il tecnico olandese il 16 aprile 2008 ha conquistato la Coppa del Re battendo nella finale di Madrid il Getafe con il punteggio di 3-1, ma ci\u00f2 non ha evitato il suo esonero, avvenuto il 21 aprile visto il preoccupante 15\u00ba posto in classifica, con 2 soli punti di vantaggio sulla zona retrocessione. La squadra ha comunque ottenuto la salvezza, piazzandosi al decimo posto.\nPer il Valencia il 2008-2009 \u00e8 al di sotto delle attese. La stagione comincia con la sconfitta in Supercoppa di Spagna contro il per 6-5. Il rendimento della formazione allenata da Unai Emery in campionato consente di ottenere il sesto posto, valido per la qualificazione alla nuova Europa League.\n\u00c8 la crisi finanziaria a preoccupare maggiormente i sostenitori del club. Alla fine della stagione il presidente Vicente Sorian, incapace di vendere, come promesso, il Mestalla per ridare fiato alle casse societarie, si dimette. Per superare la grave crisi il club intraprende un piano di praticabilit\u00e0 che comprese tra l'altro la vendita di David Villa al per 40 milioni di euro.\nI successivi tre campionati vengono chiusi al terzo posto, con il Valencia che centra sempre la qualificazione alla Champions League.\nAnni duemiladieci.\nNella stagione 2011-2012 il Valencia, dopo l'eliminazione dalla Champions League ai gironi, giunge fino alle semifinali dell'Europa League, dove \u00e8 eliminato dai connazionali dell', poi vincitori del trofeo. Nello stesso anno si classifica quinto in campionato, accedendo dunque alla medesima competizione europea per l'annata seguente.\nNell'estate del 2012 si interrompe il rapporto tra il Valencia ed Emery. A quest'ultimo subentra Mauricio Pellegrino, fortemente voluto dal presidente Llorente in contrasto con la dirigenza e il consiglio di amministrazione. A dicembre, dopo un avvio di stagione deludente, Pellegrino \u00e8 esonerato e sostituito da Ernesto Valverde, che conduce il Valencia alla qualificazione europea, ma non alla Champions League. In Champions League il Valencia supera il girone, ma \u00e8 eliminato agli ottavi di finale dai francesi del .\nLa crisi finanziaria che attanaglia il club nei mesi seguenti porta alle dimissioni di Manuel Llorente. Gli subentra Amadeo Salvo, mentre Valverde \u00e8 avvicendato, nel giugno 2013, da Miroslav \u0110uki\u0107, che prima della fine dell'anno lascia il posto a Juan Antonio Pizzi. Il nuovo tecnico conduce il Valencia all'ottava piazza nel campionato 2013-2014. Il Valencia giunge inoltre fino alle semifinali dell'Europa League, dove viene eliminato dai connazionali del , poi vincitori del trofeo.\nNel febbraio 2014 parte l'asta per l'acquisto del Valencia, che il 17 maggio si conclude con il passaggio del club all'imprenditore singaporiano Peter Lim di Meriton Holding Ltd., che acquista il 70% della societ\u00e0 per 420 milioni di euro. L'imprenditore rileva ufficialmente il club nell'ottobre 2014.\nL'ambizioso proprietario non lesina investimenti nella campagna acquisti dell'estate 2014, rifondando l'organico per riportare il Valencia in UEFA Champions League. Il nuovo allenatore \u00e8 il portoghese Nuno Esp\u00edrito Santo, che viene messo alla guida di una squadra con 15 volti nuovi e un'et\u00e0 media molto contenuta (23,6 anni), la pi\u00f9 bassa del campionato. Viene firmato un contratto con Adidas e vengono ripensate le strategie di marketing del club. Sul campo il Valencia si comporta bene, arrivando addirittura a condurre la Liga e mantenendosi comunque sempre in posizioni valide per una qualificazione europea. La squadra, avvantaggiata dall'assenza dell'impegno sul fronte europeo, disputa un ottimo campionato. La difesa \u00e8 solida e ha in Nicol\u00e1s Otamendi e Shkodran Mustafi i suoi cardini e in Jos\u00e9 Luis Gay\u00e0 un ottimo prospetto; il portiere Diego Alves \u00e8 uno dei migliori del campionato; Daniel Parejo \u00e8 uno dei centrocampisti-rivelazione della Liga. Rinforzato dall'arrivo, a gennaio, di Enzo P\u00e9rez, il Valencia conclude la Liga quarto, imbattuto con le prime sette della classifica ad eccezione del Barcellona. Si qualifica cos\u00ec alla Champions League per l'annata seguente.\nIl 1\u00ba luglio 2015 il presidente esecutivo Amadeo Salvo si dimette per contrasti con l'allenatore, che gode della totale fiducia del presidente e del suo collaboratore, l'agente Jorge Mendes. Il Valencia, chiamato al salto di qualit\u00e0, non mantiene le attese sul campo. Privo del leader difensivo Otamendi, ceduto al , il sodalizio valenciano delude ed Esp\u00edrito Santo \u00e8 esonerato nel corso della stagione per far spazio a Gary Neville, ma la squadra non migliora il suo rendimento e continua a lottare per non retrocedere. In Coppa del Re arriva in semifinale, dove subisce una goleada contro il Barcellona. Nel gennaio 2016 diviene assistente di Neville Paco Ayestar\u00e1n, che il 30 marzo, dopo la quarta sconfitta in cinque partite, prende il posto dell'inglese sulla panchina valenciana, con la squadra tredicesima nella Liga. Con tre vittorie in otto giornate il Valencia agguanta il dodicesimo posto, chiudendo una tribolata stagione con la salvezza.\nAyestar\u00e1n \u00e8 sorprendentemente confermato per la stagione seguente, partita con cessioni importanti (Andr\u00e9 Gomes, Mustafi e Paco Alc\u00e1cer). Dovendo coprire un ampliamento di capitale di 100 milioni, Lim non investe nella campagna acquisti e la giovane rosa del Valencia fatica nella Liga 2016-2017, incassando molti gol. Dopo quattro sconfitte consecutive Ayestar\u00e1n lascia il posto, all'inizio di ottobre, all'italiano Cesare Prandelli, ma il cambio non serve ad invertire la rotta. Il 30 dicembre, dopo 8 partite (1 vittoria, 3 pareggi e 4 sconfitte), Prandelli si dimette, chiedendo la rescissione del contratto perch\u00e9 non sarebbe stato accontentato in sede di campagna acquisti invernale. Gli subentra Voro, con la squadra al diciassettesimo posto, in piena zona retrocessione. I risultati con il nuovo tecnico migliorano, fino a portare il Valencia al dodicesimo posto finale.\nNella stagione 2017-2018 il Valencia, sotto la guida di Marcelino e sospinto dai gol di Santi Mina, Rodrigo e Simone Zaza, si piazza quarto, a soli tre punti dal terzo, qualificandosi cos\u00ec per la UEFA Champions League con due giornate di anticipo rispetto alla fine del campionato.\nNella stagione seguente il Valencia si piazza quarto in campionato e si aggiudica la Coppa di Spagna battendo in finale il Barcellona per 2-1 allo Stadio Benito Villamar\u00edn di Siviglia. Impegnato nella fase a gruppi di Champions League, chiude al terzo posto il girone con Juventus, e , con un bilancio di 2 vittorie, 2 pareggi e 2 sconfitte (entrambe contro la Juventus). Passato in Europa League, elimina ai sedicesimi di finale il , agli ottavi il e ai quarti i connazionali del , per poi subire l'eliminazione in semifinale contro l'.\nDopo tre giornate del campionato 2019-2020, il tecnico Marcelino viene esonerato a seguito di contrasti con il presidente Lim per alcune scelte di mercato. Lo rimpiazza Albert Celades. In Champions League il Valencia vince il girone davanti a , e , per poi essere eliminato agli ottavi dall', mentre in campionato una spirale negativa che allontana il club dal quarto posto, unita a frizioni tra tecnico e giocatori, conduce, a sei giornate dal termine del torneo, all'esonero di Celades, rimpiazzato da Voro.\nAnni duemilaventi.\nLa stagione 2020-2021 sar\u00e0 anche peggiore, col Valencia a pi\u00f9 tratti molto vicino alla zona retrocessione e con molte critiche dai tifosi, anche se con 43 punti, a +9 sull'Huesca terz'ultimo, riusciranno a salvarsi.\nColori e simboli.\nI colori del Valencia sono sempre stati bianco e nero. All'inizio della sua storia, per la maglia fu scelto il colore bianco, mentre sia per i pantaloncini che per i calzettoni fu adottato il nero. Dal 1924 al 1960, i pantaloncini diventarono bianchi. Successivamente, fu utilizzata fino al 1994 una divisa completamente bianca, in stile . Nei giorni nostri, la casacca \u00e8 bianca con i pantaloncini neri, mentre i calzini sono stati alternati, prima neri (fino al 1999) e poi bianchi.\nNello stemma della squadra, \u00e8 raffigurato un pipistrello: la storia di questo simbolo risale al XIII secolo, quando la citt\u00e0 di Valencia e le Isole Baleari furono conquistate da Giacomo I d'Aragona. Dopo la conquista, il re diede loro lo status di regni indipendenti, di cui rimaneva comunque il sovrano (ma esse erano indipendenti dalle leggi dei catalani e degli aragonesi). Fu scelto come simbolo uno scudo, con accanto due lettere L, sopra le quali fu posta una corona. Il motivo di questa scelta fu perch\u00e9 la citt\u00e0 ebbe una doppia lealt\u00e0 nei confronti del re, perci\u00f2 fu scelta questa rappresentazione. L'apposizione del pipistrello \u00e8 spiegata con varie teorie: secondo un'ipotesi, l'origine sarebbe legata all'ampia diffusione di questo mammifero nella regione valenciana. La seconda risale al 2 ottobre 1238, quando Giacomo I entr\u00f2 in citt\u00e0, riconquistandola dai Mori: un pipistrello atterr\u00f2 sopra una sua bandiera e lui lo interpret\u00f2 come un buon segnale. Dopo la conquista della citt\u00e0, il pipistrello fu aggiunto al simbolo.\nIl soprannome \"Els Che\", invece, deriva dal frequente uso dell'intercalare \"che\" da parte dei valenciani, assai comune anche in alcuni paesi sudamericani, per richiamare l'attenzione dell'interlocutore, esprimere rabbia o enfatizzare un concetto. In valenciano si scrive \"xe\".\nStrutture.\nStadio.\nIl Valencia gioca le partite casalinghe nell'Estadio Mestalla, che pu\u00f2 contenere 55.000 spettatori. L'impianto \u00e8 stato inaugurato nel 1923 ed \u00e8 stato ristrutturato nel 1973. Nell'estate del 2009 era in programma il trasferimento della squadra in un nuovo impianto di propriet\u00e0, il Nou Mestalla, situato a nord-ovest di Valencia, tuttavia la struttura non \u00e8 stata ancora completata a causa di problemi di natura finanziaria.\nCalciatori.\nVincitori di titoli.\nDi seguito l'elenco dei giocatori che hanno vinto il campionato mondiale di calcio durante il periodo di militanza nel Valencia:\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1928-1929 alla 2021-2022 il club ha ottenuto le seguenti partecipazioni ai campionati nazionali:\nTornei internazionali.\nAlla stagione 2019-2020 il club ha ottenuto le seguenti partecipazioni ai tornei internazionali:\nStatistiche individuali.\nIl giocatore con pi\u00f9 presenze nelle competizioni europee \u00e8 David Albelda a quota 101, mentre il miglior marcatore \u00e8 David Villa con 17 gol.\nStatistiche di squadra.\nA livello internazionale la miglior vittoria \u00e8 il 7-0 ottenuto contro il nella fase a gruppi della UEFA Champions League 2011-2012, mentre la peggior sconfitta \u00e8 rappresentata da un altro 7-0, subito questa volta dal nei sedicesimi della Coppa UEFA 1993-1994.\nOrganico.\nRosa 2021-2022.\n\"Rosa e numerazione aggiornate al 31 gennaio 2022\"\n "}
{"id": "348895", "revid": "1154737", "url": "https://it.wikipedia.org/wiki?curid=348895", "title": "Colletto (botanica)", "text": "Si definisce colletto di una pianta la zona di passaggio fra il fusto e la radice; \u00e8 collocato alla base del fusto, in genere a livello del terreno. \nCaratteristiche.\n\u00c8 una zona specializzata che consente di resistere alla pressione del terreno circostante ed \u00e8 il punto fino al quale le piante devono essere interrate al momento del trapianto: se la pianta viene interrata meno rischia di morire per esposizione delle radici, se viene interrata troppo viene lesionato il fusto e possono insorgere patologie, come il marciume del colletto.\nIn natura pu\u00f2 accadere che le radici restino esposte per dilavamento del terreno in seguito a forti piogge, in tal caso la pianta riesce a irrobustire le radici in modo da resistere all'esposizione (ad esempio certi ulivi secolari). L'esposizione delle radici delle piante viene ricreata ad arte dai coltivatori di \"bonsai\", gli alberi nanizzati con tecniche particolari, come nel caso dello stile \"Neagari\" che fa sembrare la pianta sospesa su colonne formate dalle sue stesse radici."}
{"id": "348915", "revid": "31789", "url": "https://it.wikipedia.org/wiki?curid=348915", "title": "Cotiledone", "text": "I cotiledoni sono foglie embrionali carnose, con struttura semplificata e, in generale, con funzione di nutrimento dell'embrione dall'inizio della germinazione al momento in cui si sviluppano la radice e le prime foglie e fino a che l'individuo sia in grado di compiere la fotosintesi, e quindi di nutrirsi autonomamente. Il nome deriva dal greco \u03ba\u03bf\u03c4\u03c5\u03bb\u03b7\u03b4\u03ce\u03bd (cotyled\u00f2n), che ha il significato di \"coppa\", \"cavit\u00e0\".\nCaratteristiche.\nNelle Gimnosperme i cotiledoni sono numerosi, mentre nelle Angiosperme si riducono a due (Dicotiledoni) o uno (Monocotiledoni).\nAnatomicamente, i cotiledoni si trovano a met\u00e0 strada tra l'apice della radice e la gemma apicale, che dar\u00e0 origine al germoglio (cio\u00e8 l'insieme di fusto e foglie). Durante la germinazione, nelle piante a crescita ipocotile (sezione tra la radichetta e il/i cotiledoni) i cotiledoni fuoriescono dal terreno e assumono, oltre alla funzione di riserva, quella di fotosintesi (ad esempio nel fagiolo). I semi con questa caratteristica sono detti \"epigei\". Viceversa, se i cotiledoni restano nel suolo, il seme \u00e8 detto \"ipogeo\", a crescita epicotile (sezione compresa tra i cotiledoni e le prime foglie vere), come avviene per il pisello.\nLa germinazione comporta l'allungamento dell'asse embrionale ad opera dell'attivit\u00e0 dei meristemi primari apicali (a tal proposito si vedano i tessuti meristematici). La prima parte del fusto a differenziarsi si forma quindi tra i cotiledoni e la gemma, che si sposta verso l'alto. Questa porzione, compresa tra i cotiledoni e le prime vere foglie (dette nomofilli) \u00e8 detta \"asse epicotile\" ed \u00e8 quella che, ad esempio, si vede uscire dal terreno durante la germinazione del seme di pisello. Nel caso del fagiolo, la fuoriuscita dei cotiledoni dal terreno avviene per allungamento della porzione dell'asse embrionale posta tra i cotiledoni e la radice, non si tratta quindi n\u00e9 di fusto, n\u00e9 di radice. Ad essa \u00e8 dato il nome di asse ipocotile o semplicemente ipocotile.\nIn generale, le foglie embrionali o cotiledoni sono legati alla funzione di nutrizione dell'embrione durante la germinazione. Tuttavia non sempre i cotiledoni hanno funzione di riserva, cio\u00e8 non sempre essi accumulano amido e proteine da rendere disponibili all'embrione in sviluppo. Nelle Graminaceae, le riserve per la germinazione sono extra-embrionali, si trovano nell'albume o endosperma secondario del seme (da cui peraltro si ricavano le farine dei cereali). In questo caso, l'unico cotiledone, detto \"scutello\", svolge funzione \"austoriale\", cio\u00e8 assorbe sostanze nutrienti dall'albume per renderli disponibili all'embrione. Le radici prendono la forma geotropica, cio\u00e8 tendono sempre ad andare verso il basso in qualsiasi modo si pianti il seme."}
{"id": "348935", "revid": "767487", "url": "https://it.wikipedia.org/wiki?curid=348935", "title": "Sinfonia n. 35 (Mozart)", "text": "La Sinfonia n. 35 in Re maggiore K 385, nota come Sinfonia Haffner, fu composta da Wolfgang Amadeus Mozart a Vienna nel luglio del 1782. Fu commissionata dagli Haffner, un'importante famiglia di Salisburgo, in occasione del conferimento del titolo nobiliare \"von Imbachhausen\" a Sigmund Haffner.\nLa sinfonia non va confusa con la \"Serenata Haffner\", altra composizione di Mozart commissionata dalla stessa famiglia nel 1776.\nStoria.\nLa \"sinfonia Haffner\" non fu inizialmente concepita come sinfonia, ma come serenata, da eseguirsi durante la cerimonia di nobilitazione di Sigmund Haffner. I Mozart conoscevano bene la famiglia Haffner attraverso il padre di Sigmund, chiamato anch'esso Sigmund, che era stato sindaco di Salisburgo e aveva aiutato la famiglia di musicisti ad organizzare i primi tour in Europa. Haffner senior mor\u00ec nel 1772, ma le famiglie rimasero comunque in contatto tra loro.\nNel 1776 Sigmund Haffner figlio commission\u00f2 a Mozart una serenata per il matrimonio di Marie Elizabeth Haffner con Franz Xavier Spath. Questa composizione, conosciuta come \"Serenata Haffner\", ebbe un tale successo che Haffner, sei anni dopo, in occasione della sua nobilitazione, volle commissionare un'ulteriore opera per l'occasione presso il compositore salisburghese. Tale commissione, in realt\u00e0, arriv\u00f2 a Mozart tramite il padre Leopold il 20 luglio 1782, in un periodo di grande lavoro per il compositore. Non solo, infatti, si dedicava all'insegnamento, ma doveva revisionare la sua opera \"Il ratto dal serraglio\" prima del 28 luglio. In pi\u00f9, la sua proposta di matrimonio a Constanze Weber aveva portato a una serie di complicazioni aggiuntive tra cui un trasloco in un nuovo appartamento a Hohe Br\u00fccke, sempre a Vienna.\nNonostante tutti i suoi impegni, Mozart lavor\u00f2 assiduamente anche a quella commissione, inviandola sezione per sezione al padre. Ci\u00f2 che aveva composto era per\u00f2 una serenata (completamente diversa da quella del 1776) con una marcia introduttiva e due minuetti. Secondo le prove storiche, Mozart non ce l'avrebbe fatta a completare l'opera entro il termine stabilito, ovvero il giorno della nobilitazione di Sigmund Haffner.\nAlla fine del dicembre del 1782, Mozart decise di rappresentare la serenata a un concerto. Dopo aver chiesto al padre Leopold di spedirgli lo spartito da Salisburgo, Mozart si rivel\u00f2 entusiasta del suo stesso lavoro, considerando anche il poco tempo che aveva impiegato per comporla. Lavor\u00f2 ad una serie di alterazioni all'opera in modo da convertire la serenata in una sinfonia. Tra queste modifiche era inclusa l'eliminazione della marcia introduttiva (ora catalogata col numero d'opera K 385a) e uno dei due minuetti (ora perduto). In pi\u00f9 fu rimossa la ripetizione dell'esposizione del primo movimento. Mozart inoltre ampli\u00f2 l'organico aggiungendo due flauti e due clarinetti nel primo e nell'ultimo movimento. Tali nuove parti per fiati non costituiscono nuovo materiale melodico, ma semplicemente un raddoppio delle gi\u00e0 esistenti voci per fiati.\nPrima esecuzione.\nLa \"Sinfonia Haffner\", cos\u00ec come \u00e8 conosciuta oggi, fu rappresentata per la prima volta il 23 marzo 1783 al Burgtheater di Vienna.\nAl concerto Mozart esegu\u00ec i primi tre movimenti della sinfonia, un'aria dall'opera \"Idomeneo, re di Creta\", un concerto per pianoforte, una \"scena\" (genere simile all'aria di un concerto), il movimento concertante di una delle sue ultime serenate, il suo \"Concerto per pianoforte e orchestra n. 5\", K 175 (con un nuovo finale) e un'altra scena (da una sua opera composta a Milano); arrivati a quel punto, improvvis\u00f2 una fuga \"perch\u00e9 l'imperatore era presente\" (Giuseppe II d'Asburgo-Lorena) e due serie di variazioni (K 398 su un'aria di Paisiello e K 455 su un'aria di Christoph Willibald Gluck). Dopo tutto ci\u00f2, il soprano Aloysia Weber cant\u00f2 un rond\u00f2 (forse K 416) e infine, per terminare il concerto, fu suonato l'ultimo movimento della \"sinfonia Haffner\".\nDurante il concerto, la sinfonia riscosse un grande successo tra il pubblico. La \"Sinfonia Haffner\", la \"Linz\" (n. 36) e la \"Praga\" (n. 38) sono considerate opere che trascendono dal resto del repertorio sinfonico di Mozart.\nLa partitura autografa \u00e8 attualmente conservata alla Pierpont Morgan Library a New York.\nStruttura.\nOrganico.\nLa strumentazione prevista \u00e8 costituita da due oboi, due flauti, due fagotti, due clarinetti, due corni, due trombe in Do, timpani e archi.\nTonalit\u00e0.\nLa tonalit\u00e0 scelta da Mozart per questa sinfonia \u00e8 Re maggiore, che d\u00e0 particolare gaiezza al suono dei fiati, e che fu la pi\u00f9 utilizzata da Mozart nelle sue sinfonie. La tonalit\u00e0 \u00e8 anche indicativa della provenienza della sinfonia da una serenata, dato che tutte le serenate per orchestra sono state scritte dal compositore salisburghese in Re maggiore.\nMovimenti.\nSono presenti quattro movimenti, coerentemente con i canoni della sinfonia del Classicismo.\nAllegro con spirito.\nNelle lettere che Mozart scambiava con il padre Leopold, Mozart dichiarava che il primo movimento andava suonato \"con fuoco\". Il movimento \u00e8 in forma-sonata con un breve sviluppo. L'esposizione inizia senza introduzione e con tutti gli strumenti all'unisono; il motivo d'apertura risulta piuttosto energico - risultato di un attento uso di ritmi staccati con l'intento di fermare l'attenzione dell'ascoltatore. Il secondo tema \u00e8 simile al primo in quanto a ritmo e materiale melodico, e richiama i movimenti monotematici in forma-sonata di Joseph Haydn.\n\u00c8 interessante notare che non \u00e8 presente alcuna ripetizione alla fine dell'esposizione. Ci\u00f2 viola le convenzioni della forma-sonata, ma tale artificio \u00e8 presente anche nelle tre sinfonie che precedono la \"Haffner\" ovvero la \"n. 31\", \"n. 33\" e la \"n. 34\".\nLo sviluppo inizia con un La all'unisono come transizione dalla tonalit\u00e0 di La maggiore a quella di Re minore (battute 95-104). Dopo tre battiti di silenzio, Mozart passa dalla dominante di Re minore a un accordo di Fa diesis 7, dopodich\u00e9 inizia una serie di rapidi accordi: Fa diesis 7 (battuta 106), Si (battuta 109), Si minore (battuta 110), Do diesis 7 (battuta 110). Infine, mediante l'uso del Do diesis 7 come dominante per il Fa diesis minore, Mozart approfondisce brevemente questa chiave (battute 111-120) prima di adoperare una serie di settime di dominante (battute 120-129) per riportare la linea melodica indietro alla settima dominante di Re maggiore in vista della ripresa. La ripresa \u00e8 simile all'esposizione, con l'eccezione di qualche differenza nella transizione. Il movimento si chiude con una breve coda di quattro battute.\nAndante.\nIl secondo movimento, in Sol maggiore presenta lente e graziose melodie annunciate dai fiati. Il movimento \u00e8 scritto in una forma-sonata ridotta. Al posto dello sviluppo, i fiati suonano un breve passaggio simile a un corale. Le strutture ritmiche del primo e del secondo tema creano un contrasto fine ma efficace. Nonostante i due temi si assomiglino molto, il primo possiede un lento accompagnamento basate su due ottave, mentre il secondo ha un accompagnamento pi\u00f9 impegnato e basato su quattro ottave. Il passaggio simile un corale, \u00e8 scandito dai violini e dalle viole tramite un accompagnamento sincopato. Riassumendo, l'\"Andante\" si presenta come un movimento delicato ed elaborato, nonch\u00e9 rilassante.\nMinuetto.\nIl minuetto, in Re maggiore, porta a un brillante cambio di atmosfera rispetto al lento e serio \"Andante\". Durante il terzo movimento vi \u00e8 un costante alternarsi di due accordi diversi - la tonica e la dominante. Solo per tre volte sono presenti accordi che non siano in tonica o dominante.\nIl \"trio\" porta a compimento il carattere del \"minuetto\". Come indicato da Mozart nello spartito autografo, il \"trio\" segue il \"minuetto\" senza pause. Vi \u00e8 quindi un repentino salto nella tonalit\u00e0 di La maggiore, e diventa subito chiaro che il trio sia in forma ternaria, come il minuetto. Il trio presenta una dinamica \"piano\", con l'eccezione delle battute 33 - 36 e 43 - 44, dove Mozart ha indicato un leggero crescendo. Nel trio sono inoltre disseminati degli \"sforzando\".\nNel \"trio\" come nel \"minuetto\" \u00e8 presente lo stesso tipo di suspense. Infatti, Mozart fa un passo avanti nel trio aggiungendo un pedale in dominante. Tale dominante subito si riversa nella tonica per mezzo di un Si diesis cromatico. Nel comparare il carattere del minuetto con quello del trio. Per riassumere, il minuetto presenta un carattere pi\u00f9 luminoso, mentre il trio crea un'atmosfera pi\u00f9 fluente.\nPresto.\nL'ultimo movimento, in forma-sonata e con indicazione agogica \"Presto\", riprende i concitati ritmi del primo, nonch\u00e9 la stessa tonalit\u00e0 (Re maggiore). Secondo Steinberg e Ledbetter, non solo condivide la stessa atmosfera dell'ouverture dell'opera \"Le Nozze di Figaro\", ma rimanda anche all'aria di Osmin \"O wie will ich triumphieren\" da \"Il ratto dal serraglio\". \u00c8 interessante notare che quest'ultima opera fu terminata solo due settimane prima della composizione di questo finale.\nIn una lettera al padre Leopold, contenente istruzioni sulle modalit\u00e0 di esecuzione del finale, Mozart asser\u00ec che il modo migliore di suonarlo era \"il pi\u00f9 velocemente possibile\". Nonostante il \"Presto\" inizi con un ritmo tranquillo e serrato, seguono tre spiazzanti battute di silenzio, seguite da un \"forte\" alla battuta 9 eseguito dall'intera orchestra. \"Sorprese\" musicali di questo tipo sono frequenti durante l'intero movimento."}
{"id": "348937", "revid": "95686718", "url": "https://it.wikipedia.org/wiki?curid=348937", "title": "Gruppo di Predmost", "text": "Il gruppo di Predmost, o Predmost\u00ec \u00e8 un insieme di resti umani del Paleolitico.\nScavi compiuti nella localit\u00e0 in Moravia detta \"dei cacciatori di Mammuth\" a causa della grande quantit\u00e0 di resti di questo animale, dettero dal 1884 al 1926 resti complessivamente di 29 individui, spesso frammentari e incompleti. Il materiale \u00e8 andato quasi completamente distrutto nella Seconda Guerra Mondiale (1945).\nAntropologia fisica.\nL'uomo di Predmost appare dotato di:\nGli scheletri chiaramente Homo sapiens, presentano un mosaico di caratteristiche miscelate: \nIpotesi sul gruppo di Predmost.\nIn tanta disparit\u00e0 di opinioni un chiarimento pu\u00f2 giungere dal confronto del gruppo di Predmost con i reperti palestinesi di Monte Carmelo e soprattutto con Gebel Kafzeh. L'insieme di questi esemplari costituisce un gruppo molto eterogeneo e variamente interpretato la cui politipia copre il confine tra le due forme: Neanderthal e Uomo moderno.\nDifatti le somiglianze di dettaglio fra i due gruppi di Predmost e di Palestina (escludendo da quest'ultimo i pochi rappresentati chiaramenti neandethaloidi) sono notevoli.\nSi ha pertanto l'impressione che il gruppo di Predmost possa rappresentare in Europa l'equivalente del gruppo palestinese forse interpretabile come effetto di \"ibridizzazione\" tra Neanderthal da una parte e Cromagnon oppure Combe-Capelle dall'altra."}
{"id": "348959", "revid": "1869787", "url": "https://it.wikipedia.org/wiki?curid=348959", "title": "Annie Leibovitz", "text": "Ritrattista affermata, Leibovitz ha uno stile caratterizzato dalla stretta collaborazione tra fotografo e modello.\nBiografia.\nAnnie Leibovitz nasce a Waterbury, nel Connecticut, \u00e8 la terza di sei figli. Suo padre era un ufficiale dell'Aeronautica USA, e molto spesso doveva spostarsi per seguire diversi incarichi, questo port\u00f2 Anne a numerosi trasferimenti e ad un'infanzia molto movimentata tra una base militare e l'altra. Durante uno di questi viaggi, la Leibovitz scopre la fotografia e si appassiona fin da subito. La madre di Annie, invece, \u00e8 un'istruttrice di danza classica, ed \u00e8 proprio l'influenza di questa figura che trasmetter\u00e0 alla fotografa l'amore per l'arte in generale e per il bello. La madre di Annie era solita documentare la vita della famiglia, producendo filmati ricordo e scattando diverse fotografie. Le prime foto scattate da Annie sono state scattate nella base militare delle Filippine, dove il padre era impegnato nella guerra del Vietnam. Questa esperienza e il contatto con la guerra nei primi anni di vita segneranno non solo la personalit\u00e0 della Leibovitz ma anche il suo lavoro e le sue convinzioni future.\nCrescendo e rientrando negli Stati Uniti la ragazza rifiuter\u00e0 il mondo in cui \u00e8 cresciuta per dedicarsi al suo opposto: l'arte, al punto da intraprendere un corso di pittura, per poi proseguire gli studi universitari presso l\u2019Istituto d\u2019Arte di San Francisco. La fotografia continua ad essere una passione, portata avanti in parallelo a tutte le altre questioni della sua vita. Grazie ai suoi studi conosce i celebri fotografi Robert Frank ed Henri Cartier Bresson, si appassiona sempre di pi\u00f9 all'arte della fotografia e ne apprende le varie tecniche ed i segreti del mestiere, decidendo di farla diventare la sua strada e abbandonando il corso di pittura.\nCarriera fotografica.\nNei primi anni dopo gli studi, Annie Leibovitz inizia diverse collaborazioni saltuarie con riviste minori, venendo per\u00f2 sempre pi\u00f9 apprezzata per il suo approccio alla fotografia e per la qualit\u00e0 degli scatti. Fin da subito si specializza nei soggetti umani, ritratti per lo pi\u00f9, e inizia a ritagliarsi una buona fetta di popolarit\u00e0. Nel 1969 si reca nel kibbutz israeliano Amir, per documentare la vita dei volontari, creando cos\u00ec il portfolio che le permetter\u00e0 di fare il salto e approdare alla rivista \"Rolling Stone\".\nTerr\u00e0 questo impiego per 13 anni, dal 1970 al 1983, in cui affiner\u00e0 la sua tecnica e produrr\u00e0 scatti sempre pi\u00f9 ricercati e riconoscibili, accrescendo la sua fama e popolarit\u00e0. Celebre la copertina con Meryl Streep che sembra staccarsi un viso particolarmente plastico. Nel 1975, occup\u00f2 il ruolo di fotografa della tourn\u00e9e di concerti del gruppo rock dei The Rolling Stones, voluta e assoldata dalla band stessa. Negli anni 1980 la Leibovitz fotograf\u00f2 delle celebrit\u00e0 per una campagna pubblicitaria internazionale della American Express. Dal 1983 ha lavorato come fotografa ritrattista per \"Vanity Fair\". Nel 1990 viene premiata col Infinity Awards per la \"Applied photography\". Nel 1991 ha tenuto un'esposizione alla National Portrait Gallery. Annie Leibovitz ha inoltre pubblicato cinque libri di sue fotografie, \"Photographs\", \"Photographs 1970-1990\", \"American Olympians\", \"Women\", e \"American Music\". Nel 1998 e ha realizzato il Calendario Pirelli 1999. Nel 2008 ha realizzato il calendario Lavazza 2009. Infine \u00e8 stata scelta come fotografa per il Calendario Pirelli 2016 che vede ritratte 12 donne tra cui Yoko Ono, Tavi Gevinson e Patti Smith.\nVita privata.\nLa sua compagna di vita \u00e8 stata Susan Sontag, fino alla morte di quest'ultima, avvenuta nel 2004. Ha ascendenze ebraiche.\nCinema.\nNel 2006 Barbara Leibovitz ha realizzato un documentario sulla sorella dal titolo \"\", portato in Italia da Feltrinelli Real Cinema e Lucky Red il 19 settembre 2012. In \"Obiettivo Annie Leibovitz\" lo spettatore prende confidenza con l'artista e con la sua quotidianit\u00e0, partecipando alla sua vita privata e professionale."}
{"id": "348968", "revid": "228587", "url": "https://it.wikipedia.org/wiki?curid=348968", "title": "Cadell Ddyrnllwg", "text": "Cadell era figlio di Cadeyrn Fendigaid, ma non sal\u00ec sul trono subito dopo la morte del padre, che fu ucciso nella battaglia di Rithergabail (Aylesford, Kent) nel 447, combattendo contro il fratello Vortimer, che si era ribellato a loro padre, il supremo re britannico Vortigern. In questo contesto, il Powys, come buona parte della Britannia meridionale, si venne a trovare in una situazione molto caotica e fu attaccato dai pirati irlandesi, che costrinsero Cadell ad allontanarsi dal regno paterno e a nascosendersi tra i contadini del Powys. Divenne cos\u00ec servitore di un capo irlandese, Benlli, nella speranza di avere un giorno l'opportunit\u00e0 per riappriopropriarsi di ci\u00f2 che gli spettava.\nSecondo la leggenda, fu salvato da San Germano di Auxerre, che stava visitando la Britannia, probabilmente per la seconda volta (ca. 450), allo scopo di estirpare l'eresia pelagiana e di convertire i pagani irlandesi. Egli pose allora l'assedio alla capitale del Powys, forse Caer Guricon (Wroxeter, nel Shropshire). Cadell gli mostr\u00f2 un'ospitalit\u00e0 sincera anche se modesta (San Germano aveva benedetto suo padre Cadell quando aveva visitato per la prima volta l'isola nel 429). Allora Germano, avendo avuto una cattiva premonizione, gli consigli\u00f2 di far uscire tutti i suoi amici dalla citt\u00e0. Quella stessa notte un lampo colp\u00ec il palazzo reale: divamp\u00f2 un incendio che, propagatosi a la citt\u00e0, bruci\u00f2 vivi i pagani. Cadell pot\u00e9 cos\u00ec riprendersi il trono. Sebbene questo racconto possa nascondere un qualche nucleo di storicit\u00e0, fu tuttavia creata dalla Chiesa per legittimarsi. \nCadell spos\u00f2 Gwelfyl, una delle figlie del sovrano di re Brychan del Brycheiniog, dalla quale ebbe numerosi figli, tra cui Cyngen Glodrydd (che salir\u00e0 poi sul trono), Tegid (padre di Gwynllyw) e forse di Gwynfyr Frych, Ystradwel e Ddewer. Cadell sembra essere morto abbastanza giovane, anche se non si conosce quando."}
{"id": "348980", "revid": "228587", "url": "https://it.wikipedia.org/wiki?curid=348980", "title": "Deiscente", "text": ""}
{"id": "349005", "revid": "1684799", "url": "https://it.wikipedia.org/wiki?curid=349005", "title": "Dado (araldica)", "text": "In araldica il dado simboleggia \"liberalit\u00e0\", \"fortuna\" e \"vittoria\".\nIl dado utilizzato \u00e8 quello con sei facce con i numeri dall'1 al 6. "}
{"id": "349010", "revid": "1543377", "url": "https://it.wikipedia.org/wiki?curid=349010", "title": "Aree naturali protette della Finlandia", "text": "Le aree naturali protette della Finlandia sono costituite da 35 parchi nazionali e da altre aree protette create al fine di tutelare gli ecosistemi e i biotopi finlandesi che abbiano rilevanza storica, geografica, ambientale e geologica o che siano insostituibili ambiente per la conservazione e la riproduzione della biodiversit\u00e0 di specie floristiche e faunistiche secondo quanto indicato dalla rete Natura 2000. Il territorio riconosciuto come area naturale protetta ammonta a 14.961\u00a0km\u00b2 di propriet\u00e0 demaniale a cui si aggiungono altri 1.220\u00a0km\u00b2 di propriet\u00e0 privata. Nella maggior parte dei casi l'escursionismo \u00e8 tutelato dal diritto di pubblico accesso alle aree incontaminate, parte integrante della giurisprudenza finlandese.\nSuddivisione per tipologia di aree.\nPrecisamente, le aree protette finlandesi vengono suddivise in:\nElenco dei parchi nazionali.\nIn Finlandia ci sono 35 parchi nazionali, gestiti dal \"Mets\u00e4hallitus\" (Amministrazione statale finlandese per le foreste), ad eccezione del parco nazionale di Koli che \u00e8 gestito dal \"Mets\u00e4ntutkimuslaitos\" (Istituto finlandese per la ricerca forestale). I parchi nazionali occupano una superficie complessiva di 8.150\u00a0km\u00b2.\nElenco delle altre aree protette.\nUn elenco parziale delle altre aree protette: \nOltre a queste, si aggiungono le altre aree naturali protette di:"}
{"id": "349016", "revid": "23390", "url": "https://it.wikipedia.org/wiki?curid=349016", "title": "Annie Leibowitz", "text": ""}
{"id": "349019", "revid": "23390", "url": "https://it.wikipedia.org/wiki?curid=349019", "title": "Annie Leiboviz", "text": ""}
{"id": "349021", "revid": "23390", "url": "https://it.wikipedia.org/wiki?curid=349021", "title": "Annie Leibowiz", "text": ""}
{"id": "349036", "revid": "2449034", "url": "https://it.wikipedia.org/wiki?curid=349036", "title": "Petrel", "text": ""}
{"id": "349038", "revid": "196390", "url": "https://it.wikipedia.org/wiki?curid=349038", "title": "Parchi nazionali della Finlandia", "text": ""}
{"id": "349049", "revid": "599013", "url": "https://it.wikipedia.org/wiki?curid=349049", "title": "Calorico", "text": "Con il termine calorico si indica un ipotetico fluido il quale, prima degli studi compiuti da James Prescott Joule, venne ipotizzato al fine di spiegare i fenomeni legati allo scambio di calore. In particolare, si pensava che tale fluido calorico fosse responsabile, con la sua minore o maggiore concentrazione, della diversa temperatura dei corpi.\nSecondo la descrizione di calorico, quando due corpi, con temperature diverse, vengono messi a contatto, il calorico passerebbe da quello in cui era pi\u00f9 concentrato all'altro fino a trovare una condizione di equilibrio a una concentrazione di fluido calorico intermedia. \nQuesto fluido avrebbe la capacit\u00e0 di entrare in tutti i corpi materiali provocando conseguenti variazioni di temperatura.\nStoria.\nNel corso dei decenni sono stati proposti numerosi modelli relativi al calorico; per esempio il fisico e matematico francese Pierre Simon Laplace introdusse un modello in cui ogni particella di un gas era circondata da un'\u201catmosfera\u201d di calorico; in questo modo durante il loro movimento e mediante gli urti, le particelle di gas potevano acquistare o cedere calorico, variando cos\u00ec le proprie qualit\u00e0 termiche.\nTutti i modelli proposti erano concordi nell'ipotizzare che il calorico fosse una quantit\u00e0 conservata in qualsiasi fenomeno fisico. Inoltre il calorico era visto come qualcosa che permetteva la generazione di lavoro passando da un corpo ad alta temperatura ad un altro a temperatura pi\u00f9 bassa, ma rimanendo inalterato.\nNel corso del XVII e XVIII secolo si formarono le distinzioni concettuali fondamentali per uno studio corretto dei fenomeni fisici. La prima importante distinzione fisica fu quella tra calore e temperatura. Inizialmente questi termini erano usati in modo improprio o come sinonimi; ma gi\u00e0 Evangelista Torricelli aveva distinto il concetto di temperatura costruendo un termometro ad alcol. Importante fu anche il ruolo del chimico scozzese Joseph Black (1728 - 1799).\nCostui descrisse per primo il calore come entit\u00e0 fisica definita e misurabile e osserv\u00f2 che, per spiegare il cambiamento di aggregazione di materia, era necessario introdurre una nuova grandezza che egli chiam\u00f2 \u201ccalore latente\u201d.\nBlack defin\u00ec questa grandezza come il calore necessario per far aumentare la temperatura di una libbra di acqua di 1\u00a0\u00b0F.\nNel moderno sistema metrico si usa la caloria.\nFu poi Wilcke ad introdurre il concetto di caloria e di calore specifico, costruendo un calorimetro.\nIl problema del calorico e di cosa fosse in realt\u00e0 il calore venne risolto dagli studi e dagli esperimenti di Joule.\nBenjamin Thompson (1753 - 1814), nato nel Massachusetts, fu il primo a concepire il calore come un movimento interno dei corpi materiali."}
