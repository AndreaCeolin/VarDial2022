{"id": "378410", "revid": "1632387", "url": "https://it.wikipedia.org/wiki?curid=378410", "title": "Show No Mercy", "text": "Show No Mercy \u00e8 il primo album in studio del gruppo musicale statunitense Slayer, pubblicato il 3 dicembre 1983 dalla Metal Blade Records.\nIl disco ha una riconosciuta importanza storica per avere segnato, insieme a \"Kill 'Em All\" dei Metallica, il debutto della scena thrash metal statunitense.\nIl disco.\nIn quell'anno la scena della musica rock pi\u00f9 dura era dominata dall'heavy metal classico britannico ma si avvertivano i primi passi di gruppi che volevano spingersi oltre rispetto ai loro precursori e tra questi figurano gli Slayer. Tuttavia la band che pubblic\u00f2 l'album era abbastanza differente da quello che sarebbe diventata dopo.\nL'album, sebbene sia categorizzato nel thrash metal, \u00e8 fortemente ancorato al sound dei Judas Priest e dei gruppi della NWOBHM, in particolare Iron Maiden e Venom. Il cantante e bassista del gruppo, Tom Araya, disse in un'intervista che lo stile musicale dei Venom influenz\u00f2 molto il lavoro di questo disco e cit\u00f2 anche i Mercyful Fate come influenza per il lavoro svolto in \"Show No Mercy\". Nei crediti del disco figura anche l'allora sconosciuto Gene Hoglan (in seguito noto batterista di Dark Angel, Death, Testament e Strapping Young Lad). Hoglan, in quel periodo, era il tecnico delle luci del gruppo e partecip\u00f2 al coro in \"Evil Has No Boundaries\".\nLa voce di Araya alterna acuti taglienti a voci demoniache mentre i chitarristi Kerry King e Jeff Hanneman eseguono spesso assoli striduli e veloci in modo alternato, sullo stile dei loro ispiratori K. K. Downing e Glenn Tipton dei Judas Priest, mentre Dave Lombardo suona ritmiche pesanti e precise con una tecnica essenziale. In questo disco il batterista suona con una sola cassa, suonando colpi veloci e ben assestati con un pedale. Lombardo user\u00e0 la doppia cassa dalla pubblicazione dell'EP \"Haunting the Chapel\" in poi, in quanto fondamentale per l'estremizzazione della loro musica.\nLa produzione dell'album \u00e8 ancora musicalmente sporca e immatura, il tutto \u00e8 giustificato dalla data di produzione del disco e dai pochi mezzi economici a disposizione (i costi della produzione furono infatti sostenuti da Araya e dal padre di King, senza ricevere alcun supporto da parte dell'etichetta discografica), ma nonostante questo, \"Show No Mercy\" presenta alcune tracce divenute in seguito classici del gruppo e di tutto il thrash metal.\nIl disco alterna pezzi veloci ed ossessivi di matrice thrash (\"Evil Has No Boundaries\", \"Black Magic\", \"Fight Till Death\") a quelli con una forte componente heavy metal (\"The Antichrist\", \"Die by the Sword\", \"Tormentor\"). Una menzione speciale va anche fatta per \"The Final Command\", primo brano del gruppo in cui vengono trattati argomenti relativi alla Seconda guerra mondiale. Il titolo di lavorazione di questo brano era \"Blitzkrieg\", chiaro riferimento all'omonima tattica bellica che attuarono i soldati nazisti nella prima fase della guerra."}
{"id": "378414", "revid": "183976", "url": "https://it.wikipedia.org/wiki?curid=378414", "title": "Bolton Wanderes", "text": ""}
{"id": "378416", "revid": "289247", "url": "https://it.wikipedia.org/wiki?curid=378416", "title": "Blackburn Rovers", "text": ""}
{"id": "378420", "revid": "1632387", "url": "https://it.wikipedia.org/wiki?curid=378420", "title": "Nocturne (Siouxsie and the Banshees)", "text": "Nocturne \u00e8 un doppio album dal vivo del gruppo musicale inglese Siouxsie and the Banshees, pubblicato il 25 novembre 1983.\nIl disco.\nI Banshees, con la collaborazione alla chitarra di Robert Smith dei The Cure, pubblicano il loro primo doppio album dal vivo, testimonianza dei due concerti tenuti alla Royal Albert Hall di Londra il 30 settembre e 1\u00ba ottobre 1983. La scaletta presenta molti brani dal recente \"A Kiss in the Dreamhouse\", ma anche curiosit\u00e0 o pezzi poco noti come le b-side \"Pulled to Bits\" e \"Eve White/Eve Black\". \u00c8 inclusa anche una versione di \"Dear Prudence\" dei Beatles, di cui i Banshees avevano registrato e pubblicato una versione in studio come singolo all'inizio di quell'anno.\nCon lo stesso titolo viene fatto uscire anche un video degli stessi concerti, in cui l'inquietante e provocatoria Siouxsie Sioux, assurta a vera e propria icona del movimento dark, d\u00e0 sfoggio del proprio carisma sul palco, fra trucco pesante, capelli corvini, pose minacciose e urla angoscianti. I fan e i cultori la adorano, gli altri rimangono perplessi. Si tratta comunque di un indirizzo stilistico da cui il gruppo si \u00e8 gi\u00e0 parzialmente allontanato con \"A Kiss in the Dreamhouse\" e che abbandoner\u00e0 di l\u00ec a poco, per arrivare a suoni pi\u00f9 ricercati e interessanti.\nL'album raggiunse la posizione n. 29 delle classifiche britanniche.\nNel 2006 \u00e8 stata distribuita la versione in DVD. I bonus includono uno speciale dalla trasmissione TV \"Play at Home\" del 1983, il video di \"Dear Prudence\" ed esibizioni da The Old Grey Whistle Test.\nContesto.\nI Banshees avevano gi\u00e0 suonato dal vivo con Smith alla chitarra nel settembre e ottobre 1979, quando lui e la sua band The Cure erano di supporto al tour dei Banshees. Da quel momento era nata un'amicizia tra i membri dei due gruppi. Alla fine del 1982, quando il chitarrista John McGeoch lasci\u00f2 la band prima di \"A Kiss in the Dreamhouse\" Tour, Steven Severin chiese a Smith di unirsi alla band per il tour. Con l'uscita nel settembre 1983 del singolo \"Dear Prudence\", Smith divenne un membro ufficiale dei Banshees; poche settimane pi\u00f9 tardi, registrarono a Londra questo album live \"Nocturne\".\nAccoglienza.\n\"Nocturne\" \u00e8 stato retrospettivamente osannato dalla critica. AllMusic ha detto l'album \"serve come un eccellente, senza fronzoli, introduzione alla musica della band per i neofiti, mentre i fan del gruppo potranno apprezzare gli ermetici, grintosi, spettacoli essenziali\", che descrive anche come \"eccellenti\". Nel 2013 l'album \u00e8 stato incluso nella lista di The Quietus tra i 40 album live preferiti dai suoi redattori.\nTracce.\nTesti e musiche di Siouxsie and the Banshees, tranne ove indicato."}
{"id": "378422", "revid": "1896180", "url": "https://it.wikipedia.org/wiki?curid=378422", "title": "Forza Italia (1994)", "text": "Forza Italia (FI) \u00e8 stato un partito politico italiano di centro-destra, attivo dal 18 gennaio 1994 al 27 marzo 2009. Presidente e leader del partito \u00e8 stato, sin dalla sua fondazione, Silvio Berlusconi; l'ideologia del partito variava dal liberismo all'economia sociale di mercato di ispirazione cristiano-democratica. A livello europeo aderiva al Partito Popolare Europeo, di cui costituiva il principale membro italiano.\nIl suo colore ufficiale era l'azzurro.\nForza Italia \u00e8 stato il principale partito della coalizione di centrodestra denominata Casa delle Libert\u00e0, che ha governato l'Italia dal 2001 al 2006. Dopo la vittoria elettorale del 2008 della lista del Popolo della Libert\u00e0, a cui Forza Italia aveva aderito, nel 2009 il partito si \u00e8 sciolto ed \u00e8 confluito nel neo-partito PdL.\nIl 16 novembre 2013 il Consiglio nazionale del PdL decise all'unanimit\u00e0 \"la sospensione delle attivit\u00e0 del Popolo della Libert\u00e0\", per riprendere l'attivit\u00e0 rifondando un omonimo partito.\nStoria.\nLa nascita e i primi coordinamenti (1993).\n\"Forza Italia! Associazione per il buon governo\" viene costituita, presso lo studio del notaio Roveda a Milano, il 29 giugno 1993 da alcuni noti professionisti, alcuni inseriti nelle aziende controllate da Fininvest, altri comunque vicini al fondatore e proprietario di quest'ultima, Silvio Berlusconi, tra i quali Marcello Dell'Utri, Antonio Martino, Gianfranco Ciaurro, Mario Valducci, Antonio Tajani, Cesare Previti e Giuliano Urbani. Il nome si ispirava allo slogan \"Forza Italia!\" utilizzato nella campagna elettorale della Democrazia Cristiana del 1987, curata da Marco Mignani.\nBerlusconi inizia a parlare di politica gi\u00e0 da mesi, forse fin dalla seconda met\u00e0 del 1992. Il 19 marzo 1993 lascia intendere di essere preoccupato per la situazione politica. Il 10 maggio presiede il convegno \"Cambiare per rinascere: nuove idee, nuovi uomini\", dove emerge il profilo del partito che vorrebbe il fondatore della Fininvest.\nInizialmente Berlusconi preferisce agire con cautela, ma le indiscrezioni trapelano, come quella che vuole Giuliano Urbani ideologo del movimento berlusconiano.\nIl 13 settembre Berlusconi si sbilancia con un \"vorrei fare un partito, ma non posso\".\nIl 16 ottobre il settimanale della Arnoldo Mondadori Editore, \"Epoca\", mostra in copertina il logo dei \"Club Forza Italia\", disegnato da Cesare Priori (storico ideatore di diversi simboli del gruppo Fininvest): una bandiera rosso-verde su cui si staglia in bianco la scritta \"Forza Italia\", inclinata verso l'angolo superiore destro. All'interno vi \u00e8 una lunga intervista a Silvio Berlusconi che nega si tratti delle sezioni di un futuro partito politico.\nIl 22 ottobre il quotidiano la Repubblica pubblica alcuni documenti redatti da Urbani che circolano fra i dirigenti di Berlusconi di argomento politico. Berlusconi tuttavia nega la paternit\u00e0 di tali documenti e nega di essere il leader di un partito politico. Nei giorni successivi nega di organizzare direttamente i club Forza Italia e accusa il gruppo Repubblica-l'Espresso di metter in atto una campagna tesa alla distruzione del suo gruppo.\nIl 23 novembre, Silvio Berlusconi, a Casalecchio di Reno (Bo), durante l'inaugurazione di un ipermercato, dichiara ai giornalisti che \"se il centro moderato non dovesse organizzarsi, non potrei non intervenire direttamente, mettendo in campo la fiducia che sento di avere da larga parte della nostra gente\". Inoltre afferma, riguardo alle elezioni comunali di Roma, che, se potesse votare, voterebbe per Gianfranco Fini; mai un imprenditore cos\u00ec importante si era schierato tanto apertamente per un candidato del Movimento Sociale Italiano - Destra Nazionale. Il 26 novembre Berlusconi, in una conferenza stampa presso l'Associazione stampa estera, rimarca e circostanzia l'\"endorsement\".\nUn giorno prima, il 25 novembre, nasce l'Associazione nazionale dei club di Forza Italia, strettamente legata alle aziende facenti capo a Fininvest, con la sede in viale Isonzo a Milano. Essa mette in campo un semplice meccanismo per espandersi e radicarsi nel Paese: chiunque, su base volontaria, pu\u00f2 fondare un club se \u00e8 in grado di raccogliere almeno 10 seguaci. Una volta raggiunto l'obiettivo, il volontario-presidente riceve un plico contenente un manuale operativo, cravatte tricolori recanti la dicitura \"Forza Italia\", la bandiera istituzionale disegnata da Cesare Priori, distintivi da bavero e un terminale videotel per lo scambio di comunicazioni con la sede centrale. Entro i primi del 1994 l'associazione dichiara la ricezione di circa 14.000 moduli d'iscrizione e stima in circa 1 milione gli affiliati ai club.\nGi\u00e0 il 10 dicembre a Brugherio Berlusconi inaugura il primo club Forza Italia e ne presenta l'inno. Il 15 dicembre viene aperta la sede centrale di Forza Italia in un palazzo in via dell'Umilt\u00e0 a Roma che \u00e8 lo stesso che fu la sede del Partito Popolare Italiano di don Luigi Sturzo. Il 18 gennaio 1994 Berlusconi, Tajani, Luigi Caligaris, Martino, Valducci, danno vita al \"Movimento Politico Forza Italia\". L'annuncio della \"discesa in campo\" viene dato con un messaggio televisivo il 26 gennaio; \nFin dagli inizi il partito si configura come una novit\u00e0 assoluta anche nelle strutture organizzative: al posto della figura del segretario vi \u00e8 un presidente, nella persona di Berlusconi stesso, coadiuvato non da una direzione nazionale, ma dal comitato di presidenza, in cui il capo del partito \u00e8 affiancato da Antonio Martino, Luigi Caligaris, Antonio Tajani, Mario Valducci, che \u00e8 anche amministratore nazionale. Non c'\u00e8 nemmeno un'assemblea nazionale, ma l'assemblea degli associati. Il movimento non ha neppure sezioni comunali e provinciali, ma solo rappresentanze regionali che rispondono alla sede centrale romana; quanto ai club, invece, restano organizzati autonomamente sotto la direzione della sede di Milano. Al di fuori di essi, l'iscrizione a Forza Italia costa 100\u00a0000 lire annue; come gadget viene regalata una musicassetta con l'inno partitico.\nData la struttura, le origini e la presenza all'interno, in questa fase, di molti uomini di Fininvest e Publitalia '80, si parler\u00e0 subito fra i detrattori di \"partito-azienda\", di \"partito di plastica\", di \"partito personale\", \"partito virtuale\" (in relazione alla facilit\u00e0 con cui \u00e8 possibile fondare club e sezioni) o anche \"partito eversivo\" (nel senso di partito completamente nuovo, estraneo alla tradizione liberale, fondato sulla lealt\u00e0 incondizionata nei confronti del capo, non nei confronti di un'idea o di un progetto).\nElezioni del 1994.\nNel discorso del 26 gennaio Berlusconi definisce Forza Italia un movimento politico piuttosto che un partito vero e proprio e con esso si candida alla guida del Paese.\nIl 6 febbraio, al Palafiera di Roma, si tiene la prima \"convention\" di Forza Italia e Berlusconi pronuncia il primo discorso da leader politico.\nIl 27-28 marzo, con i risultati delle elezioni politiche, Forza Italia si afferma come il primo partito italiano con il 21% dei voti e va alla guida del Governo insieme ad altri partiti dell'area di centrodestra: al Nord l'alleanza \u00e8 denominata Polo delle Libert\u00e0 e formata da Forza Italia, CCD e Lega Nord, mentre al Sud Polo del Buon Governo formata da Forza Italia, Alleanza Nazionale, CCD, Unione di Centro e Polo Liberal Democratico. Escono sconfitte la coalizione di sinistra dei Progressisti e la coalizione centrista del Patto per l'Italia, formata da Partito Popolare Italiano e Patto Segni.\nIl successo di Forza Italia pu\u00f2 essere attribuito a due fattori: a differenza di altri personaggi \"nuovi\" comparsi sulla scena politica, come Mario Segni, Berlusconi si appellava a interessi sociali pi\u00f9 precisi e focalizzati, come quelli dei lavoratori autonomi; inoltre Berlusconi puntava su una netta polarizzazione tra destra e sinistra, togliendo spazio a ipotesi di centrismo che venivano spazzate via dalla radicalizzazione dello scontro. Ovviamente la semplificazione dei termini dello scontro elettorale, anche per la sua lontananza dalla \"vecchia\" politica fatta di compromessi, faceva buon gioco ad una campagna di \"lancio\" del marchio sviluppata con un successo che ha ben pochi precedenti. Si possono aggiungere anche fattori come l'appello all'efficienza, la sfiducia verso la politica tradizionale e la costruzione dell'immagine del leader come uomo deciso ma disinteressato, forte ma generoso.\nL'aspetto anomalo era rappresentato dagli alleati: Forza Italia era infatti coalizzata con la Lega Nord nelle regioni settentrionali, dove Alleanza Nazionale si presentava isolata, e con il partito guidato da Gianfranco Fini al centro-sud: non una coalizione, in sostanza, ma due.\nGoverno Berlusconi I (1994-1995).\nIl 90% degli eletti nelle liste di Forza Italia risult\u00f2 alla prima esperienza parlamentare. Il centrodestra riusc\u00ec ad ottenere la maggioranza dei seggi alla Camera dei deputati, ma non al Senato. Determinanti per la nascita del governo furono cos\u00ec i voti di tre senatori a vita (Gianni Agnelli, Francesco Cossiga e Giovanni Leone) e di quattro senatori eletti nelle liste del Patto per l'Italia (Nuccio Cusumano, Vittorio Cecchi Gori, Luigi Grillo e Tomaso Zanoletti), che uscirono dall'aula al momento del voto.\nPoco dopo le elezioni, Alberto Michelini e Giulio Tremonti, eletti alla Camera, avevano lasciato il Patto Segni e fondato la \"Fondazione Liberaldemocratica\", formazione che ader\u00ec successivamente a Forza Italia; Tremonti venne nominato Ministro delle Finanze.\nAlle successive elezioni europee del 1994, Forza Italia ottenne oltre il 30% dei voti. I suoi eletti, tuttavia, non aderirono ad alcuno dei maggiori gruppi parlamentari europei, bens\u00ec ne costituirono uno proprio denominato Forza Europa. In seguito, nel 1995, Forza Europa si fonder\u00e0 con l'Alleanza Democratica Europea, di cui facevano parte soprattutto gli esponenti del francese Raggruppamento per la Repubblica: sorse cos\u00ec il gruppo Unione per l'Europa.\nNonostante il successo elettorale, comunque, il primo governo Berlusconi cadde pochi mesi dopo. Una proposta del Governo per riformare il sistema pensionistico incontr\u00f2 la tenace opposizione dei sindacati, che proclamarono lo sciopero generale. Si acutizz\u00f2 cos\u00ec la crisi politica fra la Lega Nord ed il resto della maggioranza. Immediatamente dopo la vittoria elettorale, Bossi aveva gi\u00e0 manifestato il suo disagio a governare assieme ai politici del Movimento Sociale Italiano - Destra Nazionale (da lui definiti \"fascisti\").\nLo scontro diretto arriv\u00f2 alla vigilia delle vacanze natalizie, fra il 21 e il 22 dicembre: in diretta televisiva Silvio Berlusconi dichiar\u00f2 che il patto sancito con la Lega all'inizio dell'anno era stato tradito e chiese di tornare immediatamente alle urne. Bossi, dal canto suo, ricambi\u00f2 le accuse, affermando che l'accordo sul federalismo era stato ampiamente disatteso dal governo. La Lega form\u00f2 un'alleanza con il Partito Popolare, assieme a cui present\u00f2 una mozione di sfiducia. Cos\u00ec si apr\u00ec la crisi: Berlusconi, per evitare di essere sfiduciato, rassegn\u00f2 le proprie dimissioni, spingendo per le elezioni anticipate ed invitando gli elettori a una \"rivolta morale\" contro il cambio di maggioranza (da lui soprannominato \"ribaltone\").\nIl presidente della Repubblica Oscar Luigi Scalfaro non ritenne di sciogliere le camere, in quanto era possibile una maggioranza alternativa. La Lega decise in seguito di appoggiare, insieme ai parlamentari popolari e della sinistra, un governo tecnico presieduto da Lamberto Dini. Forza Italia e il resto dell'ex maggioranza di centro-destra, dopo aver inizialmente appoggiato la nomina di Dini (ministro del Tesoro nel Governo Berlusconi, Dini era stato tra i maggiori sostenitori della contestata riforma delle pensioni), si chiamarono fuori dopo la pubblicazione dell'elenco dei ministri e tornarono a chiedere le elezioni anticipate. Il Governo Dini ottenne comunque la fiducia.\nElezioni 1996.\nConsumata la rottura con la Lega Nord, il centrodestra si riorganizza senza il partito di Bossi nel Polo per le Libert\u00e0, formato da Forza Italia, Alleanza Nazionale, Centro Cristiano Democratico e Cristiani Democratici Uniti, e stringe un accordo di desistenza con la Lista Pannella-Sgarbi.\nAlle elezioni politiche del 1996 tuttavia il Polo, candidando nuovamente Berlusconi alla carica di presidente del Consiglio, perde e si costituisce il governo dell'Ulivo, la coalizione avversaria, presieduto da Romano Prodi.\nSommando i voti ottenuti nella quota proporzionale della Camera dal Polo con quelli della Lista Pannella-Sgarbi si ottiene un risultato maggiore della somma dei voti dei partiti di centro-sinistra (44,0% contro 43,3%); tuttavia, il numero di seggi complessivo fu inferiore, in parte perch\u00e9 nei collegi uninominali dell'Italia settentrionale il successo della Lega Nord danneggi\u00f2 maggiormente i candidati del Polo.\nForza Italia si mette all'opposizione del Governo Prodi e Berlusconi diventa il leader dell'opposizione.\nIl primo congresso (1998).\nDal 16 al 18 aprile 1998 ad Assago viene celebrato il primo congresso nazionale del partito, dove viene confermato all'unanimit\u00e0 presidente del partito Silvio Berlusconi. Nel congresso vengono anche eletti dai delegati sei esponenti dell'esecutivo del partito, il \"Comitato di Presidenza\".\nIl comitato viene successivamente completato ed \u00e8 formato trentatr\u00e9 membri:\nNel giugno 1998 il movimento dei Cristiani Democratici per la Libert\u00e0 di Roberto Formigoni e Raffaele Fitto, fuoriusciti dai Cristiani Democratici Uniti, aderisce a Forza Italia.\nElezioni europee del 1999 e regionali del 2000 - nascita della Casa delle Libert\u00e0.\nI consensi del partito, intanto, aumentano: alle elezioni europee del 1999 Forza Italia ottiene circa il 25,17%, risultando il primo partito italiano.\nDopo che gi\u00e0 dal 1998 la maggior parte degli europarlamentari FI avevano aderito al Gruppo del Partito Popolare Europeo, gli eletti nelle liste FI alle europee del 1999 s'iscrivono al Gruppo del Partito Popolare Europeo - Democratici Europei e dal 1\u00ba ottobre 1999 FI aderisce ufficialmente come membro del Partito Popolare Europeo, il partito politico europeo che raccoglie democristiani e conservatori.\nIl successo del partito e della coalizione di centrodestra \u00e8 confermato alle regionali del 2000. Nel 2000 infatti, dopo che la Lega aveva abbandonato i suoi propositi secessionisti, si ricompatta l'alleanza col partito di Bossi, che prende il nuovo nome di Casa delle Libert\u00e0, aperta anche ai contributi di partiti e movimenti minori.\nI forzisti eletti alla presidenza di alcune regioni sono Roberto Formigoni in Lombardia, Giuseppe Chiaravalloti in Calabria, Sandro Biasotti in Liguria, Raffaele Fitto in Puglia, Enzo Ghigo in Piemonte e Giancarlo Galan in Veneto.\nIl successo alle regionali ottenuto dal centrodestra determina la crisi del Governo D'Alema II; si forma cos\u00ec il governo Amato II.\nElezioni del 2001 e gli anni di governo.\nNell'estate del 2000, in vista delle elezioni politiche previste per l'anno successivo, Berlusconi d\u00e0 inizio, con ampio anticipio, alla campagna elettorale. Oltre ad un'imponente diffusione dei manifesti elettorali, si segnala la biografia che il leader del centrodestra invi\u00f2 alle famiglie italiane per convincere l'elettorato a votare Forza Italia; vivaci polemiche scoppiano poi quando, a pochi giorni dal voto, Berlusconi sigla, nel corso della trasmissione \"Porta a Porta\" condotta da Bruno Vespa, il cosiddetto \"Contratto con gli italiani\", un accordo fra lui e i suoi potenziali elettori in cui Berlusconi si impegna, in caso di vittoria, a realizzare ingenti sgravi fiscali, il dimezzamento della disoccupazione, l'avviamento di decine di opere pubbliche, l'aumento delle pensioni minime e la riduzione del numero di reati, impegnandosi altres\u00ec a non ricandidarsi alle successive elezioni nel caso in cui almeno quattro dei cinque punti principali non fossero stati mantenuti.\nIn occasione delle elezioni del maggio del 2001, Forza Italia si presenta nella Casa delle Libert\u00e0 insieme ad Alleanza Nazionale, Lega Nord, Centro Cristiano Democratico, Cristiani Democratici Uniti, Partito Repubblicano Italiano e Nuovo PSI. La coalizione, guidata da Silvio Berlusconi, sconfigge lo schieramento di centro-sinistra guidato da Francesco Rutelli; Forza Italia \u00e8 il primo partito del Paese, con il 29,4% dei voti.\nSi forma cos\u00ec il Governo Berlusconi II, che si riveler\u00e0 come l'esecutivo \"pi\u00f9 longevo\" nella storia della Repubblica, durando in carica 1.412 giorni.\nA partire dalle elezioni regionali in Friuli-Venezia Giulia del 2003, e nelle successive consultazioni elettorali, Forza Italia registra un progressivo calo di consensi, pur rimanendo la lista pi\u00f9 votata della Casa delle Libert\u00e0. Conseguentemente alla sconfitta alle regionali del 2005, il centrodestra mantiene soltanto due regioni (Lombardia e Veneto) delle otto precedentemente governate. In questo frangente, a seguito di una lunga \"verifica\" iniziata mesi prima, alcuni partiti della coalizione chiedono un rilancio del programma e dell'attivit\u00e0 di governo. All'apertura formale della crisi con il ritiro dei ministri dell'UDC e dei membri del governo del Nuovo PSI, la tensione tra Berlusconi e il segretario UDC Marco Follini \u00e8 altissima: indiscrezioni apparse sui principali quotidiani nazionali raccontano di minacce di un \"trattamento speciale\" sulle reti Mediaset contro quest'ultimo. Silvio Berlusconi riesce tuttavia a ricompattare la coalizione - facendo alcune concessioni agli alleati - e ad ottenere cos\u00ec la fiducia per un nuovo esecutivo.\nElezioni del 2006.\nLa campagna elettorale per le elezioni politiche del 2006 \u00e8 una delle pi\u00f9 accese di tutta la storia. Forza Italia e la coalizione di centrodestra, guidata da Berlusconi, si presentarono agli elettori chiedendo un giudizio positivo sull'esperienza dei due governi, durati complessivamente cinque anni. La coalizione di centrosinistra rinnovata e guidata da Romano Prodi si present\u00f2 con un giudizio diametralmente opposto sulla legislatura.\nBerlusconi partecip\u00f2 a due confronti televisivi ufficiali col suo sfidante, durante i quali accus\u00f2 la sinistra di essere divisa sulle principali proposte economiche. Il momento pi\u00f9 importante della campagna elettorale di Berlusconi fu per\u00f2 un clamoroso ed inaspettato intervento ad un'assemblea della Confindustria, attaccando i rivali sui temi dell'economia e della giustizia. In chiusura della campagna, il presidente del Consiglio uscente lanci\u00f2 la proposta dell'abolizione dell'ICI sulla prima casa.\nLa Casa delle Libert\u00e0 riusc\u00ec cos\u00ec a riconquistare la fiducia di molti elettori e Forza Italia si riappropri\u00f2 della leadership all'interno della coalizione, ottenendo un risultato in netta ascesa rispetto alle previsioni, ma inferiore a quelle delle elezioni del 2001 e comunque non sufficiente ad evitare la sconfitta elettorale del centrodestra. Alla Camera dei deputati il centrosinistra ottenne, con 24.755 voti in pi\u00f9, il premio di maggioranza previsto dalla legge elettorale varata nel 2005 dal centrodestra e nel complesso, contando anche i voti del Trentino-Alto Adige, della Valle d'Aosta e della circoscrizione Estero, circa 130.000 voti in pi\u00f9, con una percentuale del 49,73% dei consensi contro il 49,40% della CdL.\nAl Senato, la situazione era ribaltata: la CdL ottenne nel complesso circa 147.000 voti in pi\u00f9, il 49,57% contro il 49,16%, ma per il sistema degli sbarramenti regionali previsti dalla legge elettorale, varata dal Governo Berlusconi III, e con l'apporto del voto della circoscrizione Estero, l'Unione riusc\u00ec comunque a conquistare due seggi in pi\u00f9.\nForza Italia, nonostante un forte calo rispetto alle politiche del 2001, alla Camera meno 6%, risulta alla Camera come la seconda forza politica italiana con 9 milioni di voti (23,7%) dietro la lista L'Ulivo (che \u00e8 l'unione di due partiti, i Democratici di Sinistra e La Margherita) che invece ha ottenuto 11,9 milioni di voti e al Senato (dove i Democratici di Sinistra e La Margherita si sono presentati separati) come la prima forza politica del Paese con 8,2 milioni di voti (24,0%). Elegge, compresi gli eletti nella circoscrizione Estero, 140 deputati e 79 senatori. La presidenza del gruppo alla Camera dei deputati viene assunta da Elio Vito mentre al Senato a guidare il gruppo \u00e8 Renato Schifani, entrambi gi\u00e0 alla guida dei rispettivi gruppi parlamentari nella legislatura precedente.\nLa nascita del Popolo della Libert\u00e0 e il ritorno al governo (2007-2008).\nIl 18 novembre 2007 Silvio Berlusconi, a margine di un'iniziativa di Forza Italia contro il Governo Prodi, dichiar\u00f2 il prossimo scioglimento del partito, che sarebbe poi confluito in una formazione maggiore, il partito del Popolo della Libert\u00e0.\nIl progetto venne in un primo momento accantonato, ma fu poi rilanciato dopo la caduta del Governo Prodi e cos\u00ec Forza Italia si present\u00f2 assieme ad Alleanza Nazionale, che inizialmente aveva rinunciato all'adesione, e ad altri movimenti e partiti politici dell'ormai ex coalizione di centrodestra in una lista unica alle elezioni politiche del 2008.\nLe elezioni videro la vittoria della coalizione formata da PdL, Lega Nord e Movimento per l'Autonomia e il ritorno al governo del centrodestra dopo due anni con il Governo Berlusconi IV.\nIl 21 novembre 2008 il consiglio nazionale di Forza Italia sanc\u00ec ufficialmente la confluenza nel PdL e diede a Berlusconi pieni poteri nella fase di transizione, conclusasi con il congresso costituente del nuovo partito, che si tiene dal 27 al 29 marzo 2009.\nIl ritorno a una nuova Forza Italia (16 novembre 2013).\nIl 16 novembre 2013 il Consiglio nazionale del PdL delibera il rilancio di Forza Italia, in cui confluisce la parte maggioritaria degli esponenti del Popolo della Libert\u00e0, esclusa l'area vicina ad Angelino Alfano, che ha costituito invece il Nuovo Centrodestra.\nIdeologia.\n\u00c8 scritto nello \"Statuto di Forza Italia\":\n\u00c8 scritto nella \"carta dei valori\" del partito:\nSilvio Berlusconi, nel 1998, ha cos\u00ec definito il suo partito:\nForza Italia si definisce un \"partito nuovo\", senza legami diretti con la cosiddetta Prima Repubblica e, nel contempo, legittimo erede delle \"migliori tradizioni politiche italiane\". Il democristiano Alcide De Gasperi, il socialdemocratico Giuseppe Saragat, il liberale Luigi Einaudi e il repubblicano Ugo La Malfa sono citati nel preambolo dello statuto di Forza Italia come padri nobili a cui il partito intende riferirsi.\nForza Italia si rif\u00e0 ad una un'identit\u00e0 di centro-destra, facendo parte dal 1999 del Partito Popolare Europeo, ma senza limitare per questo l'apertura alla tradizione della sinistra riformista (come si vede nei riferimenti alle personalit\u00e0 della sinistra moderata), con un esplicito richiamo al pensiero del socialismo liberale.\nSempre dalla \"carta dei valori\":\nForza Italia \u00e8 un partito essenzialmente accentrato sulla figura del suo leader. L'orientamento politico di Forza Italia \u00e8 moderato-liberale.\nLa struttura di formazione \u00e8 diretta da don Gianni Baget Bozzo e la linea politica \u00e8 influenzata da Ferdinando Adornato (direttore del mensile \"Liberal\") che ha tentato di riadattare il neoconservatorismo statunitense al contesto politico-culturale italiano. Adornato si \u00e8 concentrato sul progetto di riunire i partiti dell'area di centrodestra attraverso la creazione di un nuovo soggetto politico unitario.\nForza Italia sostiene la parit\u00e0 di importanza tra scuola privata e scuola pubblica; ritiene che i vincoli pubblici alla libera iniziativa imprenditoriale vadano eliminati o fortemente ridotti; ; propone la separazione delle carriere tra magistratura giudicante e magistratura inquirente; in politica estera adotta una linea fortemente atlantista. Sostiene, inoltre, le posizioni di libert\u00e0 di coscienza in tematiche che riguardano la bioetica.\nStruttura.\nLa struttura di Forza Italia \u00e8 prevalentemente verticistica: i coordinatori nazionali e regionali sono nominati direttamente dal presidente del movimento. Gli iscritti, invece, possono eleggere i coordinatori dei club locali e i coordinamenti provinciali.\nCoordinatori regionali.\nI coordinatori regionali sono a capo del partito a livello regionale e sono nominati dal presidente. Sono riuniti nella \"Conferenza dei Coordinatori regionali\", il cui segretario \u00e8 stato Angelino Alfano dal 2002.\nOrganizzazioni interne.\nSono strutture interne di Forza Italia:\nOrganizzazione giovanile.\nForza Italia - Giovani per la Libert\u00e0 (o Forza Italia Giovani) era l'organizzazione giovanile di Forza Italia, fondata nel 1996, rivolta agli azzurri tra i 14 e i 35 anni. Nell'aprile 2009 confluisce, insieme ad Azione Giovani (l'organizzazione giovanile di AN), nella Giovane Italia, la nuova organizzazione giovanile del PdL.\nStudenti per le Libert\u00e0 era la sezione studentesca del movimento giovanile. \u00c8 stato fondato nel 1999, riconosciuto al tavolo delle associazioni studentesche presso il Ministero della pubblica istruzione. In seguito alle elezioni del 16 e 17 maggio 2007, ha avuto un rappresentante eletto al Consiglio nazionale degli Studenti Universitari, massimo organo di rappresentanza istituito presso l'allora Ministero dell'universit\u00e0 e della ricerca.\nCorrenti.\nIn nessuno dei due congressi tenutisi nella storia del partito sono state discusse mozioni di minoranza, privilegiando una linea unitaria a sostegno del leader Silvio Berlusconi alla presidenza del movimento, anche se l'elezione da parte del Congresso nazionale di alcuni membri del Consiglio Nazionale \u00e8 stata spesso movimentata, come quando nel 1998 si ebbe il duello tra Franco Frattini e Gianni Pilo che fu, grazie al sostegno determinante del potente coordinatore regionale della Campania, Antonio Martusciello, il consigliere nazionale pi\u00f9 votato.\nIn ogni caso ci sono tre possibili distinzioni che si possono fare dei membri di FI: la prima riguarda il dibattito sul profilo organizzativo del partito; la seconda gli orientamenti in materia economica e sociale; la terza concerne gli orientamenti politici generali (non solo a livello nazionale, ma anche locale), spesso in relazione alle vecchie appartenenze politiche.\nNell'ambito della geografia interna delle posizioni politiche esistenti in Forza Italia, assumono rilievo anche le fondazioni e i rapporti con i piccoli movimenti politici strettamente legati al partito.\nComponenti politiche.\nLe \"vecchie\" correnti di partito per\u00f2 si manifestano attraverso movimenti o associazioni politiche collaterali rispetto a Forza Italia, spesso sono la ricongiunzione di esponenti della stessa area culturale e politica (democristiana, socialista o liberale) guidati da un personaggio carismatico. Tra queste degne di nota sono:\nCome si vede, a parte il gruppo di Formigoni, che ha una caratterizzazione pi\u00f9 che altro lombarda e ciellina, manca una vera e propria componente democristiana. Ci\u00f2 \u00e8 dovuto al fatto che gli ex DC, che pure non sono troppo rappresentati al vertice, sono la stragrande maggioranza del partito, tanto da non sentire la necessit\u00e0 di organizzarsi in una vera e propria corrente. Peraltro spesso i democristiani berlusconiani si dividono sia sulla questione della struttura del partito, sia sulle questioni di attualit\u00e0 politica. In questo gruppo indefinito vanno inseriti Roberto Formigoni e i suoi seguaci, lo stesso Claudio Scajola, Giorgio Carollo, Giuseppe Pisanu, Enrico La Loggia, Renato Schifani, Angelino Alfano, Alfredo Antoniozzi, Raffaele Fitto, Giuseppe Gargani, Francesco Giro, Luigi Grillo, Osvaldo Napoli, Antonio Palmieri e Angelo Sanza, Riccardo Ventre e Marcello Vernola.\nIn generale si pu\u00f2 parlare di un'anima democristiana, di una socialista riformista (ex PSI e ex PSDI), di una liberale e di una di berlusconiani della prima ora, molti dei quali provenienti da Publitalia, come, ad esempio, il coordinatore della Toscana Roberto Tortoli, il coordinatore regionale della Campania, Antonio Martusciello e Gianfranco Miccich\u00e9.\nDibattito sul modello di partito: \"scajoliani\" e \"dellutriani\".\nQuanto alla prima si distinguono:\nNegli ultimi tempi le due parti si sono indubbiamente ravvicinate (pochi infatti contestano ancora un maggiore radicamento del partito, unito a pi\u00f9 collegialit\u00e0 e pi\u00f9 democrazia interna, soprattutto dopo l'appello di Paolo Guzzanti in richiesta di un congresso \"vero\") e il duo Bondi-Cicchitto sembra muoversi svincolato dal proprio mentore, Dell'Utri. Quanto a quest'ultimo si pu\u00f2 dire che abbia deciso di sostenere nuove leve di giovani a discapito di \"dellutriani\" di lungo corso come Enzo Ghigo, Roberto Tortoli e Guido Viceconte e che si sia lui stesso convinto della necessit\u00e0 di un'organizzazione capillare del partito, fondata sulle sezioni locali, similmente a quella che i DS hanno ereditato dal vecchio PCI.\nFederalismo e politica economica: \"tremontiani\" e \"liberisti doc\".\nAttorno al vicepresidente del partito Giulio Tremonti si \u00e8 costituito un gruppo composto da membri di diversa estrazione politico-culturale e in gran parte provenienti dal Nord Italia, forti sostenitori del federalismo fiscale, di qui le affinit\u00e0 con la Lega Nord, e di un liberismo temperato. Tra i \"tremontiani\", cementatisi durante la battaglia in due tempi in difesa del risparmio e contro l'operato di Antonio Fazio a Bankitalia, vale la pena di citare Giorgio Jannone, Guido Crosetto, Luigi Casero, Maria Teresa Armosino, Andrea Pastore, Giuseppe Vegas, Gianfranco Conte e lo stesso Antonio Leone.\nA Tremonti, spesso tacciato di colbertismo, si sono spesso contrapposti i \"liberisti doc\" guidati da Antonio Martino e Raffaele Costa, anche in piena campagna elettorale. In genere, poi, l'ala del partito maggiormente legata all'ex PLI si \u00e8 dimostrata la meno entusiasta nel sostenere il federalismo propugnato da Bossi e Tremonti, tanto che Egidio Sterpa (ex PLI di lungo corso) \u00e8 stato l'unico membro del gruppo di FI alla Camera a votare contro il varato dal Governo Berlusconi.\nCorrenti a livello regionale.\nA livello regionale il panorama delle correnti \u00e8 molto frastagliato e diversificato e spesso non rispetta le logiche nazionali. Gli ex-Democristiani in particolare si presentano raramente come un fronte compatto e sono piuttosto divisi in diversi gruppi.\nIn Piemonte si sono contrapposti il gruppo di Enzo Ghigo (ex Publitalia e \"dellutriano\") e quello di Roberto Rosso, ex DC e a capo della corrente \"sociale\", (costituita nel 2000 insieme ad Antonio Martusciello), sostenuto anche dagli ex PLI, molto forti in regione e soprattutto nel Cuneese, grazie all'appoggio di Raffaele Costa. L'ultimo coordinatore regionale \u00e8 stato Guido Crosetto e si collocava neutralmente rispetto alle due fazioni.\nIn Lombardia al forte gruppo ciellino guidato da Roberto Formigoni, Mario Mauro e Maurizio Lupi, si sono uniti \"riformisti\" di diversa estrazione politica come Massimo Guarischi (ex PSDI), Giampiero Borghini (ex PCI, poi sindaco di Milano con il sostegno del PSI) e Francesco Colucci (ex PSI). Al gruppo formigoniano, che controlla saldamente il partito, si contrappone un'area di \"dellutriani\" e di laico-socialisti, tra i quali spiccano i nomi di Paolo Romani (ex PLI) e Luigi Casero (ex PRI).\nIn Liguria la stragrande maggioranza dei dirigenti e degli eletti \u00e8 riconducibile all'area di Claudio Scajola, che controlla tutta la zona del Ponente ligure e, in particolare, della Provincia di Imperia. L'ultimo coordinatore regionale Michele Scandroglio, ex-DC, era a lui molto vicino. All'interno dell'area genovese, oltre al forte gruppo di scajoliani, la componente liberale godeva ancora di un discreto seguito: il deputato Roberto Cassinelli e il senatore Enrico Musso erano s\u00ec molto vicini a Scajola, ma provengono dalle file del PLI.\nIn Veneto il partito \u00e8 saldamente in mano a Giancarlo Galan (ex-PLI e ex-Publitalia). Al presidente della Regione fanno riferimento l'area laico-socialista e \"dellutriana\", guidata dagli ex-PSI Amalia Sartori e Renato Chisso e dagli ex-PLI Fabio Gava e Niccol\u00f2 Ghedini, ultimo coordinatore regionale, e un nutrito gruppo di ex-democristiani con Raffaele Bazzoni, Carlo Alberto Tesserin, Leonardo Padrin, Marino Zorzato e Domenico Menorello in testa. Esistono poi almeno due gruppi provenienti dalla vecchia DC: i cosiddetti \"neodorotei\" e i \"democratici popolari\": tra i primi, legati al leader doroteo veneto Franco Cremonese e in gran parte membri del CDU fino al 1998, ci sono Vittorio Casarin e Clodovaldo Ruffato; tra i secondi, un tempo stretti alleati di Galan, ci sono gli ex-seguaci di Giorgio Carollo, fondatore di Veneto per il PPE, tra i quali spiccano i nomi di Renzo Marangon, Barbara Degani e Giancarlo Conta, che si sono recentemente riavvicinati a Galan. Esiste poi un altro gruppo di derivazione PSI, spesso non in sintonia con Galan e guidato da personaggi del calibro di Maurizio Sacconi e Renato Brunetta, ai quali si \u00e8 unito l'ex-DC Remo Sernagiotto. A tale gruppo si \u00e8 spesso accodato anche Aldo Brancher, ex-DC e anello di congiunzione tra Forza Italia e Lega Nord.\nNel Friuli-Venezia Giulia \u00e8 molto forte la componente proveniente da esperienze radicali e socialiste, guidata da Roberto Antonione e Renzo Tondo (succedutisi alla presidenza regionale), ma non manca un nutrito gruppo di ex-DC, con in testa Isidoro Gottardo e Danilo Moretti.\nNel Lazio, la componente pi\u00f9 forte \u00e8 sempre stata quella di Antonio Tajani. Dopo essere stato sostituito da Beatrice Lorenzin come coordinatore regionale, la giovane forzista \u00e8 stata poi sostituita da Francesco Giro, leader del gruppo democristiano. Figure di rilievo sono poi Alfredo Antoniozzi e Stefano De Lillo.\nIn Campania si potevano rintracciare tre gruppi: quello di Antonio Martusciello il pi\u00f9 forte ed organizzato(sostenuto da altre personalit\u00e0 locali come Antonio Barbieri, Aldo Perrotta, Emiddio Novi, Gaetano Fasolino, Cosimo Izzo e Fulvio Martusciello e ((Claudio Azzolini)); quello minoritario di Elio Vito, Nicola Cosentino (Luigi Cesaro, Franco Malvano, quest'ultimo sconfitto al primo turno delle elezioni comunali del 2006 da Rosa Russo Iervolino, e da Alfredo Vito cugino di Elio Vito; gli \"scajoliani\" (Riccardo Ventre, Paolo Russo e Ermanno Russo) che non hanno mai assunto posizioni di rilievo nel controllo del partito.\nIn Puglia il partito era saldamente in mano agli ex democristiani guidati da Raffaele Fitto.\nIn Sicilia il partito si divideva in un gruppo legato a Gianfranco Miccich\u00e9 e Stefania Prestigiacomo ed un altro di origine democristiana guidato da Renato Schifani, Enrico La Loggia e Angelino Alfano.\nFondazioni ed associazioni.\nGrande rilievo hanno in Forza Italia diverse fondazioni e associazioni:\nMovimenti politici e partiti associati.\nMolto vicine a Forza Italia sono anche altre componenti che per\u00f2 non fanno parte ufficialmente del partito, anche se di fatto si comportano con Forza Italia come i partiti associati:\nIscritti.\n1Campagna iscrizioni interrotta in vista di una ridefinizione organizzativa del movimento\nOrgani d'informazione ufficiali.\nCaratteristica del partito, e in generale del centrodestra, \u00e8 il possedere, direttamente o indirettamente, non pochi quotidiani, come: \"Libero\", quotidiano fondato nel 2000 e diretto da Maurizio Belpietro, il cui editore \u00e8 Antonio Angelucci, parlamentare prima democristiano e in seguito tra i fondatori di Forza Italia; \"Il Foglio\", fondato nel 1996 e diretto da Giuliano Ferrara, egli stesso ex Ministro per i Rapporti col Parlamento nel primo Governo Berlusconi; \"L'Opinione delle libert\u00e0\", giornale nato nel 1992, reso quotidiano a partire dall'anno successivo e su cui scrivono, tra gli altri, Arturo Diaconale e Paolo Pillitteri e \"Il Domenicale\", rivista culturale fondata da Marcello Dell'Utri (braccio destro di Silvio Berlusconi), esistita dal 2002 al 2009.\nMa il quotidiano considerato pi\u00f9 vicino al partito, l'ufficioso quando non l'ufficiale, \u00e8 invece \"Il Giornale\", fondato come quotidiano indipendente nel 1974 dal giornalista Indro Montanelli, suo direttore per venti anni, inizialmente come \"Il Giornale Nuovo\", (assume infatti l'attuale nome dal 1983), e la cui casa editrice viene acquistata nel 1987 dal presidente di Forza Italia, il quale per\u00f2, in seguito alla legge Mamm\u00ec del 1990, cede le sue quote di maggioranza al fratello Paolo Berlusconi; Paolo Guzzanti ne \u00e8 il vicedirettore e Egidio Sterpa ne \u00e8 il consigliere d'amministrazione (entrambi senatori del partito) mentre ne \u00e8 direttore Vittorio Feltri, che, nonostante non siano legati ufficialmente al partito, sostengono Berlusconi, senza per\u00f2 fargli mancare qualche critica.\n\u00c8 da ricordare che \u00e8 esistito un quotidiano dal nome \"L'Avanti!\" (da non confondere con l\"'Avanti!\", lo storico quotidiano del Partito Socialista Italiano, il cui nome ricalca) dalle pubblicazioni saltuarie (1996, 2003-2011, 2011), che \u00e8 stato pubblicato dalla cooperativa giornalistica \"International Press\" di Valter Lavitola (faccendiere italiano che in certe fasi ne \u00e8 stato anche direttore) e che si riproponeva come foglio (quattro pagine) degli ex PSI di Forza Italia, come Fabrizio Cicchitto (che lo ha fortemente voluto), Margherita Boniver, Giulio Tremonti, Renato Brunetta, Francesco Colucci, Sergio De Gregorio (che ne \u00e8 stato il primo direttore), Franco Frattini, Paolo Guzzanti, Marcello Pera e Maurizio Sacconi.\nPrecedenti usi del nome.\nIl nome \u00abForza Italia!\u00bb (con tanto di punto esclamativo) era gi\u00e0 stato usato per un movimento politico nel 1944, nell'Italia Meridionale durante l'amministrazione alleata. Se ne trova traccia in un libro di Norman Lewis, che scrive: \u00ab\"Con la nostra benedizione si sono costituiti qualcosa come sessantacinque partiti politici, i quali parteciperanno alla furiosa rissa democratica che prevedibilmente si scatener\u00e0 quando verranno indette le elezioni. Oltre a questi esistono molti movimenti non riconosciuti che aspirano a restituire alla nazione la sua grandezza. [...] Alcuni vengono considerati pi\u00f9 risoluti e sinistri, e tra essi quello su cui dovevo indagare, che si chiama \u00abForza Italia!\u00bb e si sospetta di simpatie neofasciste.\"\u00bb.\nL'espressione \"Forza Italia\" faceva anche parte di uno slogan della Democrazia Cristiana nella campagna elettorale del 1987 (\"Forza Italia! Lotta per le cose che contano!\")."}
{"id": "378425", "revid": "339392", "url": "https://it.wikipedia.org/wiki?curid=378425", "title": "Toggenburgo", "text": ""}
{"id": "378429", "revid": "495938", "url": "https://it.wikipedia.org/wiki?curid=378429", "title": "Le Noirmont", "text": "Le Noirmont (toponimo francese; in tedesco \"Schwarzenberg\", desueto) \u00e8 un comune svizzero di 1\u00a0856 abitanti del Canton Giura, nel distretto delle Franches-Montagnes.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nLe frazioni di Le Noirmont sono:\nInfrastrutture e trasporti.\nLe Noirmont \u00e8 servito dall'omonima stazione delle Ferrovie del Giura sulle linee Saignel\u00e9gier-La Chaux-de-Fonds e Le Noirmont-Tramelan.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "378432", "revid": "339392", "url": "https://it.wikipedia.org/wiki?curid=378432", "title": "Sant'Andrea apostolo", "text": ""}
{"id": "378434", "revid": "599013", "url": "https://it.wikipedia.org/wiki?curid=378434", "title": "Samuel Matete", "text": "\u00c8 stato il primo campione del mondo di atletica leggera dello Zambia. Tra i protagonisti della specialit\u00e0 dei 400 metri ostacoli degli anni 1990, detiene con 47\"10 il primato africano della specialit\u00e0.\nBiografia.\nSamuel Matete fece il suo debutto nelle competizioni internazionali di atletica leggera nel 1988. Ai campionati mondiali juniores fu quinto con il tempo di 51\"70, mentre ai Giochi olimpici di Seul con 51\"06 fu eliminato al primo turno nella batteria vinta da Harald Schmid. Nelle due stagioni successive si miglior\u00f2 progressivamente, abbassando il primato nazionale zambiano nove volte, e scendendo per la prima volta sotto il limite dei 48 secondi il 7 settembre 1990, quando vinse la finale del IAAF Grand Prix ad Atene con il tempo di 47\"91.\nIl 1991 fu l'anno migliore della carriera agonistica di Matete. Rimase imbattuto per l'intera stagione, inanellando una striscia di 20 vittorie consecutive, compreso il titolo mondiale ai campionati del mondo di Tokyo. Abbass\u00f2 ulteriormente il suo personale due volte nel giro di quattro giorni: il 3 agosto al \"meeting\" del Principato di Monaco vinse in 47\"48, poi il 7 agosto a Zurigo ferm\u00f2 il cronometro a 47\"10. Si trattava del nuovo record africano sui 400\u00a0m ostacoli, tuttora imbattuto, e dell'allora seconda prestazione mondiale di tutti i tempi, dopo il record del mondo di 47\"02 stabilito da Edwin Moses nel 1983. Il 27 agosto Matete vinse la finale dei campionati del mondo in 47\"64, davanti al giamaicano Winthrop Graham (47\"74) e al britannico Kriss Akabusi (47\"86), diventando cos\u00ec il primo atleta zambiano a laurearsi campione del mondo.\nL'anno seguente Matete non riusc\u00ec a mantenere il predominio sulla specialit\u00e0. Una tendinite ne limit\u00f2 le prestazioni nella prima parte della stagione. Si trov\u00f2 inoltre a dover fronteggiare la concorrenza dell'emergente statunitense Kevin Young. Ai Giochi olimpici di Barcellona, l'evento principale della stagione, Matete fu squalificato in semifinale per invasione di corsia. Fu Young a vincere l'oro olimpico, correndo la finale nel tempo record di 46\"78, che rimane tuttora primato mondiale e unica prestazione di tutti i tempi sotto i 47 secondi.\nYoung continu\u00f2 a dominare la specialit\u00e0 anche nel 1993. Matete riusc\u00ec a batterlo in un paio di \"meeting\", ma nella finale dei mondiali a Stoccarda arriv\u00f2 secondo, cedendo il titolo di campione del mondo allo statunitense.\nNel 1994, con Young fuori dalle competizioni per un infortunio, Matete vinse la classifica del IAAF Grand Prix dei 400\u00a0m ostacoli. Non fu per\u00f2 un dominio incontrastato come due anni prima, perch\u00e9 il campione zambiano trov\u00f2 un nuovo avversario nello statunitense Derrick Adkins. Per tre stagioni, dal 1994 al 1996, i due ostacolisti rivaleggiarono al vertice della specialit\u00e0 spartendosi quasi equamente le vittorie: su 35 scontri diretti, 18 videro prevalere Adkins e 17 Matete. Nelle competizioni pi\u00f9 prestigiose, tuttavia, fu sempre Adkins a vincere. Matete ottenne l'argento, prima ai mondiali del 1995, poi ai Giochi olimpici di Atlanta 1996. Ottenne cos\u00ec per lo Zambia la prima medaglia olimpica in atletica leggera, e la seconda assoluta, dopo il bronzo nel pugilato conquistato da Keith Mwila ai Giochi di Los Angeles 1984.\nNelle stagioni successive Matete continu\u00f2 a gareggiare, ma le sue prestazioni seguirono una parabola discendente. Ai mondiali del 1997 fu quinto in 48\"10. Nel 1998 vinse i campionati continentali africani. L'anno dopo ai mondiali di Siviglia fu eliminato in semifinale. Anche a Sydney 2000, sua quarta olimpiade, non and\u00f2 oltre le semifinali.\nConcluse la carriera agonistica nel 2001, dopo aver mancato il tempo di qualificazione per i mondiali.\nAltre competizioni internazionali.\n1992\n1994\n1996\n1997\n1998\n2000"}
{"id": "378438", "revid": "767487", "url": "https://it.wikipedia.org/wiki?curid=378438", "title": "Le Peuchapatte", "text": "Le Peuchapatte (toponimo francese) \u00e8 una frazione del comune svizzero di Muriaux, nel Canton Giura (distretto delle Franches-Montagnes).\nStoria.\nGi\u00e0 comune autonomo che si estendeva per 2,57\u00a0km\u00b2, il 1\u00ba gennaio 2009 \u00e8 stato accorpato a Muriaux.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "378441", "revid": "599013", "url": "https://it.wikipedia.org/wiki?curid=378441", "title": "Davis Kamoga", "text": "Biografia.\nDavis Kamoga arriv\u00f2 tardi all'atletica leggera, avendo in precedenza giocato a calcio fino al 1993, militando anche nelle file dello Sports Club Villa di Kampala, la principale squadra ugandese. Durante gli allenamenti, indossando scarpe da calcio, aveva corso i 400 metri in 48\"2.\nIl suo primo risultato prestigioso in atletica fu la medaglia di bronzo sui 400 m alle Olimpiadi di Atlanta nel 1996 con il tempo di 44\"53, dietro allo statunitense Michael Johnson (oro con 43\"49) e al britannico Roger Black (argento a 44\"41).\nL'anno seguente, ai campionati del mondo di Atene, sulla stessa distanza fu secondo, ancora una volta dietro a Johnson, con il tempo di 44\"37, suo primato personale e nuovo record nazionale. La sua medaglia d'argento fu la prima vinta da un atleta ugandese ai campionati mondiali di atletica leggera.\nNel 1998 vinse una medaglia d'argento ai campionati africani. Assente ai mondiali di Siviglia nel 1999, partecip\u00f2 alle Olimpiadi di Sydney nel 2000, ma si ferm\u00f2 al secondo turno di qualificazione. A fine stagione abbandon\u00f2 le competizioni."}
{"id": "378448", "revid": "32658", "url": "https://it.wikipedia.org/wiki?curid=378448", "title": "Kaulonia", "text": ""}
{"id": "378449", "revid": "121819150", "url": "https://it.wikipedia.org/wiki?curid=378449", "title": "Adelchi Baratono", "text": "Biografia.\nVive sin dalla giovinezza a Genova, dove compie i suoi studi. Si laurea in filosofia col professor Alfonso Asturaro, filosofo socialista di orientamento positivista. \u00c8 prima insegnante di liceo, in questa citt\u00e0 e a Savona, e poi professore universitario, oltre che a Genova, anche a Cagliari e Milano.\nBaratono si iscrive al PSI subito dopo la fondazione e nel 1910 viene eletto consigliere comunale a Savona, aderendo all'ala intransigente in forte polemica con i riformisti. Entra nella Direzione nazionale del partito nel gennaio del 1920.\nAlcune battaglie politiche lo vedono emergere come figura di primo piano del socialismo italiano, come quella che Baratono porta avanti con Giacinto Menotti Serrati capeggiando la frazione comunista unitaria al Congresso di Livorno del 15 gennaio 1921. L'accettazione con riserva dei 21 punti dell'Internazionale comunista di Mosca determina la clamorosa scissione e l'uscita dei comunisti dal Partito Socialista. Sempre con Serrati presenta al congresso del 15 ottobre 1921 la mozione massimalista. Lo stesso anno diviene deputato nel 1921 per la XXVI Legislatura.\nConfermato per la terza volta membro della Direzione socialista, mentre la maggioranza massimalista si orienta per la scissione dei riformisti, Baratono al Congresso di Roma del 1922 sostiene fortemente l'unit\u00e0, anche per il timore dell'affermarsi delle forze fasciste. Dopo il Congresso di Roma, Baratono aderisce al Partito Socialista Unitario di Filippo Turati e Giacomo Matteotti e dal 1923 diviene un assiduo collaboratore di \"Critica Sociale\".\nAncora attivo nel 1926, Baratono collabora alla rivista \"Quarto Stato\" di Carlo Rosselli e Pietro Nenni. Poi, con il consolidamento del regime fascista, il suo ruolo di deputato decade e si dedica esclusivamente all'insegnamento universitario e ai suoi studi filosofici.\nNel 1931 Piero Martinetti, che \u00e8 stato collocato a riposo d'autorit\u00e0 per aver rifiutato di giurare fedelt\u00e0 al Fascismo, lo propone come suo successore per l'insegnamento della Filosofia all'Universit\u00e0 degli Studi di Milano.\nBaratono torna all'attivit\u00e0 politica all'indomani della Liberazione, con collaborazioni sull\"Avanti!\" (diretto all'epoca dal suo ex allievo Sandro Pertini) riprendendo i suoi studi di critica marxista."}
{"id": "378452", "revid": "124123", "url": "https://it.wikipedia.org/wiki?curid=378452", "title": "Aleksandr Aleksandrovi\u010d Gercen", "text": "Insegnante di fisiologia nelle Universit\u00e0 di Firenze e di Losanna, si riconobbe in un materialismo dinamico non lontano da quello di Jacob Moleschott e Carl Vogt.\nBiografia.\nPrimogenito dal noto rivoluzionario populista Aleksandr Herzen e di Natal'ja Zachar'ina, nacque a Vladimir dove il padre era allora confinato. Nel marzo del 1840 gli Herzen poterono tornare a Mosca da dove, nel 1847, espatriarono a Londra, dove conobbero molti esponenti della politica democratica, come Garibaldi e Mazzini, e dell'opposizione zarista, come Bakunin.\nAppassionato di scienze naturali, frequent\u00f2 l'Universit\u00e0 di Londra e nel 1858 pubblic\u00f2 il saggio \"L'anatomia comparata degli animali inferiori\". Prosegu\u00ec gli studi a Berna, ospite dell'amico di famiglia e famoso fisiologo Carl Vogt, che gli diede lezioni private. Nell'Universit\u00e0 di Berna segu\u00ec i corsi di Moritz Schiff e si laure\u00f2 in medicina nel 1861. Dopo aver seguito Carl Vogt in spedizioni scientifiche in Norvegia e Islanda, nel 1863 si trasfer\u00ec a Firenze per ricoprire l'incarico di assistente di fisiologia e anatomia comparata della cattedra tenuta dallo Schiff all'Istituto di Studi Superiori.\nNel 1868 spos\u00f2, malgrado l'opposizione paterna, Teresa Felice (o Felici, 1851-1927), figlia di un rigattiere fiorentino, che gli diede dieci figli. Dopo la partenza di Schiff da Firenze, ricopr\u00ec la cattedra del maestro, che tenne fino al 1881, quando si trasfer\u00ec a Losanna per insegnare nella locale Universit\u00e0. A Losanna mor\u00ec nel 1906.\nEbbe tre figlie, Ol'ga, Nerina e Nella. Tra i sette figli maschi, Vladimir (1869-1945) visse a Berna e fu il medico personale del sultano del Marocco; P\u00ebtr (1871-1947) fu un noto chirurgo sovietico; Nikolaj (1873-1929) fu professore di diritto romano all'Universit\u00e0 di Losanna ed Eduard (1877-1936) un chimico che insegn\u00f2 all'Istituto Solvay di Bruxelles."}
{"id": "378455", "revid": "2077903", "url": "https://it.wikipedia.org/wiki?curid=378455", "title": "Musolino", "text": ""}
{"id": "378457", "revid": "32658", "url": "https://it.wikipedia.org/wiki?curid=378457", "title": "Brigante Musolino", "text": ""}
{"id": "378458", "revid": "289247", "url": "https://it.wikipedia.org/wiki?curid=378458", "title": "Paolo Daneo", "text": ""}
{"id": "378462", "revid": "77358", "url": "https://it.wikipedia.org/wiki?curid=378462", "title": "Accordo diminuito", "text": ""}
{"id": "378464", "revid": "1215998", "url": "https://it.wikipedia.org/wiki?curid=378464", "title": "Tinderbox (Siouxsie and the Banshees)", "text": "Tinderbox \u00e8 il settimo album in studio del gruppo musicale inglese Siouxsie and the Banshees, pubblicato il 21 aprile 1986.\nL'album ha raggiunto la posizione n\u00ba 13 delle classifiche britanniche e la n\u00ba 88 della U.S Billboard 200 nella settimana del 5 luglio. Retrospettivamente \u00e8 considerato un classico sia dai critici che dai musicisti.\nIl disco.\n\u00c8 stato il primo lavoro a tempo pieno registrato con il nuovo chitarrista John Valentine Carruthers; Carruthers aveva solo aggiunto in precedenza alcuni pezzi dell'EP \"The Thorn\" del 1984. Le prime sessioni di registrazione di quest'album sono state effettuate presso l'\"Hansa Studio By the Wall\" nel maggio 1985.\nI due singoli estratti sono stati \"Cities in Dust\" (pubblicato il 18 ottobre 1985, ha raggiunto la posizione n\u00ba 21 delle classifiche) e \"Candyman\" (pubblicato il 28 febbraio 1986, posizione n\u00ba 34).\nL'album \u00e8 stato ristampato in edizione rimasterizzata e ampliata nel 2009, con tracce bonus, tra cui una versione inedita del singolo \"Song from the Edge of the World\" del 1987, e un brano inedito con testi di Steven Severin chiamato \"Starcrossed\", registrato nel maggio 1985. I lati B di \"Cities in Dust\" e \"Candyman\", inizialmente inclusi come tracce bonus del CD del 1986, sono state poi inclusi nel cofanetto di B-side \"Downside Up\".\nCopertina.\nL'8 luglio 1927, \u00e8 stato fotografato un tornado da Lucille Handberg nei pressi della cittadina di Jasper, in Minnesota. La fotografia \u00e8 diventata un classico, ed \u00e8 stata utilizzata sulla copertina dell'album. La stessa fotografia \u00e8 stata modificata e utilizzata per l'album \"Stormbringer\" dei Deep Purple del 1974.\nLascito.\n\"Tinderbox\" \u00e8 stato ben accolto dalla critica. In seguito \u00e8 stato acclamato da Jean-Beno\u00eet Dunckel degli AIR. Ha selezionato \"Tinderbox\" nell'elenco dei \"5 album di sempre\", dicendo: \"Hanno suonato cos\u00ec bene insieme, li ho visti in concerto e non ho mai dimenticato quel momento\". L'album sar\u00e0 acclamato in seguito dal cantante dei Suede, Brett Anderson. Jenny Lee Lindberg dei Warpaint ha citato tra le sue influenze, la band e la canzone \"Umbrella\", inizialmente inclusa nel CD del 1986.\nPopMatters l'ha elencato tra i \"12 Album Essenziali di Alternative rock degli anni '80\", dicendo che era un \"album audace e affascinante\".\nTracce.\nTesti di Sioux, musiche di Siouxsie and the Banshees, tranne ove indicato.\nLP/MC\nTracce bonus CD\nTracce bonus rimasterizzazione 2009"}
{"id": "378465", "revid": "339392", "url": "https://it.wikipedia.org/wiki?curid=378465", "title": "K 495", "text": ""}
{"id": "378466", "revid": "1776051", "url": "https://it.wikipedia.org/wiki?curid=378466", "title": "Les Breuleux", "text": "Les Breuleux (toponimo francese) \u00e8 un comune svizzero di 1\u00a0536 abitanti del Canton Giura, nel distretto delle Franches-Montagnes.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nLes Breuleux \u00e8 una stazione sciistica attiva sia nello sci alpino sia nello sci nordico.\nInfrastrutture e trasporti.\nLes Breuleux \u00e8 servito dall'omonima stazione sulla linea Tramelan-Les Breuleux-Le Noirmont delle Ferrovie del Giura.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "378468", "revid": "709565", "url": "https://it.wikipedia.org/wiki?curid=378468", "title": "Through the Looking Glass", "text": "Through the Looking Glass \u00e8 la forma abbreviata di \"Through the Looking Glass and What Alice Found There\" (\"Attraverso lo specchio e quel che Alice vi trov\u00f2\"), romanzo di Lewis Carroll del 1871.\nThrough the Looking Glass pu\u00f2 inoltre riferirsi a:"}
{"id": "378469", "revid": "697352", "url": "https://it.wikipedia.org/wiki?curid=378469", "title": "Accidente", "text": ""}
{"id": "378497", "revid": "7336", "url": "https://it.wikipedia.org/wiki?curid=378497", "title": "Semitoni", "text": ""}
{"id": "378504", "revid": "46291", "url": "https://it.wikipedia.org/wiki?curid=378504", "title": "Eritrichium", "text": "Eritrichium \u00e8 un genere di piante della famiglia delle Boraginacee.\nDescrizione.\nComprende piante cespitose, qualche volta legnose alla base, perenni.\nI fiori, pentameri, sono disposti in cime terminali, di solito per lo pi\u00f9 senza brattee.\nIl calice \u00e8 diviso fin quasi alla base e pu\u00f2 essere accrescente o no.\nLa corolla, che pu\u00f2 essere di colore violetto, blu o biancastro, \u00e8 rotata, con un corto tubo e con cinque scaglie nella fauce.\nGli stami sono inclusi, inseriti a circa met\u00e0 del tubo e senza appendici.\nLo stilo, incluso, porta uno stigma capitato.\nLe nucule sono ovoidi a sezione triangolare o turbinate (a cono invertito), lisce o con tubercoli, di solito con un'ala pettinato-dentata, sono attaccate al ricettacolo con solo una parte della loro lunghezza.\nDistribuzione e habitat.\nDistribuito in tutti e due gli emisferi, nelle zone temperate ed alpine.\nTassonomia.\nComprende 78 specie.\nSpecie in Italia.\n\u00c8 presente, in Italia settentrionale, una sola specie:"}
{"id": "378505", "revid": "76963", "url": "https://it.wikipedia.org/wiki?curid=378505", "title": "Josh Homme", "text": "\u00c8 stato uno dei fondatori del gruppo stoner rock dei Kyuss, ed \u00e8 oggi leader del gruppo alternative metal dei Queens of the Stone Age, dei quali \u00e8 anche l'unico componente fondatore a farne ancora parte. Ha fondato insieme a Dave Grohl e John Paul Jones il supergruppo Them Crooked Vultures. Inoltre produce e pubblica periodicamente una serie di improvvisazioni musicali con altri musicisti, chiamate \"The Desert Sessions\".\nBiografia.\nPrimi anni.\nHomme \u00e8 nato a Joshua Tree ed \u00e8 cresciuto in una famiglia benestante a Palm Desert. Suo nonno, Cap, si era trasferito nel deserto dal Dakota del Nord, quando suo padre era ancora un bambino. Il suo cognome \u00e8 di origine norvegese e si pensa derivi dal nome della citt\u00e0 di Hommelst\u00f8. Homme \u00e8 apparso nella puntata 2011 del programma \"No Reservations\" di Anthony Bourdain in cui ha affermato che da bambino vissuto nel deserto ha dovuto sapersi \"creare il suo divertimento\". Homme ha anche parenti in Idaho, dove spesso ha passato le estati, e dove ha avuto modo di vedere Carl Perkins al Festival di Sandpoint e di comprare la sua prima chitarra elettrica, la sua Ovation Ultra GP, in un negozio di musica del posto. Josh ha iniziato a suonare la chitarra all'et\u00e0 di nove anni, dopo che i suoi genitori esclusero l'idea di prendergli una batteria. Homme si \u00e8 unito alla sua prima band, gli Autocracy, nel 1985, all'et\u00e0 di 12 anni.\nCarriera musicale.\nAltri progetti.\nHomme ha anche suonato la chitarra per gli Screaming Trees e Mark Lanegan (che pi\u00f9 tardi entr\u00f2 nei Queens of the Stone Age). Ha composto alcune canzoni della colonna sonora del film The Dangerous Lives of Altar Boys del 2002. Ha collaborato come produttore con il gruppo indie di Sheffield Arctic Monkeys per l'album Humbug, mentre \u00e8 apparso nell'album successivo Suck It and See del 2011 nella canzone \"All My Own Stunts\" nella parte vocale. Homme, insieme all'amico e produttore dei QOTSA Chris Goss suon\u00f2 con lo pseudonimo 5:15ers al concerto inaugurale dell'ArthurBall (un progetto parallelo dell'ArthurFest festival) a Los Angeles il 26 febbraio 2006. Ha partecipato al progetto , nella canzone \"Stone Cold Crazy\". \"\"Homme ha suonato una parte di chitarra per la canzone \"Razor\" dei Foo Fighters, dall'album In Your Honor.\nVita privata.\nDal 2005 Homme \u00e8 sposato con la cantante degli Spinnerette Brody Dalle. Hanno avuto una bambina, Camille Harley Joan, il 17 gennaio 2006, e due bambini, Orrin Ryder, nato il 12 agosto 2011, e Wolf Dillon Reece, nato il 13 febbraio 2016."}
{"id": "378509", "revid": "1215998", "url": "https://it.wikipedia.org/wiki?curid=378509", "title": "Through the Looking Glass (Siouxsie and the Banshees)", "text": "Through the Looking Glass \u00e8 un album di cover del gruppo musicale inglese Siouxsie and the Banshees, pubblicato il 2 marzo 1987.\nIl disco.\nStoria.\nIl titolo del disco, \"Through the Looking Glass\" \u00e8 un tributo al romanzo di Lewis Carroll con lo stesso nome. La band era gi\u00e0 stata ispirata dal lavoro di Carroll quando chiamarono la loro etichetta Wonderland, che \u00e8 tratta da Le avventure di Alice nel Paese delle Meraviglie. Il disco \u00e8 stato anche un omaggio a \"Pin Ups\" di David Bowie, un album di cover registrato alla fine degli anni '60. Dopo aver passato pi\u00f9 di un anno a lavorare su \"Tinderbox\" nel 1986, i Banshees volevano pi\u00f9 spontaneit\u00e0 e rapidamente tornarono in studio dopo il tour, per registrare l'album di cover. Era un progetto che avevano preso in considerazione dalla registrazione di una versione di \"Dear Prudence\" dei Beatles nel 1983.\nPer le sessioni di \"Looking Glass\", che ebbero luogo tra settembre e ottobre 1986, scelsero principalmente materiale risalente alla prima met\u00e0 degli anni '70, un'epoca che anticipa la formazione della loro band nel 1976. L'album contiene cover di canzoni di artisti e gruppi che da sempre costituiscono un'ispirazione per i Banshees, come Iggy Pop, John Cale e i Roxy Music, ma anche pezzi di estrazione decisamente estranea al gruppo come \"Strange Fruit\" di Billie Holiday o curiosit\u00e0 come la versione \"gotica\" della canzone della colonna sonora del film Disney \"Il libro della giungla\", \"Trust In Me\", cantata in origine dal personaggio del serpente Kaa (doppiato da Sterling Holloway). Alla produzione \u00e8 stato richiamato Mike Hedges, che non lavorava con loro dal 1984. La strumentazione era diversa; per quest'album, hanno assunto altri strumentisti tra cui una sezione di ottoni e un arpista. Il musicista Martin McCarrick, che divenne un membro ufficiale dei Banshees dopo quest'album, ha creato degli arrangiamenti per diverse tracce. \u00c8 il secondo e ultimo album registrato con il chitarrista John Valentine Carruthers.\nPubblicazione e accoglienza.\n\"Through the Looking Glass\" \u00e8 stato pubblicato il 2 marzo 1987 dalla Polydor. Poche settimane dopo, Bowie li ha contattati per essere ospiti speciali a due spettacoli del Glass Spider Tour a Anaheim. L'album \u00e8 stato ristampato in versione rimasterizzata con tracce bonus nell'ottobre 2014.\nL'album raggiunse la posizione n. 15 delle classifiche britanniche; i singoli estratti furono \"This Wheel's on Fire\" (pubblicato il 9 gennaio 1987, raggiunse la posizione n. 14 delle classifiche) e \"The Passenger\" (pubblicato il 20 marzo 1987, posizione n. 41).\nIl 10 luglio 1987 i Banshees pubblicarono il singolo \"Song from the Edge of the World\", che per\u00f2 non fu mai incluso in nessun album n\u00e9 nella raccolta \" del 1992: la canzone raggiunse la posizione n. 59 delle classifiche britanniche.\nSounds afferma: \"Trust in Me\", potenzialmente un singolo, \u00e8 abbastanza sorprendente. Considerando che una volta si trattava di un pitone che si preparava a schiacciare un bambino a morte, ora \u00e8 una ninna nanna carica di arpa di dilagante, vorticoso erotismo.\" Mojo retrospettivamente ha elogiato la versione di \"Strange Fruit\" selezionandolo per un CD nel 2007 intitolato \"Music Is Love: 15 Tracks That Changed the World Recovered By...\" In una recensione retroattiva, AllMusic ha osannato l'album dicendo: \"La serie ispirata di cover si estende dai punti di riferimento del periodo glam (\"Sea Breezes\" dei Roxy Music, \"Gun\" di John Cale) al doloroso classico \"Strange Fruit\" di Billie Holiday a, in uno dei migliori sforzi del genere di sempre (e un anno prima del progetto \"Stay Awake\" di Hal Willner) un classico Disney - \"Trust in Me\" originariamente da \"Il libro della giungla\".\nTracce.\nTracce bonus rimasterizzazione CD 2014"}
{"id": "378510", "revid": "1819104", "url": "https://it.wikipedia.org/wiki?curid=378510", "title": "Craig McCracken", "text": "\u00c8 l'ideatore di alcuni cartoni animati di successo come \"Le Superchicche\", \"Il laboratorio di Dexter\" (qui coadiuvato dal russo Genndy Tartakovsky) e \"Gli amici immaginari di casa Foster\". Anche in Italia essi hanno tanta popolarit\u00e0, in quanto vengono trasmessi regolarmente sul canale satellitare Cartoon Network e saltuariamente su Italia 1.\nHa creato anche una serie Disney, \"Wander,\" e una serie Netflix\", Kid Cosmic\".\n\u00c8 sposato con Lauren Faust, scrittrice delle storie dei cartoni da lui ideati."}
{"id": "378532", "revid": "466539", "url": "https://it.wikipedia.org/wiki?curid=378532", "title": "Julia Volkova", "text": "Diventa nota al grande pubblico nei primi anni 2000 come membro delle t.A.T.u., duo di successo mondiale che si scioglie nel 2011. Debutta in seguito come cantante solista, pubblicando alcuni singoli per il mercato russo e internazionale, senza grandi riscontri. Ha inoltre ricevuto alcuni ruoli cinematografici, e oggi, a seguito di gravi complicazioni alla sua voce, ha temporaneamente interrotto la professione di cantante.\nBiografia.\nEsordi e t.A.T.u..\nUnica figlia di Oleg Volkov (uomo d'affari) e di Larisa Volkova (parrucchiera), all'et\u00e0 di sei anni viene iscritta alla scuola di musica per imparare a suonare il pianoforte. A 9 anni entra a far parte del coro russo Neposedy, un gruppo vocale di bambini, dove incontrer\u00e0 poco dopo Lena Katina. Nel 1999, a 14 anni, lascia il coro e, con la collega corista Lena Katina, viene scelta dal produttore discografico Ivan \u0160apovalov per formare le t.A.T.u..\nIl primo album del duo, \"200 po vstre\u010dnoj\" (2001), cantato in russo, viene molto apprezzato nei paesi dell'Europa orientale. L'anno successivo ne viene pubblicata una versione internazionale in lingua inglese, \"200 km/h in the Wrong Lane\", che ottiene grande successo, vendendo oltre otto milioni di copie nel mondo. L'album (sia nella versione russa che in quella inglese) narra di un amore saffico tra due ragazzine e riceve ottimi riscontri grazie soprattutto al singolo \"All the Things She Said\". \nNel 2005 il duo torna con due nuovi album, \"Dangerous and Moving\" in inglese e \"Ljudi invalidy\" in russo, i quali temi sono pi\u00f9 maturi e profondi. Singolo di quel periodo dagli ottimi consensi \u00e8 \"All About Us\".\nNel 2008 esce il terzo album in russo \"Ves\u00eblye ulybki\", seguito nel 2009 dall'ultimo album internazionale \"Waste Management\", che non gode di alcuna promozione da parte delle cantanti, le quali proprio in quel periodo decidono di prendere una pausa per concentrarsi sui percorsi solisti, fino allo scioglimento ufficiale avvenuto nel 2011. Il duo ha successivamente avuto riunioni occasionali, per poi interrompere ogni tipo di collaborazione nel 2014.\nCarriera musicale solista.\nNel 2010 inizia il suo percorso da solista sotto il nome di Julia Volkova. Il 27 gennaio 2011 viene aperto il suo sito ufficiale; successivamente il giorno del suo compleanno (20 febbraio) si escibisce in pubblico, lanciando due brani (inizialmente previsti per il suo primo album da solista, ad oggi non ancora pubblicato): \"Woman All the Way Down\" e \"Rage\". Nell'agosto di quell'anno firma un contratto con la Gala Records, etichetta russa affiliata alla EMI, e in ottobre annuncia un tour in Sud America per il mese successivo, il quale servir\u00e0 da promozione per la sua carriera da solista.\nIl 1\u00ba dicembre 2011 viene presentato nel suo sito ufficiale il video del primo singolo in inglese della cantante, \"All Because of You\" (versione russa: \"Sdvinu mir\"), che entra in classifica in Russia.\nNel 2012 partecipa alla selezione dell'Eurovision Russia con la canzone \"Back to Her Future\", in coppia con Dima Bilan (vincitore del Eurovision Song Contest 2008), arrivando seconda alle spalle del gruppo etno-folkloristico Buranovskiye Babushki, che andr\u00e0 a Baku. Smaltito l'insuccesso, girer\u00e0 il video musicale di \"Ljubov'-suka\", versione in russo di \"Back to Her Future\".\nIl 22 giugno 2012 gira a Cuba il video del suo secondo singolo in inglese, \"Didn't Wanna Do It\" (in russo \"Davaj zakrutim zemlju\") scritto e prodotto dal duo svedese The Euroz (Saeed Molavi e Nadir Benkahla) e da Taj Jackson. Successivamente viene pubblicato il brano \"Night of Your Life\", una collaborazione con Sergio Galoyan. L'anno seguente escono in rete due demo in inglese dell'artista: \"Out of Your League\" e \"Found Love\", anche questa con la partecipazione di Galoyan.\nNel 2014, insieme alla ex partner artistica Lena Katina, collabora con Ligalize e Mike Tompkins nel singolo \"Ljubov' v ka\u017edom mgnovenii\". Terminato ogni rapporto tra le t.A.T.u. a causa di alcuni conflitti personali tra le due cantanti, la Volkova si impegna nella promozione del singolo senza la partecipazione della ex collega. \nNel febbraio del 2015 Julia \u00e8 tra le concorrenti ufficiali della versione russa di \"Ballando con le stelle\" (\"\u0422\u0430\u043d\u0446\u044b \u0441\u043e \u0437\u0432\u0451\u0437\u0434\u0430\u043c\u0438\"), ma a seguito di una frattura a una costola, viene eliminata nel corso della seconda puntata. Il 29 aprile viene ufficializzata la notizia di una turn\u00e9e estiva negli Stati Uniti e in Canada attraverso le pagine social della cantante, che successivamente viene cancellata per ragioni sconosciute.\nA distanza di tre anni dal secondo singolo da solista, a settembre annuncia il suo ritorno sulle scene musicali con il singolo in russo \"Der\u017ei rjadom\". Le riprese del video iniziano il 19 settembre a San Pietroburgo e la clip del brano viene in seguito pubblicata il 30 ottobre 2015.\nIl 25 aprile 2016 arriva su iTunes \"Spasite ljudi mir\", il nuovo singolo della cantante, con il quale si esibisce durante il 25\u00ba anniversario del Coro Neposedy. Gireranno voci di una versione inglese del brano, dal titolo \"It's Time to Save the World\", che rimane per\u00f2 inedita. Il successivo e ultimo singolo ad oggi della cantante, \"Prosto zabyt'\", viene pubblicato l'anno seguente, il 1\u00ba giugno 2017, sulle piattaforme digitali, seguito dalla pubblicazione del videoclip ufficiale il 6 giugno.\nCarriera cinematografica.\nAncora bambina, esordisce nel mondo del cinema nel 1996, prendendo parte ad alcuni episodi dello show televisivo per bambini \"Eralash\" (\u0415\u0440\u0430\u043b\u0430\u0448), che ha visto come protagonisti, tra l'alto, futuri artisti russi come Glukoza.\nTorna nelle vesti di attrice nel 2007 al fianco di Lena Katina e Mischa Barton nel film \"You and I\", la storia di due ragazze adolescenti che si incontrano e si innamorarano ad un concerto delle t.A.T.u. a Mosca. Il film \u00e8 basato sul romanzo \"t.A.T.u. Come Back\", che \u00e8 a sua volta basato su eventi realmente accaduti.\nNel mese di agosto 2011, partecipa alle riprese del film \"Zombie Fever\" (precedentemente intitolato \"Fear Mongers\"), una commedia horror girata in lingua russa a Minsk, Bielorussia. Prodotto dalla New Wave Production nello stile di film come \"Benvenuti a Zombieland\" o \"Shaun of the Dead\", \"Zombie Fever\" esce nelle sale russe nel 2013. Julia interpreta una delle protagoniste, Natasha.\nNel 2014 recita nel cortometraggio \"Together Apart\", dove interpreta la parte di uno dei tre cupidi che uniscono gli amori lontani assieme a Lena Katina e Ligalize, con i quali ha inciso il brano \"Ljubov' v ka\u017edom mgnovenii\", divenuto colonna sonora del progetto. Il corto \u00e8 stato presentato fuori gara al Festival di Cannes 2014. Lo stesso anno appare in una puntata della serie televisiva slovacca \"Panel\u00e1k\", interpretando se stessa.\nEsperienze nella moda.\nInsieme alla collega Lena Katina, diventa il volto della campagna autunnale-invernale 2008 in Russia dello stilista Marc Jacobs. \nNel 2013 crea e presenta una linea di scarpe, la \"C&amp;C Shoes by JV\".\nParentesi politica.\nNell'aprile 2021 annuncia la sua partecipazione alle elezioni legislative russe della Duma di Stato come candidata nella sezione regionale del Partito Russia Unita, in rappresentanza dell'Oblast' di Ivanovo. Tuttavia, perde le primarie del partito con un totale di 919 voti.\nProblemi alla voce.\nDotata di una voce squillante, ha mostrato un'innata propensione verso note molto alte, raggiunte senza l'utilizzo del falsetto o di particolari impostazioni vocali. Intuendone le potenzialit\u00e0, fu proprio il manager delle t.A.T.u., Ivan \u0160apovalov, ad imporre alla Volkova questo determinato stile, che spicca nella maggior parte delle canzoni del \"primo periodo\" del duo. Tra tutte emerge \"Nas ne dogonjat\" (versione russa di \"Not Gonna Get Us\" che presenta note pi\u00f9 acute rispetto alla controparte internazionale), che sar\u00e0 successivamente indicata dalla stessa ragazza come la principale ragione della perdita della sua voce.\nSe da un lato l'estensione vocale della Volkova fu uno dei propellenti al successo mondiale del gruppo, dall'altro ebbe presto effetti disastrosi, causandole una cisti alle corde vocali, aggravata sempre pi\u00f9 dalle numerose esibizioni a cui il duo, all'apice del successo, prese parte. Un ciclo di operazioni durante gli anni ha eliminato la cisti, ma la voce della cantante ha definitivamente perso l'estensione vocale tipica.\nNel 2012, inoltre, la Volkova si \u00e8 sottoposta a un intervento per rimuovere un cancro tiroideo: a causa di un errore durante l'operazione, la cantante ha per\u00f2 subito una lesione delle gi\u00e0 danneggiate corde vocali, successivamente curata con diversi interventi. Tali problemi l'hanno tuttavia lasciata completamente afona per lungo periodo e sono andati ad incidere su una situazione gi\u00e0 precaria, compromettendola ulteriormente e rischiando di mettere anzitempo fine alla sua carriera artistica. \nCon la voce ancora piuttosto rauca e provata dalla chirurgia, nel 2020 la cantante ha affermato di non poter pi\u00f9 tornare a cantare come un tempo.\nVita privata.\nBisessuale, il 23 settembre 2004, a 19 anni, diventa madre di Viktoria, avuta dal compagno Pavel Sidorov, il che crea alcune polemiche poich\u00e9 gi\u00e0 sposato e con una bambina. I due perderanno i contatti nella primavera del 2005.\nNel 2007 annuncia di essere nuovamente incinta del suo secondogenito concepito con l'imprenditore di fede islamica Parviz Yasinov. Il bambino, di nome Samir, nascer\u00e0 il 27 dicembre 2007. La relazione con Yasinov terminer\u00e0 nel 2010.\nNel 2010 si converte all'islam, religione pi\u00f9 vicina al suo spirito secondo la cantante. Tuttavia, nel 2017 si riconverte all'ortodossia.\nNel 2019 subisce un'aggressione fisica da parte dell'ex compagno che la costringe a un immediato intervento chirurgico al viso gravemente leso dopo l'accaduto. Nel 2020 rimane nuovamente incinta del suo nuovo compagno, ma alcune circostanze personali la portano a decidere di abortire, come gi\u00e0 avvenuto a 18 anni nel febbraio del 2003.\nCritiche.\nHa attirato su di s\u00e9 dure critiche a seguito di alcune dichiarazioni omofobe rilasciate nel corso di una trasmissione televisiva ucraina nel settembre 2014, in cui la cantante ha affermato che non accetterebbe un figlio gay dal momento che l'uomo \u00e8 stato creato da Dio per procreare e che \"l'uomo non ha alcun diritto di essere effeminato\". Ha poi precisato che sarebbe diverso avere una figlia lesbica perch\u00e9, a suo parere, le ragazze sono pi\u00f9 frivole e l'immagine di due donne che si baciano \u00e8 pi\u00f9 piacevole rispetto a quella di due uomini. In seguito alle sue affermazioni, la stessa Lena Katina ha preso le distanze dalla ex collega attraverso un post pubblicato su Facebook.\nNel 2021 ha inoltre causato molteplici disapprovazioni a seguito della sua decisione di aderire al partito Russia Unita con leader Vladimir Putin, presidente fermamente contrario a qualsiasi progresso nei diritti LGBT+."}
{"id": "378534", "revid": "767487", "url": "https://it.wikipedia.org/wiki?curid=378534", "title": "Anna Nalick", "text": "L'album di debutto, \"Wreck of the Day\", contenente il suo primo successo, \"Breathe (2 AM)\", \u00e8 stato pubblicato il 19 aprile 2005."}
{"id": "378543", "revid": "1652635", "url": "https://it.wikipedia.org/wiki?curid=378543", "title": "Marina Berlusconi", "text": "Biografia.\nFiglia di Silvio Berlusconi e della sua prima moglie Carla Elvira Lucia Dall'Oglio, \u00e8 sorella maggiore di Pier Silvio e sorellastra di Barbara, Eleonora e Luigi Berlusconi. Dopo essersi diplomata al Liceo classico dell'Istituto \"Leone Dehon\" di Monza, inizia a frequentare prima la Facolt\u00e0 di Giurisprudenza e poi quella di Scienze politiche, che abbandona entrambe al primo anno, senza laurearsi. Nel 1996 diventa vicepresidente di Fininvest, posizione che mantiene sino all'ottobre 2005, quando assume il ruolo di presidente della holding. Dal 2003, subentrando al defunto Leonardo Mondadori, \u00e8 alla guida della casa editrice Arnoldo Mondadori.\nIl 13 dicembre 2008 ha sposato Maurizio Vanadia, gi\u00e0 primo ballerino del Corpo di Ballo del Teatro alla Scala, dal quale aveva avuto due figli: Gabriele, nato il 28 dicembre 2002, e Silvio, nato il 29 settembre 2004 (condividendo quindi sia il nome sia il giorno del compleanno del nonno materno). \u00c8 membro del CdA di Mediaset SpA e dall'ottobre 2008 all'aprile 2012 \u00e8 stata nel CdA di Mediobanca. In passato ha fatto parte anche dei Cda di Medusa Film e di Mediolanum.\nNella classifica 2010 delle donne pi\u00f9 potenti del mondo di Forbes \u00e8 stata collocata al 48\u00ba posto, unica italiana in classifica (dove era presente dal 2004). Sempre secondo Forbes \u00e8 nel 2008 al nono posto nella lista delle ereditiere pi\u00f9 ricche del mondo, con un'eredit\u00e0 di 9 miliardi e 400 milioni di dollari. Dal 2001 \u00e8 presente anche nella classifica della rivista statunitense Fortune dedicata alle 50 donne pi\u00f9 influenti della comunit\u00e0 economica internazionale. Nel 2013, nel 2016 e nel 2018 il magazine statunitense The Hollywood Reporter inserisce Marina Berlusconi nella lista delle 20 donne pi\u00f9 influenti del settore media e tv.\nDal mese di giugno 2013 hanno iniziato a circolare, sulla stampa, voci che la darebbero in procinto di entrare in politica in seguito alle condanne di Silvio Berlusconi, in una sorta di passaggio dinastico che la vedrebbe succedere al padre nel controllo del Popolo della Libert\u00e0 o di una diversa formazione politica che dovesse sostituire il PdL. Le voci, comunque non inedite, si sono ripetute nell'ottobre 2013 nonostante fossero gi\u00e0 state smentite ufficialmente dal suo portavoce il 26 giugno e dalla stessa interessata che, il 13 agosto 2013, attraverso una nota ufficiale, ha ribadito il suo \"no\" categorico a qualsiasi impegno in campo politico, un'ipotesi da lei definita come \"un'intenzione che non ho mai avuto e che non ho\". Le stesse voci si sono ripetute nel luglio 2017. E ancora una volta lei ha smentito: \"Penso che la leadership in politica non si possa trasmettere per investitura o per successione dinastica\".\nProcedimenti giudiziari.\nInsieme al fratello Pier Silvio Berlusconi, \u00e8 stata iscritta al registro degli indagati nell'ambito del processo sulla compravendita di diritti televisivi con l'accusa di riciclaggio di denaro. Le loro posizioni sono state stralciate e successivamente archiviate, su richiesta della Procura, dal giudice per l'udienza preliminare nel novembre del 2006.\nOnorificenze.\nNel 2009 il sindaco di Milano Letizia Moratti l'ha insignita della Medaglia d'Oro del Comune di Milano (Ambrogino d'oro), come \"esempio dell'eccellenza milanese nel mondo e della capacit\u00e0 di conciliare impegno professionale e vita familiare\".\nLibro.\nNel 2014, lo scrittore Mario Guarino ha pubblicato il volume: \"Figlia di tanto padre. Ritratto biografico di Marina Elvira Berlusconi\", Kaos edizioni."}
{"id": "378547", "revid": "6923", "url": "https://it.wikipedia.org/wiki?curid=378547", "title": "Matrice di Ansoff", "text": "La matrice di Ansoff (chiamata anche matrice prodotto-mercato) \u00e8 uno strumento di marketing creato da Igor Ansoff. La matrice permette di determinare quattro strade per incrementare il proprio business, attraverso prodotti esistenti o di nuova concezione, in mercati esistenti o nuovi. Questo strumento aiuta le aziende a classificare le strategie di crescita intensiva e diversificativa e a valutare le implicazioni in termini di mutamento delle competenze necessarie per percorrere con successo i sentieri di crescita individuati.\nLa matrice consiste di quattro strategie:"}
{"id": "378552", "revid": "18876", "url": "https://it.wikipedia.org/wiki?curid=378552", "title": "Matrice prodotto-mercato", "text": ""}
{"id": "378553", "revid": "1442080", "url": "https://it.wikipedia.org/wiki?curid=378553", "title": "Cronologia dei Tuareg", "text": "La cronologia dei Tuareg non viene stabilita, come in molti altri popoli, per via di calcoli, \"numerando\" uno dopo l'altro gli anni a partire da un dato evento (per esempio, prima o dopo la data presunta della nascita di Ges\u00f9 Cristo o gli anni trascorsi dall'Egira di Maometto), bens\u00ec dando un nome ad ogni anno sulla base di un evento importante verificatosi in tale periodo. Un po' come facevano tanti popoli antichi che denominavano gli anni con degli \"eponimi\" (gi\u00e0 a partire dall'Impero Assiro), ad esempio i Romani con i consoli, oppure le citt\u00e0 antiche del Nordafrica con i \"suffeti eponimi\". La memoria del gruppo conserva (fino ad un certo punto) il ricordo dell'ordine di successione degli anni.\nAvvertenze.\nI \"nomi\" degli anni spesso variano da una regione a un'altra e da una trib\u00f9 a un'altra. Non \u00e8 infrequente anche il caso di un anno che sia conosciuto con diverse denominazioni presso uno stesso gruppo.\nSi tenga anche presente che l'anno tuareg va dalla fine di una \"stagione delle piogge\" all'altra, e le piogge possono aversi in periodi variabili da un anno all'altro tra luglio e novembre.\nAnni 1847-1880.\n1847:\n1860:\n1861:\n1862:\n1863:\n1864:\n1865:\n1866:\n1867:\n1868:\n1869:\n1870:\n1871:\n1872:\n1873:\n1874:\n1875:\n1876:\n1877:\n1878:\n1879:\n1880:\nAnni 1881-1900.\n1881:\n1882:\n1883:\n1884:\n1885:\n1886:\n1887:\n1888:\n1889:\n1890:\n1891:\n1892:\n1893:\n1894:\n1895:\n1896:\n1897:\n1898:\n1899:\n1900:\nAnni 1901-1920.\n1901:\n1902:\n1903:\n1904:\n1905:\n1906:\n1907:\n1908:\n1909:\n1910:\n1911:\n1912:\n1913:\n1914:\n1915:\n1916:\n1917:\n1918:\n1919:\n1920:\nAnni 1921-1940.\n1921:\n1922:\n1923:\n1924:\n1925:\n1926:\n1927:\n1928:\n1929:\n1930:\n1931:\n1932:\n1933:\n1934:\n1935:\n1936:\n1937:\n1938:\n1939:\n1940:\nAnni 1941-1960.\n1941:\n1942:\n1943:\n1944:\n1946:\n1947:\n1948:\n1949:\n1950:\n1951:\n1952:\n1953:\n1954:\n1955:\n1956:\n1957:\n1958:\n1959:\n1960:\nAnni dal 1961 in poi.\n1961:\n1962\n1963:\n1964:\n1965:\n1966:\n1967\n1968\n1970:\n1972\n1974:\n1975\n1979\n1982\n1983\n1984\n1986\n1987"}
{"id": "378554", "revid": "363629", "url": "https://it.wikipedia.org/wiki?curid=378554", "title": "Test HIV", "text": "Il test HIV, comunemente conosciuto anche come \"test dell'AIDS\" (dicitura impropria, nel caso della ricerca degli anticorpi anti-HIV, se la persona non \u00e8 malata di AIDS, che infatti rappresenta solo la fase terminale dell'infezione da HIV), pu\u00f2 essere un test ELISA \"combinato\" ricerca gli anticorpi anti-HIV prodotti dall\u2019individuo nonch\u00e9 parti di virus, come l'antigene p24. \nPu\u00f2 mettere in evidenza l'avvenuta infezione gi\u00e0 dopo 20 giorni e il periodo finestra \u00e8 di 40 giorni dall\u2019ultimo comportamento a rischio.\nI principali tipi di test.\nIl test ELISA.\nIl test pi\u00f9 utilizzato prima del 2010 come test HIV \u00e8 il test \"HIV-Ab\", che rivela la presenza nel sangue di anticorpi \"anti-HIV\", prodotti dall'organismo per contrastare il virus. Poich\u00e9 il test HIV Ab viene spesso eseguito con il metodo ELISA, esso viene comunemente indicato come \"test ELISA HIV1-2 Ab\" (di III generazione) dove \"Ab\" sta per \"Antibody\", ovvero anticorpo. Precisamente questo tipo di test cerca nel sangue gli anticorpi diretti contro gli antigeni gp41 e gp120 per l'HIV-1, o gp36 e gp105 per l'HIV-2. Tali antigeni sono glicoproteine presenti nell\"'envelope\" del virus, cio\u00e8 nella sua parte esterna.\nAl posto del test ELISA, si possono effettuare il test ELFA o il test MEIA, i quali hanno la stessa affidabilit\u00e0. Il test ELISA presenta alcune sottovarianti, e spesso viene chiamato anche \"test EIA\", a seconda dell'acronimo utilizzato: \"Enzime Linked Immuno Sorbent Assay\" oppure \"Enzime-Linked Immunosorbent Assay\".\nAttualmente (2021) i test ELISA ematici usualmente utilizzati nei laboratori analisi sono di tipo \"combinato\", detti anche \"test ELISA HIV1-2 Ab/Ag\" (di IV generazione) dove Ag sta per antigene, ossia con la ricerca anche di proteine virali, come l'antigene p24, mentre i gli \"autotest\" (test eseguibili privatamente), disponibili nelle farmacie, sono di tipo anticorpale (di III generazione), ossia con la sola ricerca degli anticorpi.\nIl test ELISA, eseguito privatamente, ha un costo modesto che si aggira sui 15-20 euro, ma presso alcune strutture pubbliche pu\u00f2 essere effettuato gratuitamente, anonimamente e senza impegnativa del medico. In ogni caso, anche quando il test non \u00e8 anonimo, \u00e8 strettamente confidenziale, cio\u00e8 il nome non viene pubblicizzato in alcun modo. Inoltre, questo test \u00e8 diffusissimo e un qualunque grosso centro di analisi, non necessariamente specializzato in infettivologia, consente di effettuarlo (mentre per altri test pi\u00f9 sofisticati, come la PCR, tipicamente, occorrono strutture specializzate).\nPrecisamente, il test pu\u00f2 essere eseguito:\nIl periodo finestra.\nIl test ELISA non pu\u00f2 essere eseguito subito dopo il possibile contagio; infatti, quando il virus HIV penetra nell'organismo, gli anticorpi anti-HIV non si formano subito: esiste il cosiddetto \"periodo finestra\", durante il quale si \u00e8 stati contagiati e si \u00e8 contagiosi, ma nell'organismo non \u00e8 ancora avvenuta la sieroconversione, ossia \u00abnon si \u00e8 ancora diventati sieropositivi\u00bb, cio\u00e8 non si sono ancora formati gli anticorpi specifici anti-HIV, n\u00e9 vi \u00e8 in circolo nel sangue una quantit\u00e0 sufficiente di proteine virali come l'antigene p24.\nDunque il periodo finestra il test ELISA combinato risulta negativo sebbene si sia stati infettati, e di conseguenza, basandosi solo su di esso per rilevare la sieropositivit\u00e0, chiunque potrebbe essere contagiato dal virus anche se ci\u00f2 non viene momentaneamente rilevato.\nIl periodo finestra per il test ELISA combinato dura mediamente:\nIL periodo finestra per il test ELISA anticorpale (come i gli autotest disponibili in farmacia) \u00e8 invece 90 giorni.\nProcedure di indagine e risultati definitivi dei test.\nSi effettua un primo test dopo almeno un mese-un mese e mezzo, al fine di superare la durata media del periodo finestra, in modo che un risultato negativo cominci a dare un po' di tranquillit\u00e0 ed in modo che un risultato positivo permetta di agire tempestivamente.\nUn risultato positivo del test ELISA necessita sempre di un test di conferma, noto come test Western Blot, per una diagnosi con assoluta certezza.\nIn sintesi, si ritiene quanto segue:\nTest antigenici.\nTest dell'antigene p24.\nIl test dell'antigene p24 ricerca nel sangue tale antigene, una proteina presente del \"core\" del virus HIV-1, cio\u00e8 nella sua parte interna; la presenza di questa proteina nel sangue \u00e8 indice di una elevata replicazione virale ed \u00e8 rilevabile nel periodo immediatamente successivo al contagio (e nelle fasi avanzate della malattia); questo test pu\u00f2 essere effettuato 2-6 settimane dopo il possibile contagio, poich\u00e9 successivamente potrebbe anche negativizzarsi; mediamente diventa positivo dopo \"16 giorni\" dal contagio. \u00c8 da precisare per\u00f2 che, anche nel periodo indicato, la positivit\u00e0 di questo test \u00e8 \"frequente ma non certa\", di conseguenza un suo risultato negativo non ha un valore definitivo ed occorre comunque effettuare il test ELISA.\nC'\u00e8 inoltre da precisare che questo test \u00e8 relativo solo all'HIV-1 e non all'HIV-2. Tuttavia, \u00e8 anche da ricordare che l'HIV-2, a causa della sua minore contagiosit\u00e0, risulta diffuso solo in Africa occidentale, pertanto la sua presenza in Italia \u00e8 ridotta a casi isolati.\nTest genetici.\nTest di tipo NAT: la PCR qualitativa.\nCi sono test, noti con l'acronimo NAT (Nucleic Acid Test), in grado di evidenziare direttamente la presenza di materiale genetico del virus, come HIV-RNA o HIV-DNA, nel sangue, mediante tecniche in grado di moltiplicare (amplificare) anche quantit\u00e0 estremamente piccole di tale materiale, per poi identificarlo e quantificarlo.\nUna di queste tecniche, usata molto spesso, \u00e8 nota come PCR (\"Polymerase Chain Reaction\" o reazione a catena della polimerasi). Esistono due tipi di test PCR per l'HIV: la PCR quantitativa, per misurare la viremia o carica virale, cio\u00e8 per misurare quante copie virali ci sono nell'unit\u00e0 di volume di sangue, e la PCR qualitativa, che si limita soltanto a rilevare la presenza del materiale genetico del virus; mentre con la PCR qualitativa si pu\u00f2 identificare o l'HIV-DNA provirale o HIV-RNA virale, la PCR quantitativa determina il numero di copie per unit\u00e0 di volume di HIV-RNA. La PCR per HIV-1 e la PCR per HIV-2 necessitano di primer distinti.\nAnche se la PCR qualitativa non opera una quantificazione, in caso di possibile esposizione all'HIV, per stabilire se sia avvenuto il contagio si preferisce utilizzare la PCR qualitativa, poich\u00e9 quella quantitativa pu\u00f2 dar luogo a false positivit\u00e0, per cui \u00e8 meglio utilizzarla solo in caso di contagio gi\u00e0 precedentemente accertato.\nSecondo i CDC di Atlanta e secondo la FDA, con la PCR qualitativa ed in generale con i test di tipo NAT, la durata media del periodo finestra si riduce a \"12 giorni\".\nInoltre un risultato negativo della PCR qualitativa dopo 28 giorni ha un'attendibilit\u00e0 superiore al 99%, ed \u00e8 considerato dalla grande maggioranza dei medici gi\u00e0 attendibile molto prima (15-20 giorni dopo l'evento a rischio). Tuttavia, solo per precauzione, si consiglia ugualmente il test ELISA dopo 3 mesi.\nTest di controllo.\nUna volta che sia stato accertato il contagio, la persona HIV+ deve monitorare nel tempo le proprie condizioni. Per valutare l'evoluzione della malattia e l'efficacia della terapia adottata, in particolare, sono due i test da affiancare, eseguendoli periodicamente: la \"determinazione della carica virale nel sangue\" e la \"conta dei linfociti CD4\"; se la carica virale scende e la conta dei CD4 sale, allora significa che la terapia adottata si sta rivelando efficace.\nAltri importanti test sono i test di resistenza, che valutano a quali farmaci sono divenuti resistenti i ceppi di HIV presenti nell'organismo e, quindi, servono a stabilire quale terapia adottare successivamente.\nDeterminazione della carica virale nel sangue.\nLa carica virale nel sangue, o viremia, \u00e8 rappresentata dal numero di copie virali presenti nell'unit\u00e0 di volume di sangue. Tipicamente, questo valore viene espresso in numero di copie per ml (millilitro) di sangue.\nI test, tutti di tipo NAT, usati per la misura della viremia sono:\nEssi consentono di misurare valori di viremia compresi tra qualche decina di copie ed un milione di copie per ml.\nSe il valore di viremia, pur non essendo nullo, \u00e8 al di sotto di tale intervallo (per cui questi test non sono in grado di misurarlo), si dice che la viremia non \u00e8 rilevabile. Valori di viremia non rilevabili si riscontrano, di solito, in pazienti trattati con la HAART (\"Highly Active Antiretroviral Therapy\"); valori di viremia dell'ordine delle centinaia di migliaia di copie per ml si riscontrano spesso durante la sindrome similmononucleosica, che corrisponde alla \"infezione acuta primaria\", la prima fase dell'infezione da HIV che si manifesta nelle prime settimane successive al contagio.\nCarica virale in forma logaritmica.\nI valori della carica virale del sangue possono oscillare di molti ordini di grandezza. Per ridurre tali oscillazioni, rendendo pi\u00f9 agevole la lettura del valore ottenuto, spesso si utilizza la carica virale in forma logaritmica (\"Log Viral Load\"), che \u00e8 il logaritmo in base 10 del valore di carica virale. Per esempio, se la carica virale \u00e8 100 copie/ml, la \"Log Viral Load\" vale 2 (log10100 = 2); se la carica virale \u00e8 1.000.000 copie/ml, la \"Log Viral Load\" vale 6 (log101.000.000 = 6).\nLa conta dei linfociti CD4.\nI linfociti CD4 sono particolari linfociti T. La conta dei linfociti CD4 \u00e8 la determinazione del numero di linfociti CD4 presenti nell'unit\u00e0 di volume di sangue. Tipicamente, questo valore viene espresso in numero di linfociti CD4 per \u00b5l (microlitro) di sangue. Le persone non infette da HIV presentano un numero di linfociti CD4 per \u00b5l di sangue uguale mediamente a 1.100. Nelle persone con infezione da HIV tale valore pu\u00f2 calare drammaticamente, provocando la possibile comparsa delle infezioni opportunistiche, dalle quali, con un numero ridotto di linfociti CD4, l'organismo non \u00e8 pi\u00f9 in grado di difendersi.\nQuando il valore della conta dei CD4 scende al di sotto di 200, \u00e8 raccomandato l'inizio della profilassi contro alcune di tali infezioni.\nOltre al valore \"assoluto\" dei linfociti CD4, \u00e8 importante controllare la percentuale di linfociti CD4 rispetto a tutti i linfociti T, quindi il rapporto tra numero di linfociti T CD4 e numero di linfociti T CD8. Nelle persone non infette, il valore di questo rapporto oscilla tra 1 e 2, mentre in quelle infette esso pu\u00f2 scendere molto al di sotto di 1."}
{"id": "378555", "revid": "47767", "url": "https://it.wikipedia.org/wiki?curid=378555", "title": "Hwicce", "text": "Il Hwicce fu un regno tribale anglosassone dell'Inghilterra medievale. Secondo la \"Cronaca anglosassone\" il regno fu creato nel 577 dopo la battaglia di Deorham. \u00c8 menzionata per la prima volta nella Tribal Hidage per l'anno 626. Dopo il 628 il regno divenne un cliente o un regno satellite della Mercia a seguito della battaglia di Cirencester. I confini esatti della regno sono incerti, anche se \u00e8 probabile che coincidessero con quelli dell'antica diocesi di Worcester (i suoi primi vescovi portarono il titolo di \"Episcopus Hwicciorum\"), fondata nel 679/680. Il regno avrebbe quindi incluso il Worcestershire, tranne la punta nord-occidentale, il Gloucestershire (tranne la foresta di Dean), la met\u00e0 meridionale del Warwickshire, le zone vicine a Bath, a nord dell'Avon, oltre a piccole parti dell'Herefordshire, del Shropshire, dello Staffordshire e il Wiltshire nord-occidentale. Vari storici e archeologi hanno esaminato la Hwicce Unito, tra cui Della Hooke e Stephen J. Yeates nel suo libro The Tribe of Witches (2008).\nStoria.\nIl territorio degli Hwicce corrispondeva pi\u00f9 o meno alla \"civitas romana\" dei Dobunni. La zona sembra essere rimasta in gran parte britannica durante il secolo successivo alla partenza dei romani dalla Britannia, ma sepolture pagane e toponimi nell'area nord-orientale suggeriscono un afflusso di angli lungo il Warwickshire Avon e forse per altre vie, esigendo forse tributi dai sovrani britannici.\nSecondo la \"Cronaca anglosassone\" ci fu una battaglia a Dyrham nel 577 in cui i Gewisse, comandati da Ceawlin, uccisero tre sovrani britannici, conquistando Gloucester, Cirencester e Bath. La loro occupazione di quest'area non dur\u00f2 a lungo e potrebbe essersi conclusa gi\u00e0 nel 584, data della battaglia di Fethanleag, nella quale Cutha fu ucciso e comunque di certo dal 603 quando, secondo Beda, Sant'Agostino partecip\u00f2 a una conferenza di vescovi gallesi \"alla quercia di Sant'Agostino ai confini tra il regno del Hwicce e quello dei Sassoni occidentali\". \nGli Angli rafforzato la loro influenza su tutta l'area nel 628, quando (dice la \"Cronaca Anglosassone\"), i Sassoni occidentali, dopo aver combattuto contro il re anglo di Mercia Penda a Cirencester, vennero poi a patti con quest'ultimo, che aveva evidentemente vinto. Sicuramente egli aveva per\u00f2 dato vita a un'alleanza con i leader locali, in quanto la prima comunit\u00e0 politica dobunnica non divenne subito parte della Mercia, diventando invece un regno alleato o cliente del Hwicce. Il regno satellite di Hwicce comprendeva un certo numero di gruppi tribali distinti, tra cui gli Usmeri, gli Stoppingi e i Weorgorani. \nI primi sovrani di cui si ha memoria scritta sarebbero due fratelli, Eanhere e Eanfrith, forse contemporanei di Wulfhere. Nella \"Historia Ecclesiastica Gentis Anglorum\" Beda dice che la regina Eafe \"fu battezzata nel suo proprio paese, il regno degli Hwicce. Era figlia di Eanfrith, fratello di Eanhere. Entrambi erano Cristiani, come il loro popolo\". Da ci\u00f2 si deduce che questo regno era cristianizzato e che i due appartenevano alla famiglia reale. \u00c8 probabile che Hwicce fu convertita al Cristianesimo dai cristiani celtici piuttosto che dalla missione inviata da papa Gregorio I, dato che Beda, che era molto informato sull'azione evangelizzatrice di questi missionari papali, non menziona il Hwicce. \nAnche se i toponimi dimostrano una diffusa presenza anglosassone nel territorio, la limitata presenza di sepolture pagane e due toponimi che identificano senza dubbio chiese romano-britanniche, suggerisce che il Cristianesimo sopravvisse all'arrivo dei nuovi popoli. Ci sono anche sepolture probabilmente cristiane sotto la cattedrale di Worcester e la chiesa di Santa Maria de Lode a Gloucester. Ci\u00f2 sembra indicare che gli invasori anglosassoni furono assorbiti nella chiesa gi\u00e0 esistente. La dinastia regnante del Hwicce fu probabilmente la figure chiave di questo processo. Forse ci furono matrimoni misti tra e principali famiglie angle e britanniche. \nAttraverso una complessa catena di ragionamento si pu\u00f2 dedurre che Eanhere spos\u00f2 Osthryth, figlia di Oswiu di Northumbria, e che i due ebbero dei figli chiamati Osric, Oswald e Oshere. Osthryth \u00e8 ricordata come moglie di Aethelred di Mercia. Un precedente matrimonio di Eanhere spiegherebbe perch\u00e9 Osric e Oswald sono descritti come \"nepotes\" di Etelredo, termine che di solito significa \"nipoti\", ma che qui probabilmente indica \"figliastri\". \nOsric era ansioso che il Hwicce avesse il proprio vescovo, fu Oshere a giocare un ruolo fondamentale con la sua influenza nella creazione della sede di Worcester nel 679-80. \u00c8 probabile che all'epoca Osric fosse morto. Tatfrid di Whitby fu il primo vescovo di Hwicce, ma mor\u00ec prima dell'ordinazione e fu sostituito da Bosel. Un cronista di Worcester del XII secolo afferma che quella citt\u00e0 fu scelta come sede vescovile perch\u00e9 era la capitale del Hwicce. \nA Oshere succedettero i figli Aethelheard, Aethelweard ed Aethelric. All'inizio del regno di Offa di Mercia troviamo che Hwicce era governato da tre fratelli, di nome Eanberht, Uhtred e Ealdred, gli ultimi due dei quali vissero fino attorno al 780. Dopo di loro il titolo di re sembra essere stato abbandonato. Il loro successore, Aethelmund, che fu ucciso durante una campagna militare contro il Wessex nell'802, \u00e8 definito earl. \nDopo la caduta della Mercia, insieme a ci\u00f2 che restava di quest'ultima fu sottomesso da re Alfredo."}
{"id": "378561", "revid": "1784938", "url": "https://it.wikipedia.org/wiki?curid=378561", "title": "Petronio Arbitro", "text": "Biografia e opere.\nLa questione petroniana.\nSebbene manchi una documentazione sicura, viene plausibilmente identificato con il Gaio Petronio di cui Tacito, nei suoi \"Annali\", parla diffusamente:\nSegue la descrizione della sua morte:\nPoche altre notizie aveva dato in precedenza Plinio il Vecchio, per il quale \u00abil consolare Tito Petronio, in punto di morte, per odio di Nerone spezz\u00f2 una tazza murrina che gli era costata 300.000 sesterzi, per evitare che la ereditasse la mensa imperiale\u00bb, mentre Plutarco riprende da Tacito la notizia del testamento di Petronio indirizzato a Nerone, nel quale rinfacciava \u00abai dissoluti e agli scialacquatori grettezza e sudiciume, come Tito Petronio fece con Nerone\u00bb.\nSi tende a risolvere la discordanza del \"praenomen\", \"Gaius\" (\"C.\") in Tacito e \"Titus\" in Plinio e Plutarco, a favore del \"Titus\", ritenendo il \"Gaius\" un errore di trascrizione d'un amanuense. Il Rose, in particolare, ritiene di identificare nello scrittore il \"Titus Petronius Niger\" che fu console suffetto nell'anno 62 o 63, e poi proconsole in Bitinia nel 64.\nMuore nel 66 per suicidio, dopo che Tigellino lo accus\u00f2 di essere coinvolto nella congiura di Pisone.\nN\u00e9 Tacito, tuttavia, n\u00e9 Plinio e Plutarco identificano il personaggio condannato da Nerone con l'autore del \"Satyricon\": lo ipotizzarono per primi l'umanista Giuseppe Giusto Scaligero verso il 1570 e il tipografo e libraio di Orl\u00e9ans Mamert Patisson nel 1575. Le motivazioni addotte a favore di tale identificazione risiedono in una serie di motivi: in primo luogo, il \"cognomen\" \u00abArbiter\u00bb, presente nei codici del romanzo, coincide con l'appellativo di \u00abarbiter elegantiae\u00bb del cortigiano; l'esser morto in una sua villa a Cuma, in Campania, conferma, inoltre, la familiarit\u00e0 dello scrittore con questa regione, come si rileva nel romanzo; alcuni personaggi citati - il cantante Apelle, il citaredo Menecrate e il gladiatore Petraite - sono personaggi realmente vissuti nella prima met\u00e0 del I secolo; la lingua, i riferimenti culturali e anche la situazione sociale che infine emergono dal romanzo rispecchiano i caratteri di quel periodo storico.\n\"Satyricon\".\nIl capolavoro di Petronio (nonch\u00e9 sola opera giuntaci di lui) \u00e8 il \"Satyricon\", scritto nella met\u00e0 del I secolo, durante l'impero di Nerone. Dell'opera, in almeno 16 libri, possediamo frammenti del libro XIV, l'intero XV (identificabile con la \"coena Trimalchionis\"), frammenti del libro XVI e sparse citazioni in altri autori. Infatti, cinque epigrammi vengono citati come petroniani da Fulgenzio Planciade, altri 14 da Scaligero, 10 da Binet e otto da Baehrens. L'opera era probabilmente molto lunga, e le vicende narrano di un giovane di nome Encolpio, e le sue avventure con un giovane, Git\u00f2ne, di cui \u00e8 innamorato.\nIl genere del \"Satyricon\" viene spesso indicato col romanzo: questo richiede delle precisazioni. Non esiste un'opera classica che abbia le caratteristiche che corrispondano a quelle del romanzo moderno. Le caratteristiche simili sono le avventure e le peripezie dei giovani e un amore ostacolato da circostanze sfavorevoli e dalla presenza di rivali; ma non pu\u00f2 essere considerato un romanzo in quanto non \u00e8 scritto interamente in prosa. Il genere si pone quindi in uno stile simile a quello della satira Menippea, in quanto \u00e8 un misto di prosa e versi, e tende alla parodia letteraria, ma anche per la lingua e lo stile variegati, ma pu\u00f2 essere collocato anche nell'ambito del realismo comico. \u00c8 uno stile particolare, duttile, che si adatta alla situazione e al personaggio; il linguaggio prevalente \u00e8 quello colloquiale, e si notano tantissime differenze tra il modo di parlare di Encolpio, e quello dei suoi amici colti, cui si oppone il \"Sermo Vulgaris\" dei personaggi di basso rango, come Trimalchione, che \u00e8 un linguaggio ricco di errori fonetici, morfologici e sintattici.\nPetronio nella cultura di massa.\nL'ironia e la raffinatezza che traspaiono dal ritratto di Tacito e, soprattutto, dal \"Satyricon\" hanno avuto molto successo soprattutto nel periodo del Decadentismo. Marcel Schwob, ad esempio, consacra a Petronio un ritratto fittizio nelle sue \"Vies imaginaires\" (1896). Secondo lo scrittore francese, Petronio non si sarebbe suicidato dopo essere stato vittima dell'odio di Tigellino, ma sarebbe fuggito con il suo schiavo Sylus. Prima, e verso i trent'anni, Petronio, avido di questa diversa libert\u00e0, inizi\u00f2 a scrivere il \"Satyricon\", la storia di schiavi erranti e debosciati, di cui riconobbe i costumi con la trasformazione del lusso e le loro idee e linguaggi attraverso i festini brillanti.\nPetronio \u00e8 anche il nome di uno dei personaggi principali del romanzo \"Quo vadis?\" dello scrittore Henryk Sienkiewicz, ovvero lo zio di uno dei protagonisti, Vinicio (che \u00e8 invece un personaggio immaginario). Sienkiewicz descrive l'\"arbiter elegantiae\" come un personaggio complesso: eccentrico, raffinato, ironico, pronto ad aiutare Vinicio e Licia, ma anche distaccato e indifferente; un uomo colto e astuto che si diverte ad adulare Nerone beffandosi segretamente di lui, e ad umiliare Tigellino, evitando per\u00f2 di prendere apertamente posizione contro di loro. Si suicider\u00e0 con l'amata schiava Eunice per sfuggire alla repressione neroniana. Lo scrittore immagina anche le parole di scherno che avrebbe messo nell'ultimo messaggio inviato a Nerone da Petronio, messaggio di cui accenna Tacito; egli afferma che peggio dei delitti e della tirannia del principe fu l'aver dovuto ascoltarlo recitare: "}
{"id": "378565", "revid": "767487", "url": "https://it.wikipedia.org/wiki?curid=378565", "title": "Il cubo 2 - Hypercube", "text": "Il cubo 2 - Hypercube (\"Cube 2: Hypercube\"), noto anche come Il cubo 2 - L'ipercubo, \u00e8 un film del 2002 diretto da Andrzej Seku\u0142a.\nSecondo capitolo della trilogia di film realizzata dopo il successo del film \"Cube - Il cubo\" di Vincenzo Natali, il film ricalca il precedente, ma con una diversa ambientazione, dove si introduce la quarta dimensione e l'iperspazio. Nel 2004 \u00e8 uscito il prequel \"Cube Zero\".\nIl film ha vinto il premio della critica al Festival internazionale del cinema di Porto del 2005.\nTrama.\nOtto sconosciuti si risvegliano in un misterioso luogo costituito da stanze cubiche con una porta ad ogni faccia che conduce ad un altro livello. Non tardano a capire che le stanze si muovono, non solo nello spazio, ma anche nel tempo, e molte contengono trappole mortali. Bench\u00e9 inizialmente i prigionieri sembrino non avere niente in comune, comprenderanno di essere in un qualche modo legati, anche in modo indiretto, ad una delle maggiori aziende produttrici di armi, la \"Izon\". Infatti Simon \u00e8 un investigatore privato assoldato dai genitori di Rebecca, una dipendente della stessa compagnia scomparsa; Sasha, la ragazza cieca, \u00e8 una hacker nata in provetta responsabile di avere progettato i principi del cubo a quattro dimensioni; Max \u00e8 un programmatore di videogiochi; Jerry ha costruito le pareti a sensori; Mrs. Paley \u00e8 un'ex-matematica che ha collaborato con la compagnia per la progettazione; infine Julia \u00e8 l'avvocato che rappresenta la Izon.\nNon tutti rivelano subito il loro legame con l'azienda; dal momento che il Cubo funziona su un piano multidimensionale, i protagonisti si imbattono in realt\u00e0 differenti incontrando loro stessi e vedendo, talvolta, che il \"gioco\" \u00e8 per loro finito male. Il tempo non ha senso, in alcune stanze tutto scorre molto pi\u00f9 velocemente. Un esempio \u00e8 il ritrovamento dei cadaveri in stato di mummificazione di Max e Julia da parte di Kate, i quali avevano intrapreso un rapporto intimo all'interno di un livello dove l'andamento temporale era molto pi\u00f9 veloce del normale. O di Simon, impazzito, che viene scalciato da Kate all'interno di un'altra stanza e la donna lo ritrova pochi secondi dopo all'imbocco di questa invecchiato di decenni. Un numero si presenta pi\u00f9 volte all'attenzione dei protagonisti: 60659.\nAlla fine Kate scoprir\u00e0 che era l'orario scoperto da uno dei prigionieri in cui l'ipercubo sarebbe dovuto implodere mischiando tutte le dimensioni. Grazie a questa scoperta la psicoterapeuta Kate si salva e, bench\u00e9 sembrasse essere l'unica a non avere legami con la Izon, alla fine si rivela un agente della stessa societ\u00e0, porgendo il ciondolo di Sasha contenente dati riguardanti il cubo ad un ufficiale. Viene quindi uccisa da un militare. Una voce fuori campo racconta che la Izon aveva raggiunto due scopi: testare l'ipercubo ed eliminare ogni persona che avesse preso direttamente parte all'esperimento."}
{"id": "378569", "revid": "6837", "url": "https://it.wikipedia.org/wiki?curid=378569", "title": "Renato Fiacchini", "text": ""}
{"id": "378572", "revid": "6837", "url": "https://it.wikipedia.org/wiki?curid=378572", "title": "Agnes Gonxha Bojaxhiu", "text": ""}
{"id": "378573", "revid": "2036605", "url": "https://it.wikipedia.org/wiki?curid=378573", "title": "Tommaso (apostolo)", "text": "\u00c8 noto principalmente per essere il protagonista di un episodio della vita di Ges\u00f9, attestato dal solo \"Vangelo secondo Giovanni\" (), in cui prima dubit\u00f2 della risurrezione di Ges\u00f9 e poi lo riconobbe.\nSecondo la tradizione cristiana, si spinse a predicare il Vangelo fuori dei confini dell'Impero romano, in Persia e India, dove fond\u00f2 la prima comunit\u00e0 cristiana. Venerato come santo dalla Chiesa cattolica, dalla Chiesa ortodossa e dalla Chiesa copta, le sue reliquie si trovano nella basilica di San Tommaso Apostolo a Ortona.\nIl \"Vangelo di Tommaso\" contiene un'attestazione che ne dichiara la composizione da parte di Tommaso.\nBiografia.\nNel Nuovo Testamento.\nTommaso compare in alcuni brani del \"Vangelo secondo Giovanni\". In \"Giovanni\" , subito dopo la morte di Lazzaro, i discepoli si oppongono alla decisione di Ges\u00f9 di tornare in Giudea, dove gli Ebrei avevano precedentemente tentato di lapidare Ges\u00f9, ma questi \u00e8 determinato, e Tommaso dice: \u00abAndiamo anche noi a morire con lui!\u00bb.\nTommaso prende la parola anche durante l'ultima cena (\"Giovanni\" ). Ges\u00f9 assicura i discepoli che sanno cosa sta per fare, ma Tommaso protesta dicendo che non ne sanno niente, al che Ges\u00f9 risponde a lui e a Filippo esponendo nel dettaglio i suoi rapporti con il Padre.\nL'episodio maggiormente noto del Nuovo Testamento che coinvolge Tommaso \u00e8 quello contenuto in \"Giovanni\" e noto come \"l'incredulit\u00e0 di Tommaso\". Tommaso, che dubitava della risurrezione di Ges\u00f9, incontra il Signore risorto. Rivolgendosi a lui, Ges\u00f9 dice:\nNella tradizione.\nSecondo un'antica tradizione, Tommaso si rec\u00f2 a evangelizzare la Siria, poi la citt\u00e0 di Edessa. Convert\u00ec Taddeo di Edessa, poi fond\u00f2 la comunit\u00e0 cristiana di Babilonia. Visse nella citt\u00e0 mesopotamica per sette anni. \nSuccessivamente, come raccontato da Eusebio di Cesarea, lasci\u00f2 al discepolo Taddeo la guida della comunit\u00e0 cristiana in Mesopotamia e si spinse fino all'India sud-occidentale, che raggiunse nel 52, via mare. \nTommaso inizi\u00f2 la sua predicazione nella citt\u00e0 portuale di Muziris, dove viveva una fiorente colonia ebraica. Dopo aver convertito al cristianesimo gli ebrei, molti indiani furono convertiti alla nuova fede, la maggior parte dei quali apparteneva alle caste superiori; ci\u00f2 aiut\u00f2 Tommaso a proseguire la sua opera di evangelizzazione senza incontrare ulteriori ostacoli. Anche i primi sacerdoti provennero in gran parte dalle famiglie altolocate. La tradizione riferisce che le citt\u00e0 del Malabar (oggi parte del Kerala) in cui Tommaso fond\u00f2 una comunit\u00e0 cristiana furono: Maliankara (oggi Malankara Dam), Kottaikkavu, Niranam, Kollam e Gokamangalam (oggi Kothamangalam).\nSuccessivamente si rec\u00f2 in Cina per diffondere il Vangelo. Al ritorno in India cominci\u00f2 a evangelizzare le popolazioni della costa orientale del subcontinente. Secondo la tradizione, Tommaso mor\u00ec poi a Mailapur (trascritta comunemente come Mylapore), sulla costa del Coromandel, nell'India sudorientale.\nNegli \"Atti di Tommaso\", testo gnostico del III secolo, si racconta che l'apostolo fu ucciso trafitto da una lancia, per ordine del re Misdaeus (Vasudeva I). Il martirio avvenne su una collina nei pressi dell'attuale Chennai, capitale del Tamil Nadu, il 3 luglio 72. Il Milione, citando una leggenda popolare, narra un altro svolgersi dei fatti: \nIn un altro passaggio del testo Marco racconta anche un altro aneddoto per cui nel 1288 il possedente di quelle terre fece riempire tutte le case dei pellegrini di riso, impendendo quindi il pellegrinaggio al santo. Una notte egli sogn\u00f2 il santo che con una forca lo minacci\u00f2 di morte se non avesse sgomberato le case, cosa che fece il giorno dopo. \nTesti attribuiti a Tommaso.\nNella letteratura cristiana delle origini, sono quattro le opere che contengono l'indicazione della composizione da parte di Tommaso:\nTutti e quattro questi testi sono esclusi dal canone del Nuovo Testamento, e la loro attribuzione a Tommaso \u00e8 considerata pseudoepigrafa (falsa).\nUn'altra opera che riguarda Tommaso sono gli \"Atti di Tommaso\", risalenti alla prima met\u00e0 del III secolo. \nReliquie di San Tommaso (Ortona).\nIn India.\nNel XVI secolo il missionario gesuita Francesco Saverio fece tappa nella citt\u00e0 di san Tommaso, come attesta la sua biografia pubblicata da padre Giuseppe Massei nel 1851. In citt\u00e0 esisteva una chiesa omonima dov'era custodito il \u00abcorpo dell'Apostolo\u00bb, meta di pellegrinaggio sia per gli abitanti del luogo che per i coloni portoghesi.. Tale informazione \u00e8 attestata anche da Giuseppe Antonio Patrignani nel 1716.\nIl Cammino di San Tommaso.\nSi tratta di un antico pellegrinaggio iniziato nel XIII secolo e riscoperto nel XX secolo. Infatti dopo la traslazione delle reliquie di San Tommaso ad Ortona, vari pellegrinaggi furono organizzati dalla Citt\u00e0 Santa di Roma fino al borgo marinaro della costa teatina. Il pellegrinaggio moderno prevede anche viaggi a Santiago di Compostela e Gerusalemme, nonch\u00e9 al santuario di Santa Brigida, avendo la donna visitato in vita per ben due volte la tomba di Tommaso Apostolo ad Ortona.\nIl pellegrinaggio moderno si articola nelle seguenti tappe: Roma-Albano Laziale-Lariano-Genazzano-Subiaco-Cappadocia-Tagliacozzo-Massa d'Albe-Rocca di Mezzo-Fontecchio-Capestrano-Torre de' Passeri-Pretoro-Orsogna-Crecchio-Ortona.\nDevozione popolare.\nSan Tommaso fu sepolto a Mylapore, nell'India sud-orientale. Nel III secolo avvenne nel sud dell'India una persecuzione anti-cristiana. I fedeli salvarono le ossa di Tommaso trasportandole a Edessa (odierna \u015eanl\u0131urfa, nella Turchia sud-orientale), il centro irradiatore del cristianesimo siriaco in Oriente, cui era legata la predicazione di San Tommaso.\nSuccessivamente furono traslate sull'Isola di Chio, nell'Egeo.\nNel 1258 il navigatore ortonese Leone Acciaiuoli, reduce da una spedizione navale in appoggio ai Veneziani in lotta contro i Genovesi, port\u00f2 le ossa del santo in Abruzzo. Le ossa si trovano ancora oggi nella basilica di San Tommaso, a Ortona.\nNel 1523 i portoghesi operarono un primo scavo nelle fondamenta della basilica denominata \u00abcasa di San Tommaso\u00bb (meta di pellegrinaggio dei cristiani dell'India) dove, secondo la tradizione, si trovava la tomba dell'apostolo. Venne ritrovata una sepoltura a parecchi metri pi\u00f9 in basso rispetto al livello attuale dell'edificio, senza che fosse possibile per\u00f2 stabilire una datazione certa. Pochi metri pi\u00f9 in l\u00e0 fu ritrovata parte di una pavimentazione: in base al tipo di ceramica usato fu possibile datare il livello al I secolo d.C.\nSia nella Chiesa ortodossa siriaca del Malankara sia nella Chiesa cattolica, san Tommaso \u00e8 festeggiato il 3 luglio: a Madras si trova la cattedrale di San Tommaso. Nell'arcidiocesi di Madras si trova la Diocesi di S\u00e3o Tom\u00e9 di Meliapore."}
{"id": "378576", "revid": "36426", "url": "https://it.wikipedia.org/wiki?curid=378576", "title": "Corporazioni delle arti e mestieri (Firenze)", "text": ""}
{"id": "378583", "revid": "1776051", "url": "https://it.wikipedia.org/wiki?curid=378583", "title": "Les Genevez", "text": "Les Genevez (toponimo francese) \u00e8 un comune svizzero di 499 abitanti del Canton Giura, nel distretto delle Franches-Montagnes.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nLe frazioni di Les Genevez sono:\nAmministrazione.\nDal 1853 comune politico e comune patriziale sono uniti nella forma del \"commune mixte\"."}
{"id": "378589", "revid": "1932053", "url": "https://it.wikipedia.org/wiki?curid=378589", "title": "Marco Pacuvio", "text": "Nipote del poeta Quinto Ennio, fu il primo grande tragediografo latino.\nBiografia.\nMarco Pacuvio nacque attorno al 220 a.C. a \"Brundisium\", citt\u00e0 messapica in una zona influenzata dalla cultura greca, da una famiglia di origini osche. Tali origini sembrano effettivamente essere confermate dalla forma del nome Pacuvio, anch'essa osca, e da alcuni particolarismi linguistici che si riscontrano nelle opere. Sua madre era, secondo la testimonianza fornita da Plinio il Vecchio, sorella del celebre poeta e drammaturgo messapico Quinto Ennio da Rudiae; probabilmente errata risulta invece la testimonianza di Sofronio Eusebio Girolamo, secondo la quale Pacuvio sarebbe invece stato figlio della figlia di Ennio, e dunque nipote abiatico del poeta.\nFormatosi grazie alle influenze dello zio e maestro Ennio, da cui eredit\u00f2 anche gli interessi filosofici e le tendenze razionalistiche, si trasfer\u00ec giovane a Roma, dove intraprese a lungo l'attivit\u00e0 di pittore (nel I secolo a.C. era ancora integro un suo dipinto nel tempio di Ercole) e di poeta, frequentando il Circolo degli Scipioni dal 204 a.C. Fu il primo poeta latino che si dedic\u00f2 esclusivamente al genere della tragedia. A Roma, secondo la testimonianza di Marco Tullio Cicerone, strinse un solido legame di amicizia con l'aristocratico di ambiente scipionico Gaio Lelio; tale notizia potrebbe per\u00f2 costituire una finzione letteraria elaborata \"a posteriori\" dallo stesso Cicerone per arricchire la trattazione pronunciata dallo stesso Lelio nel \"Laelius de amicitia\". La poetica di Pacuvio, altisonante e ricca di riferimenti mitologici, era infatti ben lontana da quella proposta dal cosiddetto circolo degli Scipioni, che tentava, invece, di diffondere un ideale di letteratura aderente alla vita reale e attenta all'individuo.\nAncora attivo nel 140 a.C., all'et\u00e0 di ottant'anni, Pacuvio compose una tragedia che mise in scena in competizione con il giovane Lucio Accio, che si andava allora affermando e che dopo la morte dello stesso Pacuvio sarebbe divenuto il maggior tragediografo in attivit\u00e0 a Roma. Poco pi\u00f9 tardi, tuttavia, il vecchio Pacuvio, malato, fu costretto a ritirarsi a \"Tarentum\", dove, attorno al 135 a.C., ricevette la visita dello stesso Accio che si apprestava a partire per un viaggio in Asia: in quest'occasione, secondo la narrazione di Aulo Gellio, il giovane autore lesse all'anziano commediografo il testo del suo \"Atreus\":\nTale aneddoto, che pure mette in luce l'orgoglio di Accio nel difendere la propria opera e nell'attaccare nascostamente quella del rivale, \u00e8 di dubbia autenticit\u00e0, in quanto del tutto affine all'episodio narrato da Gaio Svetonio Tranquillo nella \"Vita Terentii\", secondo il quale il giovane commediografo Publio Terenzio Afro avrebbe letto la sua \"Andria\" all'anziano Cecilio Stazio.\nRitiratosi, dunque, a \"Tarentum\", Pacuvio vi mor\u00ec quasi novantenne attorno al 130 a.C.: egli stesso compose il testo, secondo Gellio, dell'epitaffio che fu poi inciso sulla sua lapide tombale, \"un garbato autoritratto che comunica un senso di urbanit\u00e0, di dignit\u00e0 e di riserbo\":\nTale epitaffio, per quanto ben noto e solenne, \u00e8 di dubbia autenticit\u00e0: Gellio ne trov\u00f2 il testo nel \"De poetis\" di Marco Terenzio Varrone, assieme ai testi che avrebbero ornato le lapidi delle tombe di Gneo Nevio e Tito Maccio Plauto, ma nella sua opera non accenna ad alcuna visita personale a nessuna di tali tombe, dunque non risulta possibile sapere se gli epitaffi fossero stati composti o solo riportati dallo stesso Varrone.\nOpere.\nCos\u00ec come Plauto, Cecilio e Terenzio si erano per primi specializzati nel solo genere della commedia \"palliata\", Pacuvio fu il primo tra gli autori di lingua latina a specializzarsi in quello della tragedia. Dalle dubbie testimonianze dei grammatici tardi Diomede e Pomponio Porfirione, di dubbia validit\u00e0, si evince che Pacuvio sarebbe anche stato autore di \"Saturae\", affini a quelle di Ennio, che avrebbero per\u00f2 riscosso scarso successo e avrebbero dunque acquisito importanza marginale. Dalla testimonianza di Plinio il Vecchio risulta che abbia esercitato anche il mestiere di pittore: in et\u00e0 alto-imperiale si conservava ancora la memoria di una sua opera che era stata esposta in Roma nel tempio di Ercole presso il foro boario.\nDella sua opera letteraria, non particolarmente vasta, sono a oggi pervenuti circa 365 frammenti per un totale di 380 versi di sede certa e 55 di sede incerta. Fu autore di dodici o tredici tragedie \"cothurnatae\" (\"Antiope\", \"Armorum iudicium\", \"Atalanta\", \"Chryses\", \"Dulorestes\", \"Hermiona\", \"Iliona\", \"Medus\", \"Niptra\", \"Pentheus\", \"Periboea\" e \"Teucer\"; incerta \u00e8 l'attribuzione del \"Protesilaus\") e di una \"praetexta\" (\"Paulus\").\nLe \"cothurnatae\", sviluppate per lo pi\u00f9 a partire da originali greci oggi perduti dei tragici Eschilo, Sofocle ed Euripide, trattavano in molti casi temi afferenti ai maggiori cicli mitici, quali quello troiano (\"Armorum iudicium\", \"Iliona\", \"Niptra\", \"Teucer\", e \"Protesilaus\"), quello, connesso al troiano, di Oreste (\"Chryses\", \"Dulorestes\", \"Hermiona\"), quello tebano (\"Antiope\") e quello argonautico (\"Medus\").\nIl \"Paulus\" (\"Paolo\") aveva, invece, carattere storico e celebrativo, e fu probabilmente rappresentata per la prima volta nel 168 a.C., in occasione dei \"ludi\" organizzati per celebrare la vittoria di Lucio Emilio Paolo a Pidna sul re di Macedonia Perseo.\nParticolarmente esiguo risulta, dunque, il numero delle opere prodotte da Pacuvio se si considera che fu attivo fino all'estrema vecchiaia; tale dato pu\u00f2 essere per\u00f2 spiegato se si suppone che il drammaturgo dedicasse buona parte del suo tempo all'attivit\u00e0 pittorica, o curasse particolarmente l'elaborazione formale delle sue opere.\nEgli scelse generalmente il suo repertorio fra i miti del mondo ellenico, prediligendo quelli a sfondo pastorale o idilliaco e descrivendo sapientemente paesaggi ed eventi naturali: da quanto resta, Pacuvio sapeva conferire ai personaggi delle sue tragedie una forza drammatica che affascinava il pubblico romano e che era apprezzata, come detto, dallo stesso Cicerone, che ne ebbe altissima stima:\nLa cura che Pacuvio riservava alle sue opere gli procur\u00f2, mentre era ancora in vita, la fama di erudito; l'erudizione, tuttavia, si prestava a degenerare in pedanteria, come dimostrano ad esempio i versi del \"Chryses\" in cui la descrizione del cosmo e del sole \u00e8 interrotta da una parentesi di riflessione filologica sui termini con cui Greci e Romani indicavano il cielo. Ci\u00f2 non precluse comunque a Pacuvio la possibilit\u00e0 di riscuotere un ampio successo di pubblico presso il popolo romano e presso i suoi contemporanei: l'ampia diffusione e il gradimento delle sue opere testimoniano inoltre la \u00abcapacit\u00e0 del pubblico romano di apprezzare un testo teatrale serio\u00bb.\nL'autore satirico Gaio Lucilio, attivo nella seconda met\u00e0 del II secolo a.C., nell'affermare la sua nuova poetica legata all'esperienza personale, prese le distanze dalla poetica tragica di Ennio, ma soprattutto dei contemporanei Pacuvio e Accio, che tentavano, a suo giudizio, di affascinare il pubblico proponendogli esclusivamente storie di esseri fantastici quali \u00abserpenti alati\u00bb o \u00abdraghi volanti\u00bb. Tale critica, dettata dunque da ragioni personali legate al modo di intendere l'attivit\u00e0 letteraria stessa, nulla toglie comunque al vasto successo che Pacuvio riscosse tra i suoi contemporanei."}
{"id": "378590", "revid": "6923", "url": "https://it.wikipedia.org/wiki?curid=378590", "title": "Arecales", "text": "Arecales \u00e8 un ordine di angiosperme monocotiledoni del clade dei commelinidi.\nTassonomia.\nIn passato quest'ordine era denominato \"Principes\" e, con questo nome, figurava sia nel Sistema Engler, sia nel successivo Sistema Kubitzki. Con le nuovi convenzioni di nomenclatura botanica dettate dall'ICBN, l'ordine fu rinominato nell'odierno Arecales (da \"Areca\", il nome del genere tipo).\nIl Sistema Cronquist (1981) attribuisce all'ordine Areacales una sola famiglia: le Arecacee, comunemente note come palme, e questa suddivisione monotipica viene confermata anche dalle prime versioni della classificazione APG (APG 1998, APG II 2003 e APG III 2009).\nLa classificazione APG IV, basandosi su evidenze filogenetiche molecolari che identificano le Dasypogonaceae come \"sister group\" delle Arecaceae, le colloca anche questa famiglia nell'ordine Arecales.\nL'ordine comprende pertanto due famiglie:"}
{"id": "378593", "revid": "123720452", "url": "https://it.wikipedia.org/wiki?curid=378593", "title": "Marco Valerio Marziale", "text": "In epoca medioevale e umanistica, gli sono state attribuite diverse altre opere, in realt\u00e0 composte da Goffredo di Winchester, letterato che imitava il suo stile.\nBiografia.\nIl periodo spagnolo: origini e formazione (38-64).\nMarco Valerio Marziale nacque il 1\u00ba marzo, durante le \"Martiae kalendae\", del 38 o del 41 a Bilbilis, una citt\u00e0 della \"Hispania Tarraconensis\" situata su un'altura, caduta sotto il dominio di Roma in seguito alle Guerre cantabriche, come tutta la \"Hispania\", e divenuta municipio sotto il regno di Augusto; si ritiene che la citt\u00e0 natale di Marziale si trovasse dove ora sorge Cerro de B\u00e1mbola, presso Calatayud. Marziale raccont\u00f2 pi\u00f9 volte la sua patria in vari epigrammi, descrivendola come una cittadina che sorgeva su un aspro monte, nota per gli allevamenti di cavalli e per le fabbriche d'armi, grazie alle fredde acque del fiume Salone che scorreva ai piedi della montagna ideali per la tempra degli armamenti.\nRicevette un'accurata educazione inizialmente a Bilbilis e in seguito in un'altra citt\u00e0 della Spagna Tarraconense sotto la guida di grammatici e retori, a cui si dedic\u00f2 con impegno; i genitori, che probabilmente si chiamavano Frontone e Flaccilla, sembra che provenissero dalla media borghesia provinciale, e in ogni caso dovevano godere di una buona condizione economica per permettersi di sostenere gli studi del giovane Marziale.\nLa congiura di Pisone e la vita da \"cliens\" (64-80).\nNel 64, anno del grande incendio di Roma, spinto dalla voglia di conoscere il mondo e dalla speranza di fare fortuna come era accaduto a molti altri letterati spagnoli della sua epoca, Marziale decise di recarsi a Roma. Giunto nella capitale dell'Impero allacci\u00f2 subito i rapporti con le pi\u00f9 importanti e influenti personalit\u00e0 della citt\u00e0 provenienti come lui dalla Spagna: la famiglia degli Annei, composta da uomini del calibro di Seneca, Giunio Gallione, Mela e Lucano; il grande avvocato Lucio Valerio Liciniano e il giureconsulto Materno, entrambi originari di Bilbili; Deciano di Emerita e il poeta Canio Rufo di Cadice.\nProprio grazie alla famiglia di Seneca Marziale si leg\u00f2 a personaggi potenti della capitale, come Gaio Calpurnio Pisone, Gaio Memmio Regolo e Quinto Vibio Crispo, che con tutta probabilit\u00e0 aiutarono largamente il giovane spagnolo mentre muoveva i suoi primi passi a Roma, tanto che li eloger\u00e0 anche a distanza di pi\u00f9 di trent'anni in un suo epigramma. Ciononostante questo periodo iniziale in cui Marziale si trov\u00f2 al centro di una fitta rete di amicizie e conoscenze termin\u00f2 presto e bruscamente nel 65, quando l'imperatore Nerone scopr\u00ec la congiura ordita proprio da Pisone; la reazione di Nerone fu feroce e immediata: cos\u00ec molti degli amici di Marziale vennero uccisi o costretti al suicidio, lasciandolo solo e senza nessun appoggio su cui contare; l'unica amicizia che gli rimase fu quella di Polla Argentaria, vedova di Lucano, che negli anni successivi citer\u00e0 pi\u00f9 volte nei suoi componimenti.\nDal 65 quindi Marziale dovette iniziare a frequentare nuovi ambienti: si indirizz\u00f2 verso una vita da \"cliens\", un'attivit\u00e0 pesante e scomoda che lo spingeva ogni mattina a svegliarsi presto per portare i propri saluti ad un ricco signore ed eventualmente accompagnarlo nei suoi giri per Roma, ricevendo in cambio la \"sportula\", un donativo in cibo o denaro. Tuttavia, anche se non \u00e8 ben chiaro in che modo, riusc\u00ec ad ottenere un appartamento sul Quirinale, descrittoci da Marziale come un umile bugigattolo situato al terzo piano, per poi forse spostarsi in un'abitazione sul medesimo colle; il Quirinale era anche il colle dove risiedevano famiglie prestigiose come quella dei \"Claudii\", dei \"Pomponii\", dei \"Valerii\" e dei \"Flavii\". Con quest'ultima famiglia, che risiedeva non lontano da lui, Marziale dovette instaurare un duraturo rapporto di clientela, forse dovuto alla vicinanza delle due abitazioni, a partire gi\u00e0 dal principato di Vespasiano, salito al potere in seguito al suicidio di Nerone e alla guerra civile del 68-69.\nLa vita da \"cliens\" fu dispendiosa e priva di soddisfazioni per il giovane spagnolo, che avrebbe potuto sicuramente condurre una vita pi\u00f9 agiata esercitando la professione dell'avvocato, alla sua portata visto gli studi giovanili, strada che per\u00f2 non fu mai disposto ad intraprendere e per la quale non si sentiva adatto; prefer\u00ec la via della poesia e la vita da \"cliens\", per quanto dura, si dimostr\u00f2 estremamente utile per osservare la quotidianit\u00e0 dell'ambiente romano, le pi\u00f9 svariate personalit\u00e0 e situazioni che poi trasporter\u00e0 con crudo realismo nella sua poesia; \u00e8 possibile che proprio in questi anni Marziale si addentr\u00f2 nelle sue prime sperimentazioni poetiche, forse anche su commissione di Vespasiano: infatti l'imperatore era solito offrire durante i \"Saturnalia\", agli uomini, e durante le \"Martiae kalendae\", alle donne, degli \"apophoreta\", biglietti d'accompagnamento ai doni distribuiti durante le feste; a scriverli su commissione potrebbe essere stato Marziale, dato che \u00e8 l'unico poeta di cui ci \u00e8 giunta una raccolta di questi biglietti, denominata proprio \"Apophoreta\".\nTito, i giochi inaugurali e gli esordi letterari (80-85).\nMarziale, ormai intrapresa la strada letteraria, scrisse alcune poesie, pubblicate da Quinto Pollio Valeriano, di cui non ci \u00e8 giunta traccia. Nell'80, per volere del nuovo imperatore Tito, vennero organizzati i giochi inaugurali dell'anfiteatro Flavio, completato nel 79 poco dopo la morte di Vespasiano, che ne aveva avviato la costruzione molti anni prima; in occasione di questi giochi Marziale pubblic\u00f2 il suo primo libro di epigrammi, il \"Liber de spectaculis\", che gli procur\u00f2 onori e gloria. Grazie a questo primo successo ebbe dall'imperatore Tito lo \"ius trium liberorum\", che comportava una serie di privilegi per i cittadini che avessero almeno tre figli, nonostante - a quanto pare - il poeta non fosse nemmeno sposato. Il successore di Tito, Domiziano, conferm\u00f2 i privilegi concessi dal fratello e lo nomin\u00f2 tribuno militare, e con esso ottenne anche il rango equestre.\nVerso l'anno 84 o 85 comparvero altri due libri di epigrammi: \"Xenia\" (omaggi per gli ospiti) e \"Apophoreta\" (regali da portar via alla fine del banchetto), composti esclusivamente di monodistici. L'accoglienza di tali libri, per\u00f2, deluse le aspettative del poeta che si ritir\u00f2 per alcuni mesi a Forum Cornelii (Imola), ospite di un potente amico. L\u00ec pubblic\u00f2 il suo terzo libro (estate dell'anno 87) ma la nostalgia del variopinto e multiforme ambiente romano, fonte di ispirazione della sua poesia, lo fece tornare nella capitale.\nLa maturazione poetica e la morte di Domiziano (85-98).\nDopo l'assassinio di Domiziano nel 96, sotto i principati di Nerva e poi di Traiano si instaur\u00f2 a Roma un clima morale pi\u00f9 austero. Marziale tent\u00f2 di ingraziarsi i nuovi regnanti, ma i suoi epigrammi mal si conciliavano con il nuovo orientamento del potere. Inoltre probabilmente egli era ormai troppo noto per i suoi passati rapporti con l'odiato predecessore di Nerva. Nel 98, infine, comp\u00ec il viaggio di ritorno alla citt\u00e0 natale. Tra il 90 e il 102 pubblic\u00f2 complessivamente altri otto libri di epigrammi.\nIl ritorno in patria e la morte (98-104).\nA Bilbilis una ricca vedova di nome Marcella, presa d'ammirazione per la fama e la poesia del poeta, gli addolc\u00ec gli ultimi anni della vita, mettendolo nella situazione di poter vivere agiatamente col dono di una casa e di un podere. Qui il poeta cur\u00f2 la seconda edizione del decimo libro dei suoi \"Epigrammi\" e nel 102 pubblic\u00f2 il dodicesimo libro.\nMarziale mor\u00ec poco tempo dopo, a circa 64 anni, come attesta una lettera dell'anno 104, inviata da Plinio il Giovane a Cornelio Prisco, nella quale il mittente d\u00e0 un giudizio sul poeta spagnolo, che gli aveva indirizzato alcuni epigrammi di elogio: \u00ab Era un uomo ingegnoso, acuto e pungente, che aveva nello scrivere moltissimo di sale e di fiele, e non meno di sincerit\u00e0 [...] \"Ma non saranno eterne le cose che scrisse\". Non lo saranno forse, ed egli tuttavia le scrisse come dovessero rimanere per sempre\u00bb. La lettera testimonia la fama, discreta ma non larghissima, che il poeta spagnolo si era guadagnato in Italia.\n\"Epigrammi\".\nDi Marziale ci sono pervenuti quindici libri di epigrammi, per un totale di 1561 componimenti, pubblicati tutti dal poeta stesso. Quelli monotematici non hanno un numero progressivo ma sono noti con un nome: nel caso di \"Xenia\" e \"Apophoreta\" anche il titolo \u00e8 autoriale. Sembra anche che i dodici libri di epigrammi vari siano stati cos\u00ec numerati dal poeta medesimo: una teoria, riproposta recentemente da Niklas Holzberg. I libri sono inoltre preceduti da una prefazione in prosa che ha la funzione di fornire al lettore elementi sulla composizione dell'opera.\n\"Liber de spectaculis\".\nChiamato anche \"Liber spectaculorum\", nell'edizione del filologo Gruterus del 1602, fu pubblicato nell'80 e rappresenta la prima raccolta di epigrammi di cui abbiamo notizie (nessun epigramma giunto fino a noi sembra essere precedente a questa data). La raccolta contiene 33 o 36 epigrammi in distici elegiaci che descrivono i vari spettacoli offerti al pubblico in occasione dell'inaugurazione del Colosseo ad opera dell'imperatore Tito, figlio di Vespasiano.\n\"Xenia\" e \"Apophoreta\" (Libri XIII e XIV).\nNell'edizione che suddivide i lavori di Marziale in quindici libri, queste due raccolte costituiscono rispettivamente il XIII e XIV libro, secondo l'ordine in cui sono riportati nei manoscritti, bench\u00e9 criteri interni rendano certa la loro anteriorit\u00e0 rispetto al I libro. Sono composti esclusivamente di epigrammi in distici elegiaci. I titoli (o \"lemmata\") che menzionano l'oggetto descritto di volta in volta furono dati dall'autore stesso.\nI \"doni per gli ospiti\" (\"xenia\") sono una raccolta di 127 (124 e 3 introduttivi) epigrammi che accompagnavano, appunto, i doni che ci si scambiava durante i Saturnali.\nI \"doni da portar via\" (\"apophoreta\"), invece, sono quelli (221 pi\u00f9 due introduttivi) che accompagnavano i doni destinati ai commensali alla fine di un convivio. Bisogna sapere che tali doni venivano sorteggiati tra gli invitati: da questo fatto potevano derivare talvolta situazioni curiose o comiche (ad esempio: un pettine assegnato a un calvo) su cui il poeta poteva sbizzarrirsi divertendo i lettori.\nIl mondo poetico e concettuale di Marziale.\nDappertutto, nella sua opera, l'autore \u00e8 presente in prima persona ed \u00e8 sempre possibile scorgere la sua personalit\u00e0. Ci\u00f2 che risalta spesso \u00e8 la sua insofferenza verso la vita da cliente, che vive come una vera e propria mortificazione, che contrasta fortemente con le aspirazioni e i sogni della sua vita.\nCi\u00f2 che prevale, comunque, \u00e8 l'aspetto comico-satirico, spesso reso dal \"fulmen in clausula\", o \"in cauda venenum\" (in italiano \"stoccata finale\"), ovvero la tendenza a concentrare gli elementi comici e pungenti nella chiusa dei componimenti, terminati con una battuta inaspettata, chiamata aprosdoketon. Gli epigrammi sono brevissimi (come voleva la tradizione): l'elemento comico \u00e8 concentrato nella seconda parte del componimento. Si tratta di una struttura bipartita. Tale tecnica \u00e8 lo strumento privilegiato della sua poesia: il senso stesso e lo spirito di moltissimi componimenti sono da ricercare nel finale dell'epigramma, \u00abche a volte riassume i termini di una situazione in una formulazione estremamente incisiva e pregnante, altre volte li porta ad una comica iperbole, altre volte li costringe a un esito assurdo o a un paradosso, altre volte li pone all'improvviso sotto una luce diversa e rivelatrice\u00bb (Mario Citroni). Marziale dimostra di riuscire sempre a cogliere la comicit\u00e0 che si annida nelle situazioni reali, specie nei vizi e nei difetti umani. \u00c8 cos\u00ec che si delineano nei suoi versi molti tipi umani: dal pervertito al finto ricco, dalla lussuriosa all'ubriacona e cos\u00ec via. I componimenti di Marziale rivelano l'influenza della filosofia epicurea della sua epoca, con la ricerca di una vita semplice e il disimpegno politico, con la metafora esemplare della lode alla tranquillit\u00e0 e al calore del focolare, mentre fuori dalle mura domestiche infuria la tempesta.\nNon mancano per\u00f2 esempi di elevata delicatezza e lirismo: \u00e8 il caso della poesia funebre (non molto frequente) che ci permette di scoprire un Marziale insolitamente delicato e raffinato: \u00e8 il caso dell'epigramma dedicato a Erotion (V 34), una fanciulla morta sei giorni prima del suo sesto anno, per la quale il poeta chiede alla terra di non gravare sul suo piccolo corpo, giacch\u00e9 lei non l'ha fatto su di essa. Di grande originalit\u00e0 si rivelano i componimenti caratterizzati dalla commistione di elementi di comicit\u00e0 a motivi funebri.\nCon Marziale si ha l'affermazione dell'epigramma come strumento letterario: prima di lui l'epigramma, risalente all'et\u00e0 greca arcaica, aveva una funzione essenzialmente commemorativa e veniva usato per ricordare positivamente una cosa o una persona (ed infatti la parola \"epigramma\" deriva dal greco e significa \"iscrizione\"); grazie alla sua opera invece esso, pur conservando la sua brevit\u00e0, si occupa di nuovi temi quali la parodia, la satira, la politica e l'erotismo.\nDal punto di vista stilistico egli contrappone la mobilit\u00e0 dell'epigramma sia al genere epico, sia alla tragedia greca, che con i loro temi illustri e \"pesanti\" si tenevano lontani dalla realt\u00e0 quotidiana. Costante \u00e8 infatti nei suoi versi la polemica letteraria, spesso usata per difendersi da chi considerava il genere epigrammatico di scarso valore artistico, ma anche da coloro che gli rimproveravano di essere aggressivo o osceno.\nLa lingua da lui usata risulta colloquiale e quotidiana. Il suo costante realismo gli permette per\u00f2 di sviluppare un linguaggio ricco facendo passare nella letteratura molti termini e locuzioni che non avevano mai trovato posto prima. Riesce, infine, a dimostrare grande duttilit\u00e0 nell'alternare frasi eleganti e ricercate a frasi sconce e spesso vernacolari. La novit\u00e0 di Marziale consiste nell'eliminazione della mitologia, considerata falsa e inverosimile. Il fine poetico sta nel rifarsi totalmente alla realt\u00e0.\nNote.\nAnnotazioni \nFonti \nBibliografia.\nFonti primarie\nFonti moderne"}
{"id": "378594", "revid": "287204", "url": "https://it.wikipedia.org/wiki?curid=378594", "title": "Sieroconversione", "text": "La sieroconversione \u00e8 il passaggio dallo stato di \"sieronegativit\u00e0\" (assenza di anticorpi nel plasma sanguigno) allo stato di \"sieropositivit\u00e0\" (presenza di anticorpi nel plasma).\nQuando un agente infettante penetra nell'organismo vengono in genere prodotti anticorpi diretti contro di esso; ci\u00f2 accade nel 70% circa dei soggetti, quindi non in tutti. Anche se, solitamente, il termine \"sieroconversione\" \u00e8 usato nelle tematiche riguardanti il test HIV, si tratta di un termine generale, valido in ogni caso in cui il sistema immunitario produca anticorpi. \nLa sieroconversione, in generale, non avviene subito dopo l'ingresso dell'agente infettante nell'organismo (contagio), ma pu\u00f2 avvenire anche a distanza di tempo, per cui i test per la rilevazione di anticorpi nel plasma sanguigno possono risultare negativi se non \u00e8 trascorso un tempo sufficientemente lungo. Il periodo temporale che intercorre tra il contagio e la sieroconversione prende il nome di \"periodo finestra\", e pu\u00f2 avere durata diversa a seconda dell'agente infettante e del tipo di test considerato. Nel caso dell'HIV pu\u00f2 richiedere 6-8 settimane.\nLa sieroconversione pu\u00f2 essere seguita dalla sieroreversione."}
{"id": "378595", "revid": "767487", "url": "https://it.wikipedia.org/wiki?curid=378595", "title": "Cixerri", "text": "Il Cixerri \u00e8 un fiume a carattere torrentizio che scorre in Sardegna meridionale, attraversando la provincia del Sud Sardegna e la citt\u00e0 metropolitana di Cagliari.\nIl suo corso \u00e8 lungo circa 40\u00a0km. \nPercorso.\nNasce sul monte Croccoriga a circa , nel comune di Iglesias. Riceve da destra il rio de Bauliana, il rio de su Casteddu e il rio Salamida; da sinistra il rio s'Arriali, il rio Figu, il rio s'Arrixeddu e il rio Forresu.Poco a valle di Siliqua lo sbarramento della diga di Genna is Abis ha creato un bacino per la regolamentazione delle acque e l'approvvigionamento per usi agricoli, civili e industriali. In seguito ad importanti e complessi lavori di bonifica le acque di questo fiume si versano direttamente nello stagno di Cagliari, mentre in precedenza era un affluente di destra del Flumini Mannu.\nRegime idrologico.\nCome tutti i corsi d'acqua scorrenti in Sardegna, anche il Cixerri (seppur considerato fiume) ha un carattere fortemente torrentizio, con portate massime dell'ordine dei 100\u00a0m\u00b3/s (piene con tempo di ritorno di 100-200 anni) e minime veramente accentuate, con secche quasi complete nel corso alto; la situazione cambia dall'invaso del Cixerri, subito dopo il quale, il fiume presenta una portata pi\u00f9 regolare."}
{"id": "378596", "revid": "709565", "url": "https://it.wikipedia.org/wiki?curid=378596", "title": "Extra Ecclesiam nulla salus", "text": "Extra Ecclesiam nulla salus (\"Al di fuori della Chiesa non v'\u00e8 salvezza\") \u00e8 una celebre frase latina, attribuita impropriamente a Tascio Cecilio Cipriano.\nVersioni.\nL'espressione contenuta nell'Epistola 72 di Cipriano a papa Stefano \u00e8 la seguente: \"Salus extra ecclesiam non est\".\nNella lettera al papa, Cipriano, vescovo di Cartagine, che comunicava i risultati del concilio riunitosi nella stessa Cartagine nel 256, sosteneva la necessit\u00e0 di impartire nuovamente agli eretici pentiti (a coloro che virtualmente si collocavano al di fuori della Chiesa, ma che vi volevano rientrare) il sacramento battesimale, contro la posizione del vescovo di Roma (di cui non ci \u00e8 pervenuta la risposta, anche se le fonti riferiscono che questi avesse fatto appello al rispetto della tradizione, contro la novit\u00e0 ciprianea), sostenitore invece della semplice imposizione delle mani.\nUna versione alternativa della locuzione \u00e8: \"Nulla salus extra ecclesiam\". L'espressione definisce la necessit\u00e0 del fedele che voglia guadagnare la salvezza nella vita eterna, di restare in seno alla Chiesa cristiana, affermando, in altri termini, che non vi pu\u00f2 essere prospettiva di redenzione al di fuori della Chiesa.\nNel Nuovo Testamento.\nNei Vangeli si trovano i seguenti riferimenti all'esclusivit\u00e0 dell'appartenenza terrena e ultraterrena a Ges\u00f9 Cristo e alla sua Chiesa creata sulla terra:\nAd essi si aggiunge:\nTali parole vengono pronunciate dall'apostolo Pietro.\nInterpretazioni.\nLa sentenza \u00e8 sempre stata discussa. Se vuole dire che tutti coloro che non fanno parte della \"Una Sancta Catholica et Apostolica Ecclesia\" (Simbolo niceno-costantinopolitano), vale a dire i \"pagani\", siano automaticamente esclusi dalla salute eterna e dal regno di Dio, essa non \u00e8 mai stata adottata dal magistero ecclesiastico; anzi la dottrina delle numerose vie speciali e nascoste verso la salvezza \u00e8 rimasta in vigore.\nLa convinzione invece che la salvezza degli uomini sia il senso e la meta delle opere e del sacrificio di Cristo e la ragione di esistenza della Chiesa gode di ampio consenso nella teologia cattolica e non-cattolica. In questa prospettiva, lo stato \"normale\" di ogni uomo dopo il primo peccato \u00e8 la mancanza di salute, cio\u00e8 la separazione irreparabile da Dio, fonte di ogni bene, e la dominanza del male la cui forza distruttiva si fa vedere ogni giorno e conduce alle morte temporale ed eterna.\nRiconciliazione e salvezza per ogni individuo e per l'intera umanit\u00e0, secondo la fede cristiana, risalgono esclusivamente dall'atto di amore di Cristo, la cui somma \u00e8 la croce. Questo atto di sacrificio si continua fino alla fine dei tempi nella parola e nei sacramenti della Chiesa. La realt\u00e0 efficace del Vangelo e dei sacramenti, la presenza plenaria di Cristo risorto, secondo la dottrina cattolica, si trova solo dentro la Chiesa che \u00e8 basata senza rottura sulla fede ed i sacramenti ricevuti dagli apostoli - cio\u00e8 dentro la Chiesa cattolica. In modo oggettivo vale dunque: \"Solo nella Chiesa viene offerta la salvezza completa\".\nSul lato soggettivo invece, sul campo delle biografie religiose e della vita cristiana ed umana, c'\u00e8 la possibilit\u00e0 di \"perdizione\" in mezzo alla Chiesa nonch\u00e9 di salvezza fuori. Nondimeno, nella misura in cui qualcuno ha riconosciuto Cristo come mediatore universale della salute, egli \u00e8 obbligato ad ubbidire alla propria coscienza anche nelle sue relazioni alla Chiesa; altrimenti si escluderebbe per propria decisione dalla salvezza. \n\u00c8 dunque errato considerare la Chiesa come una via di salvezza accanto a quelle costituite da altre religioni, le quali sarebbero complementari alla Chiesa, pur se convergenti con questa verso il Regno di Dio escatologico. Si deve pertanto escludere una certa mentalit\u00e0 indifferentistica \u201cimprontata a un relativismo religioso che porta a ritenere che una religione valga l\u2019altra\u201d\n\u00c8 vero che i non cristiani \u2014 lo ha ricordato il Concilio Vaticano II \u2014 possono \u201cconseguire\u201d la vita eterna \u201csotto l\u2019influsso della grazia\u201d, se \u201ccercano Dio con cuore sincero\u201d. Ma nella loro sincera ricerca della verit\u00e0 di Dio essi di fatto sono \u201cordinati\u201d a Cristo ed al suo Corpo, la Chiesa . Si trovano comunque in una situazione deficitaria, se paragonata a quella di coloro che, nella Chiesa, hanno la pienezza dei mezzi salvifici. Comprensibilmente quindi, seguendo il mandato del Signore (cfr. ) e come esigenza dell'amore verso tutti gli uomini, la Chiesa \u201cannuncia, ed \u00e8 tenuta ad annunciare incessantemente Cristo che \u00e8 \u201cla Via, la Verit\u00e0 e la Vita\u201d, in cui gli uomini trovano la pienezza della vita religiosa e nel quale Dio ha riconciliato a s\u00e9 tutte le cose\u201d.|Giovanni Paolo II,\nLe due proposizioni dei Vangeli di Marco e Matteo sono contrarie secondo l'accezione della logica medioevale, vale dire il complemento a uno di una rispetto all'altra. \nIl passaggio dalla prima persona singolare (in Mt 12:30) al noi (in Mc 9:40) indica l'appartenenza a Ges\u00f9 Cristo asceso al Cielo della sua Chiesa di creature umane e angeliche viventi sulla terra.\nPatrologia.\nNel commento al Salmi, Sant'Ambrogio afferma in latino:\nLa Chiesa di Cristo, la Chiesa di Pietro e la Chiesa romana sono parte del medesimo Corpo e Regno di Dio, e tradizionalmente sono state identificate come il medesimo Corpo e Regno.\nLa Chiesa \u00e8 il Corpo del quale Ges\u00f9 Cristo \u00e8 il primo Capo, e del quale Pietro apostolo \u00e8 stato il primo uomo posto a Capo direttamente da Ges\u00f9 Cristo, mediante le parole \u00abTu sei Pietro e su questa pietra edificher\u00f2 la mia Chiesa\u00bb (). Il Corpo della Chiesa romana ha come Capo il Sommo Pontefice, in quanto successore di Pietro nella Sede Apostolica.\nNell'epilogo al Vangelo secondo Giovanni, Ges\u00f9 si manifesta nel Lago di Tiberiade, permette una pesca miracolosa per sfamare i discepoli, e raccomanda a Pietro di essere il Buon Pastore del gregge come prova del Massimo Comandamento. Insolitamente, la frase \u00e8 ripetuta per tre volte consecutive (), indicando che il Pastore ha il mandato di occuparsi della cura materiale e spirituale dei fedeli, per la loro salvezza ultraterrena.\nCi\u00f2 significa che la Chiesa nasce come via per la salvezza eterna mediante la fede e le opere: mediante la fede nell'umanit\u00e0-divinit\u00e0 di Ges\u00f9 Cristo unita alla fiducia del prossimo, e mediante le opere di entrambi.\nSe la frase afferma che esiste un'unica Chiesa petrina come via da salvezza, essa tuttavia non dimostra che la Chiesa petrina sia l'unica via di salvezza possibile, vale dire che al di fuori della Chiesa romana o della Chiesa apostolica nessun uomo possa salvarsi. L'esclusivit\u00e0 salvifica \u00e8 soltanto di Cristo, della fede in Lui e delle opere compiute nel Suo nome, come del fedele esorcista di che non conosceva la Chiesa apostolica, pur essendo come gli apostoli.\nMagistero della Chiesa cattolica.\nIl Catechismo del Concilio di Trento.\nL'articolo 114 del Catechismo del Concilio di Trento, sulla cattolicit\u00e0 della Chiesa, sintetizza:\nLa condanna dell'indifferentismo nel Sillabo.\nIl Sillabo di papa Pio IX (8 dicembre 1854) contiene un'esplicita condanna di quattro proposizioni (XV-XVIII) che sono espressione dell'indifferentismo.\nNel dettaglio:\nAll'indifferentismo \u00e8 associato il latitudinarismo, una dottrina indifferentista che attribuisce l'appartenenza religiosa soltanto in base alla provenienza geografica dell'individuo.\nCatechismo di Pio X.\nIl Catechismo di Pio X del 1905 riafferma il dogma agli articoli 169, 171 e 172.\nIn particolare l'articolo 169 riprende un'immagine del Catechismo del Concilio di Trento e recita:\nConcilio Vaticano II.\nIl Concilio Vaticano II ribadisce la posizione cattolica nella costituzione dogmatica \"Lumen Gentium\" (capitolo 4) e nel decreto \"Unitatis redintegratio\" (capitolo 3).\n\u00abIl santo Concilio [...] basandosi sulla sacra Scrittura e sulla Tradizione, insegna che questa Chiesa peregrinante \u00e8 necessaria alla salvezza\u00bb (Lumen gentium, 14).\nCatechismo della Chiesa Cattolica.\nIl Catechismo della Chiesa Cattolica del 1992 tratta di quest'argomento negli articoli 816, 819 e 846-848.\nIl Compendio al catechismo spiega che questa espressione \u00absignifica che ogni salvezza viene da Cristo-Capo per mezzo della Chiesa, che \u00e8 il suo Corpo. Pertanto non possono essere salvati quanti, conoscendo la Chiesa come fondata da Cristo e necessaria alla salvezza, non vi entrassero e non vi perseverassero. Nello stesso tempo, grazie a Cristo e alla sua Chiesa, possono conseguire la salvezza eterna quanti, senza loro colpa, ignorano il Vangelo di Cristo e la sua Chiesa, ma cercano sinceramente Dio e, sotto l'influsso della grazia, si sforzano di compiere la sua volont\u00e0 conosciuta attraverso il dettame della coscienza\u00bb.\nCuriosit\u00e0.\nLa frase \u00e8 citata nel film \"8\u00bd\" di Federico Fellini ed erroneamente attribuita ad Origene come proveniente da una delle sue \"Omelie\"."}
{"id": "378599", "revid": "729019", "url": "https://it.wikipedia.org/wiki?curid=378599", "title": "Stella alpina", "text": ""}
{"id": "378600", "revid": "834", "url": "https://it.wikipedia.org/wiki?curid=378600", "title": "Forma mentis", "text": "Forma mentis \u00e8 una locuzione latina che significa letteralmente \"forma/idea/impostazione della mente\".\nSi tratta di un'espressione utilizzata soprattutto in filosofia ed in psicologia quando ci si riferisce allo specifico modo di pensare ed agire o anche a un'abitudine, di una persona o di una collettivit\u00e0, soprattutto se questo \u00e8 condizionato, o ritenuto condizionato da una educazione con un ben preciso orientamento tematico o pragmatico."}
{"id": "378601", "revid": "1687175", "url": "https://it.wikipedia.org/wiki?curid=378601", "title": "Italo-brasiliani", "text": "Un italo-brasiliano \u00e8 una persona nata in Brasile con antenati italiani, o un italiano ivi residente da molti anni. Il Brasile ha oggi la pi\u00f9 grande popolazione etnicamente italiana fuori dall'Italia. Secondo l'Ambasciata d'Italia a Brasilia, vivrebbero nel paese circa 30 milioni di italiani o discendenti di immigrati italiani. Altre fonti concordano con tale stima.\nNel 1925, il governo italiano stim\u00f2 che gli italiani e loro discendenti erano il 6% della popolazione del Brasile ed il 15% dei bianchi. Secondo il censimento brasiliano del 1940, 1.260.931 brasiliani dichiaravano di essere figli di padre italiano, e 1.069.862 figli di madre italiana. Gli italiani nati erano 285.000 e 40.000 erano stati naturalizzati brasiliani. Pertanto, a quella data, gli italiani e i loro figli erano poco pi\u00f9 del 3,8% della popolazione del Brasile.\nSecondo stime recenti, oggi il 15% della popolazione brasiliana sarebbe di origine italiana, ovvero circa 30 milioni di persone, risultando quindi la pi\u00f9 numerosa popolazione di oriundi italiani nel mondo. Secondo un'altra ricerca condotta nel 1999 dall'ex presidente dell'IBGE, il 10,5% dei brasiliani hanno affermato di avere origini italiane. In una popolazione di 210 milioni di brasiliani, sono quindi circa 22 milioni di persone. Secondo un'altra ricerca condotta nel 2016, 7,7% dei brasiliani hanno un cognome di origine italiana.\nTutte le stime sono da ritenersi approssimative, poich\u00e9 non \u00e8 mai stato fatto un censimento vero e proprio in merito, il Censo brasiliano, infatti, prevede al quesito \u201cnazionalit\u00e0\u201d solo tre possibili risposte: A-Brasiliano nato; B-Brasiliano naturalizzato; C-Straniero.\nIl fenomeno migratorio nel Brasile.\nLa popolazione di origini italiane \u00e8 una minoranza in Brasile, anche se molto importante e concentrata regionalmente. Il centro-sud del paese nel 1920 riuniva il 97% degli italiani. San Paolo, lo stato pi\u00f9 popoloso del Brasile, ha la pi\u00f9 grande popolazione di origini italiane nel Brasile e gli oriundi italiani sono il 38% della popolazione.\nUna grande immigrazione europea ha avuto luogo in Brasile, soprattutto fra il 1880 e il 1930. Quella italiana \u00e8 la prima minoranza tra gli immigrati in Brasile; seguono i portoghesi, gli spagnoli, i tedeschi, i giapponesi, i russi, gli austriaci (in cui si includono fino al 1914 i trentini), i siriano-libanesi, i polacchi, i romeni, gli inglesi, i lituani, i jugoslavi, gli svizzeri, i francesi e varie altre nazionalit\u00e0.\nI dati da IBGE mostrano che fra il 1884 e il 1959, 4.734.494 persone emigrarono in Brasile, e di questi gli italiani costituivano il gruppo pi\u00f9 numeroso, con 1.507.695 persone. I portoghesi, i colonizzatori del Brasile, hanno valori inferiori, con 1.391.898 persone.\nA differenza degli Stati Uniti, dove la maggioranza degli immigrati erano meridionali, in Brasile, fra il 1870 e il 1950, il 53,3% degli immigrati proveniva dall'Italia settentrionale, il 14,6% dalle regioni centrali e il 32,1% dal Sud (mentre negli Stati Uniti i meridionali erano circa l'80%). In Brasile il maggiore afflusso di immigrati proveniva dal Veneto, con il 26,6% del totale, seguito dalla Campania con il 12,1% e la Calabria con l'8,2%. Agli ultimi posti la Liguria con solo lo 0,7% degli immigrati, Sardegna con lo 0,4% e Val D'Aosta con lo 0%.\nStoria.\nLa presenza degli italiani in Brasile ha origini remote. \u00c8 di Amerigo Vespucci la scoperta della Ba\u00eda de Todos-os-Santos (oggi Salvador, anche detta Bahia) nel 1501 e gi\u00e0 nel 1502 la grande baia \u00e8 rappresentata in una carta geografica del Duca di Ferrara Ercole I d'Este. Amerigo Vespucci costeggi\u00f2 la costa fino ad Angra e fond\u00f2, a Cabo Frio, il primo insediamento fortificato portoghese, una guarnigione di 24 uomini di cui 12 italiani.\nIl primato dell'immigrazione italiana in Brasile andrebbe invece ai liguri: furono infatti genovesi i primi italiani che verso il 1820 giunsero a Rio de Janeiro. Rivolte di lavoratori italiani generarono sentimenti di chiusura verso l'immigrazione dalla penisola superati peraltro dopo l'arrivo a Rio de Janeiro da Napoli di Teresa Cristina di Borbone-Due Sicilie, sposa dell'Imperatore Don Pietro II. Ne segu\u00ec un flusso di piccoli commercianti, professionisti e artigiani dell'Italia meridionale e della Toscana.\nDa questa emigrazione, circoscritta a figure professionali, si giunse alla storica emigrazione di massa. La prima colonia italiana organizzata nello Stato ebbe luogo a Porto Real dove giunsero nell'estate del 1874 un gruppo di famiglie italiane. Alla fine del XIX secolo, nell'ambito della \u201cimmigrazione programmata\u201d dal governo brasiliano dopo l'abolizione della schiavit\u00f9 (1888), furono le grandi \"fazendas\" la meta di agricoltori e braccianti italiani ed austriaci di lingua italiana (trentini, friulani, triestini). Tale \"emigrazione sussidiata\" poteva portare ad abusi, a cui il governo italiano reag\u00ec con il Decreto Prinetti che la proib\u00ec, ma con uno strascico di polemiche tra l'Italia e il Brasile.\nCentri significativi della collettivit\u00e0 italiana nello Stato di Rio de Janeiro, oltre alla capitale, sono Valen\u00e7a, Nova Friburgo, Porto Real, Varre-Sai.\nL'emigrazione \"italiana\" nell'Esp\u00edrito Santo \u00e8 legata storicamente alla \u201cSpedizione Tabacchi\u201d, autorizzata e finanziata dalle autorit\u00e0 imperiali, che probabilmente rappresentava in assoluto la prima emigrazione di massa in Brasile. Il 17 febbraio 1874 sbarcarono a Vitoria 386 famiglie di coloni trentini della Valsugana (allora austriaci) e veneti che diedero vita alla \u201cColonia Nova Trento\u201d, cui seguirono presto quelle di Santa Teresa e Santa Leopoldina. Dalla \u201cspedizione Tabacchi\u201d sempre di pi\u00f9 (con punte massime tra il 1890-95) giunsero dall'Italia del nord e poi anche del sud lavoratori che si stabilirono in particolare nell'interno dello Stato.\nAnche l'emigrazione a Bahia ha origini storiche; qui verso il 1820 era presente una piccola colonia di mercanti liguri e piemontesi, che rappresentarono l'elemento italiano fino a quando nel 1885 le porte del Brasile si aprirono alla grande emigrazione europea. La presenza italiana si nota nel primo Ottocento, oltre che in Salvador, anche a Caravelas, Feira de Santana, Ibiri\u00e7u.\nEmigrazione di massa.\nI primi immigrati italiani arrivarono in massa nel Brasile nel 1874 attraverso la storica \u201cSpedizione Tabacchi\u201d, con destinazione Stato di Esp\u00edrito Santo. Molti di essi erano contadini veneti, lombardi, piemontesi, trentini (tirolesi di nazionalit\u00e0 austriaca) e friulani attirati dal lavoro come piccoli coltivatori nel sud e sud-est del paese.\nIl picco massimo dell'emigrazione italiana in Brasile si ebbe tra il 1880 e il 1920. La maggior parte degli italiani trovarono lavoro nelle piantagioni di caff\u00e8 brasiliane negli stati di San Paolo, Rio Grande do Sul, Santa Catarina, Paran\u00e1, Minas Gerais e Esp\u00edrito Santo; ma molti altri preferirono insediarsi nelle citt\u00e0, da San Paolo a Rio de Janeiro, a Porto Alegre, ecc.; e diverse migliaia di italiani, infine, raggiunsero persino le citt\u00e0 del nord-est e del nord amazzonico.\nUna forma tipica di quel periodo fu \"l'emigrazione sussidiata\": apposite organizzazioni anticipavano agli emigranti le spese del viaggio e si occupavano di collocarli nelle aziende che ne facevano richiesta. Il fenomeno tuttavia si prestava ad abusi: intervenne quindi il governo italiano che con il Decreto Prinetti proib\u00ec tale forma di emigrazione.\nSi stima che attualmente il 13-14% dei brasiliani abbiano almeno un ascendente di origine italiana.\nPi\u00f9 di un milione e mezzo d'italiani emigrarono in Brasile fra il 1880 e il 1950. Pi\u00f9 della met\u00e0 proveniva dal nord-Italia, con il 30% dal Veneto. Il resto era originario dalla Lombardia, Emilia-Romagna, Piemonte e, in maggior misura nel Novecento, dall'Italia centrale (Toscana) e dal sud-Italia (Campania, Calabria, Basilicata, Abruzzo).\nLingua.\nGli immigrati italiani si sono integrati facilmente nella societ\u00e0 brasiliana. Oggi la grande maggioranza dei loro discendenti parla anche il portoghese.\nUna minoranza di 500.000 persone ha come madrelingua una parlata di tipo veneto, nelle zone rurali dello stato di Rio Grande do Sul (nel Brasile del sud). La loro lingua \u00e8 denominata Talian (pron. \"Tali\u00e0n\"), un dialetto veneto-brasiliano molto vicino alla lingua veneta, ma con influenze dal portoghese, dal lombardo, dal trentino, dal tedesco e da altre parlate italiane.\nNelle citt\u00e0 brasiliane di Santa Teresa e Vila Velha, popolate soprattutto da discendenti di italiani, la lingua italiana \u00e8 stata dichiarata \"lingua etnica\" e pertanto gode di uno status particolare riguardo al suo insegnamento ed alla sua considerazione.\nLa comunit\u00e0 italiana oggi.\nAnche se vittime di un certo pregiudizio durante la seconda guerra mondiale (quando il Brasile dichiar\u00f2 guerra all'Italia), gli italo-brasiliani sono riusciti a mescolarsi e divenire parte integrante della societ\u00e0 brasiliana. Molti artisti, politici, calciatori, modelli e personalit\u00e0 brasiliane sono di origine italiana, compresi quattro presidenti (Em\u00edlio Garrastazu M\u00e9dici, Pascoal Ranieri Mazzilli, Itamar Franco e Jair Bolsonaro), diversi senatori, molti delegati e ambasciatori. Oggi i brasiliani di origine italiana costituiscono il 15% della popolazione del Brasile.\nLa presenza di stampa o di siti web destinati agli italo-brasiliani \u00e8 abbastanza rilevante.\nRegioni del Brasile in cui \u00e8 forte l'influenza italiana.\nSan Paolo.\nSan Paolo del Brasile, la pi\u00f9 grande citt\u00e0 del Brasile, supera i 12 milioni di abitanti e la met\u00e0 \u00e8 di origine italiana. L'influenza culturale italiana \u00e8 pi\u00f9 visibile nelle vicinanze di Bixiga (Bela Vista), Br\u00e1s e di Mooca. \u00c8 considerata, al di fuori dell'Italia, la pi\u00f9 grande citt\u00e0 \"italiana\" del mondo, superando Roma.\nVit\u00f3ria.\nVit\u00f3ria \u00e8 un'importante citt\u00e0 del Brasile ubicata su un'isola, all'interno di una baia in cui sfociano diversi fiumi nell'Oceano Atlantico, capitale dello stato di Esp\u00edrito Santo, localizzata nella parte sudorientale del Brasile, la pi\u00f9 sviluppata del Paese con una popolazione di 314.042 abitanti; un'area a forte urbanizzazione denominata \"Regione Metropolitana di Vit\u00f3ria\", che comprende 7 grandi comuni: Vit\u00f3ria (la capitale), Serra, Fund\u00e3o, Vila Velha, Guarapari, Cariacica e Viana. La regione raccoglie 1.685.384 abitanti.\nLa presenza italiana \u00e8 grande in tutta la regione metropolitana. Ci\u00f2 ha incominciato con \"La Spedizione Tabacchi\" partita dal porto di Genova il 3 gennaio 1874, arrivata nel porto di Vitoria il 17 febbraio 1874; lo sbarco della nave \"Sofia\" \u00e8 stato autorizzato solamente il 27 febbraio 1874. \"La Spedizione Tabacchi\" \u00e8 considerata dagli storicisti il primo grande esodo di contadini italiani nel mondo dopo l'Unificazione. Dal 1874 fino al 1900 migliaia di italiani sbarcarono nei porti di Vitoria, S\u00e3o Mateus, Benevente, Santa Cruz, Pi\u00fama, Guarapari, Barra do Itapemirim, Cachoeiro de Itapemirim e Cachoeiro de Santa Leopoldina.\nCrici\u00fama.\nCrici\u00fama \u00e8 una citt\u00e0 situata nello stato di Santa Catarina, con una popolazione di 210.000 abitanti. Fu fondata il 6 gennaio 1880 da un gruppo di famiglie di Belluno, Udine, Vicenza e Treviso, la maggior parte delle quali di Cordignano, Cappella Maggiore e Vittorio Veneto.\nCaxias do Sul.\nCaxias do Sul \u00e8 la seconda pi\u00f9 grande citt\u00e0 nello stato di Rio Grande do Sul, venne fondata il 20 giugno 1890 da immigrati veneti. La lingua Talian (derivata dalla lingua veneta con contributi dal portoghese) \u00e8 parlata ancora da molti abitanti. L'architettura coloniale italiana nel Rio Grande do Sul, sviluppatasi nella regione del Rio Grande do Sul durante la grande immigrazione italiana avvenuta tra il 1875 e gli anni 1960, rappresenta un retaggio di grande importanza\u00a0architettonica, storica e culturale.\u00a0\nNova Veneza.\nNova Veneza nello stato di Santa Catarina. Fu fondata da immigrati veneti, dove tutt'oggi il 97% della popolazione di 15.000 abitanti \u00e8 di origine italiana.\nBento Gon\u00e7alves.\nBento Gon\u00e7alves \u00e8 una citt\u00e0 nel Rio Grande do Sul, di 100.000 abitanti, di cui il 90% \u00e8 di origine italiana.\nNova Trento.\nNova Trento \u00e8 una piccola citt\u00e0 di 10.000 abitanti, nello stato di Santa Catarina. Fu fondata da immigrati trentini nel 1875, e ospita il secondo pi\u00f9 grande centro religioso del Brasile. Dopo il 1876 arrivarono immigrati lombardi, veneti e toscani, ma anche tedeschi e polacchi. Fu fino al 1914 la pi\u00f9 grande colonia austriaca del Brasile.\nPaolina Visintainer, oriunda da Vigolo Vattaro nell'allora Tirolo Italiano, \u00e8 la prima santa \"brasiliana\", ha vissuto in questa citt\u00e0 che vive in parte del turismo religioso.\nCuritiba.\nCuritiba \u00e8 una citt\u00e0 di 1.964.000 abitanti, capoluogo dello stato di Paran\u00e1. La comunit\u00e0 italiana \u00e8 molto numerosa e vive principalmente nella vicinanze di Santa Felicidade, abitata da brasiliani di origine veneta e trentina.\nIn questa localit\u00e0 sono numerosi i ristoranti italiani, mentre la cultura italiana la si nota dappertutto.\nPorto Alegre.\nPorto Alegre \u00e8 la capitale dello stato di Rio Grande do Sul, con 1.320.069 abitanti, ha una popolazione italiana enorme dal 1875.\nGaribaldi.\nGaribaldi \u00e8 una citt\u00e0 di 30.000 abitanti nello stato di Rio Grande do Sul. Nel 1875 immigrati italiani dal Veneto avviarono alcune piantagioni di uva nella regione: al giorno d'oggi produce i migliori vini del Brasile e l'80% dello spumante brasiliano vi viene prodotto. Il suo nome \u00e8 un omaggio al rivoluzionario italiano Giuseppe Garibaldi e alla moglie brasiliana, Anita. Garibaldi \u00e8 gemellata con la citt\u00e0 di Conegliano (Treviso).\nBelo Horizonte.\nBelo Horizonte \u00e8 la capitale dello stato di Minas Gerais, con 2.5 milioni di abitanti, di cui 1 milione di origine italiana.\nVenda Nova do Imigrante.\nVenda Nova do Imigrante \u00e8 una piccola citt\u00e0 di 20.000 abitanti, nello stato dell'Esp\u00edrito Santo, dove la maggioranza della popolazione \u00e8 di origine trevigiana.\nNova Bassano.\nNova Bassano \u00e8 una piccola citt\u00e0 situata nello stato di Rio Grande do Sul, con una popolazione di 10.000 abitanti. Fu fondata nel 1895 da un gruppo di famiglie di Bassano del Grappa.\nNova Ven\u00e9cia.\nNova Ven\u00e9cia e una piccola citt\u00e0 di 40.000 abitanti, nello stato dell'Esp\u00edrito Santo, la popolazione \u00e8 per 80% di origine italiana.\nVila Velha e Santa Teresa.\nSono due comuni dello stato di Esp\u00edrito Santo. Hanno una popolazione rispettivamente di oltre 400.000 e 20.000 abitanti, perlopi\u00f9 discendenti di italiani. Per tale motivo in esse recentemente la lingua italiana \u00e8 stata ufficialmente dichiarata \"lingua etnica\" e per tanto gode di uno \"status\" particolare in quanto al suo insegnamento e alla sua considerazione.\nIl Talian.\nGli oltre 4 milioni di italo-brasiliani che parlano (bene o parzialmente) l'italiano, spesso conservano anche il dialetto originario della regione italiana da cui sono venuti i loro antenati. Un gruppo molto numeroso \u00e8 quello veneto nel Brasile meridionale, che ha creato il talian.\nInfatti emigranti italiani iniziarono a colonizzare la regione del Brasile meridionale alla fine degli anni settanta dell'Ottocento, specialmente gli stati di Santa Catarina, Paran\u00e1, Rio Grande do Sul nella Regione Sud del Brasile e Esp\u00edrito Santo nella Regione Sud-Est del Brasile. Questi coloni venivano da molte regioni differenti dell'Italia, soprattutto settentrionale, ma molti parlavano il veneto.\nCol tempo emerse un idioma di koin\u00e8 unicamente sud-brasiliano a base veneta: il talian. Fu per\u00f2 molto influenzato non soltanto da altri dialetti dell'Italia ma anche dal portoghese, lingua nazionale del Brasile.\nIl Talian non \u00e8 considerato una lingua creola nonostante la preponderanza di prestiti lessicali portoghesi, perch\u00e9 la grammatica ed il lessico rimangono fondamentalmente veneti.\nCome il Riograndenser Hunsr\u00fcckisch (\"hunsriqueano\" \"riograndense\"), il principale idioma tedesco parlato da brasiliani del sud di origine tedesca, il Talian ha sofferto un grande deprezzamento dagli anni quaranta. A quel tempo, l'allora presidente Get\u00falio Vargas inizi\u00f2 una campagna nazionalistica (simile al \"Nacionalismo\" della confinante Argentina o della stessa Italia fascista) per provare a costringere i locutori non portoghesi del Brasile ad \"integrarsi meglio\" nella cultura dominante nazionale.\nParlare Talian o Hunsriqueano in pubblico o persino nella propria casa era considerato offensivo e antipatriottico e meritevole di severe punizioni. Come risultato del trauma delle politiche di Vargas, c'\u00e8 al giorno d'oggi uno stigma associato ad esse, che sta fortunatamente scomparendo."}
{"id": "378604", "revid": "339392", "url": "https://it.wikipedia.org/wiki?curid=378604", "title": "Fortes fortuna iuvat", "text": ""}
{"id": "378605", "revid": "125855428", "url": "https://it.wikipedia.org/wiki?curid=378605", "title": "Lampredotto", "text": "Il lampredotto (pronuncia ) \u00e8 un piatto della cucina fiorentina a base di una delle quattro sezioni dello stomaco dei bovini, l'abomaso.\n\u00c8 un tipico piatto povero e il pi\u00f9 comune cibo di strada fiorentino, tutt'oggi molto diffuso nel capoluogo toscano grazie alla presenza di numerosi chioschi dei cosiddetti \"lampredottai\", ovvero i venditori di lampredotto, dislocati in diverse zone della citt\u00e0.\nEtimologia.\nIl nome \"lampredotto\" deriva in qualche modo da quello della lampreda, un vertebrato acquatico del gruppo degli Agnati un tempo molto diffuso nelle acque del fiume Arno, la cui bocca ha una conformazione simile al disegno di questa trippa.\nL'abomaso.\nL'abomaso \u00e8 formato da una parte magra, la \"gala\", e da una parte pi\u00f9 grassa, la \"spannocchia\". La gala \u00e8 caratterizzata da piccole creste (dette \"gale\") di colore viola e dal sapore forte e deciso. La spannocchia invece ha un colore pi\u00f9 tenue e un gusto pi\u00f9 morbido. Il lampredotto nel suo insieme \u00e8 di colore scuro.\nPreparazione.\nViene cotto a lungo in acqua con pomodoro, cipolla, prezzemolo e sedano. \u00c8 possibile gustarlo sia come un normale \"bollito\" condito con salsa verde, sia alla maniera pi\u00f9 amata dai fiorentini, ovvero tagliato a pezzetti come ripieno di un panino toscano salato, il \"semelle\", la cui parte superiore viene generalmente imbevuta nel brodo di cottura del lampredotto. Molto diffusa sui banchi dei \"lampredottai\" \u00e8 anche la versione in zimino, ovvero in \"umido\" con verdure a foglia, generalmente bietole."}
{"id": "378606", "revid": "147771", "url": "https://it.wikipedia.org/wiki?curid=378606", "title": "Gaudeamus igitur, iuvenes dum sumus", "text": ""}
{"id": "378607", "revid": "73146", "url": "https://it.wikipedia.org/wiki?curid=378607", "title": "Test hiv", "text": ""}
{"id": "378608", "revid": "73146", "url": "https://it.wikipedia.org/wiki?curid=378608", "title": "Test AIDS", "text": ""}
{"id": "378609", "revid": "932277", "url": "https://it.wikipedia.org/wiki?curid=378609", "title": "Idem est non esse et non probari", "text": "Idem est non esse et non probari \u00e8 una locuzione latina che significa letteralmente \"\u00e8 la stessa cosa non essere e non mostrarsi\".\nL'espressione vuole intendere, soprattutto in alcuni ragionamenti di carattere filosofico, che l'esistenza non pu\u00f2 dirsi compiuta e fattiva se non \u00e8 dimostrato (nel senso di di-mostrare, ovvero di presentarsi) che queste stesse cose siano realmente accadute.\nNel diritto, la frase viene utilizzata per indicare che \"non essere e non essere dimostrato \u00e8 la stessa cosa\", cio\u00e8 che in un processo la prova ha un'importanza essenziale."}
{"id": "378610", "revid": "73146", "url": "https://it.wikipedia.org/wiki?curid=378610", "title": "Test aids", "text": ""}
{"id": "378612", "revid": "838137", "url": "https://it.wikipedia.org/wiki?curid=378612", "title": "In varietate concordia", "text": "In varietate concordia \u00e8 una locuzione latina che significa letteralmente \"nella variet\u00e0 c'\u00e8 concordia\".\nLa proposizione sta a significare la presenza di armonia e tranquillit\u00e0 quando sia permesso a diverse situazioni e modi di vita di coesistere e rispettarsi reciprocamente.\nLa locuzione \u00e8 inoltre il motto dell'Unione europea e viene tradotto in italiano \"Unita nella diversit\u00e0\"."}
{"id": "378615", "revid": "484362", "url": "https://it.wikipedia.org/wiki?curid=378615", "title": "Iniurias accipiendo, et gratias agendo", "text": "Iniurias accipiendo, et gratias agendo \u00e8 una locuzione latina che significa letteralmente \"Nel ricevere ingiurie e nel fare favori\" (Seneca, \"De ira\", 2, 33).\nQuesta locuzione invita ad un comportamento che sia incline a ringraziare e ad aiutare (\"gratias agendo\") anche quando si ricevono offese e mancanza di rispetto (\"iniurias accipiendo\"). Secondo Seneca questa frase esemplificherebbe il comportamento del \"cortigiano\"."}
{"id": "378617", "revid": "1776051", "url": "https://it.wikipedia.org/wiki?curid=378617", "title": "Les Bois", "text": "Les Bois (toponimo francese) \u00e8 un comune svizzero di 1\u00a0248 abitanti del Canton Giura, nel distretto delle Franches-Montagnes.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nOltre al capoluogo Les Bois comprende nove frazioni, tra le quali:\nInfrastrutture e trasporti.\nLes Bois \u00e8 servito dall'omonima stazione e da quella di La Large-Journ\u00e9e sulla linea Saignel\u00e9gier-La Chaux-de-Fonds delle Ferrovie del Giura.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "378619", "revid": "124428849", "url": "https://it.wikipedia.org/wiki?curid=378619", "title": "Cantuccio", "text": "I cantucci o cantuccini o biscotti di Prato o biscotti etruschi, sono biscotti secchi alle mandorle, ottenuti tagliando a fette il filoncino di impasto ancora caldo. Fanno parte dei pi\u00f9 tipici dessert della tradizione culinaria toscana, soprattutto accoppiati al vin santo.\nNel 2011 nasce l'associazione di produttori \"Assocantuccini\" con l'esplicito obiettivo di ottenere il riconoscimento di Indicazione geografica protetta, IGP, che \u00e8 arrivato nell'agosto del 2015.\nStoria.\nL'origine dei cantucci nella ricetta priva di mandorle risale al XVI secolo e il nome sembra derivare da \"canto\" (come parte di un insieme) o da \"cantellus\", cio\u00e8 pezzo o fetta di pane in latino. Una consacrazione ufficiale dei cantuccini si trova nel dizionario dell'Accademia della Crusca che nel 1691 ne diede la seguente definizione: \"biscotto a fette, di fior di farina, con zucchero e chiara d'uovo\". I cantucci pi\u00f9 famosi del tempo erano prodotti a Pisa, come testimoniato dal naturalista Francesco Redi in numerosi scambi epistolari dalla citt\u00e0. Il Redi usava accompagnare le sue missive con cantucci, reperiti appunto a Pisa, oltre a farne riferimento nel suo \"Libro de\u2019 ricordi\", che copre gli anni che vanno dal 1647 al 1697. Le mandorle entrarono a far parte degli ingredienti soltanto in alcune varianti, quali i \"biscottelli\" dell'epoca di Caterina de' Medici, per assurgere a elemento caratterizzante a partire dalla seconda met\u00e0 dell'Ottocento.\nLa prima ricetta documentata di questo dolce \u00e8 un manoscritto, conservato nell'archivio di Stato di Prato, di Amadio Baldanzi, un erudito pratese del XVIII secolo. In questo documento i biscotti vengono detti \"alla genovese\".\nNel XIX secolo Antonio Mattei, pasticciere di Prato, ne mise a punto una ricetta divenuta poi classica, con la quale ricevette numerosi premi a fiere campionarie in Italia e all'estero, tra cui una menzione speciale all'esposizione universale di Parigi del 1867. La bottega di \"Mattonella\" (nome popolare del biscottaio) esiste ancora oggi a Prato ed \u00e8 considerata la depositaria della tradizione dei cantucci.\nDescrizione.\nHanno una forma tradizionale allungata, ottenuta dal taglio / in diagonale del filone di impasto dopo la cottura. Il cantuccino presenta una superficie superiore dorata con struttura interna caratterizzata da una presenza elevata di mandorle intere sgusciate (ma non pelate). La lunghezza pu\u00f2 variare ma \u00e8 normalmente contenuta entro i 10 centimetri. Il nome deriva da \"canto\", cio\u00e8 angolo, o da \"cantellus\", in latino pezzo o fetta di pane.\nL'impasto \u00e8 composto di farina, zucchero, uova, mandorle, burro: si pu\u00f2 sostituire lo zucchero con il miele e il burro con l'olio d'oliva. Le mandorle non vengono n\u00e9 tostate n\u00e9 spellate. Tradizionalmente i Cantuccini sono venduti accompagnati con un'altra specialit\u00e0 dolciaria Toscana, i Bruttiboni.\nI biscotti di Prato si discostano dai cantucci per l'assenza di aromi aggiunti, lieviti e grassi (utilizzati per renderli meno secchi).\nI cantucci in Toscana si degustano normalmente inzuppandoli in un vino liquoroso locale, chiamato Vin Santo e prodotto a livello anche artigianale in piccole botti attraverso l'uva appassita.\nVarianti.\nI cantuccini sono chiamati nel Lazio e in Umbria col nome di \"tozzetti\" e possono essere preparati con nocciole o altra frutta secca al posto delle mandorle. Con questo nome sono noti anche nella provincia di Siena e in altre parti d'Italia in cui se ne \u00e8 diffusa la preparazione. I cantuccini e i tozzetti sono oggi diffusi in tutta Italia. In Romagna sono diffusi gli \"scroccadenti\", quasi identici ai cantucci ma pi\u00f9 grandi. La versione della Basilicata si chiama \"stozze\". Altra variante sono i \"tagliancozzi\", biscotti tipici siciliani di origine marsalese. Caratteristica della variante marsalese \u00e8 che sono pi\u00f9 dolci.\nIn Sicilia sono diffusi i quaresimali, biscotti secchi simili ai cantuccini per forma e sapore, preparati con farina, farina di mandorle, zucchero e albumi ed arricchiti da mandorle e cannella."}
{"id": "378620", "revid": "339392", "url": "https://it.wikipedia.org/wiki?curid=378620", "title": "Biscottini di Prato", "text": ""}
{"id": "378621", "revid": "1718925", "url": "https://it.wikipedia.org/wiki?curid=378621", "title": "Gentiana", "text": "Gentiana \u00e8 un genere di piante della famiglia delle Gentianaceae, che comprende circa 400 specie.\nLe sue propriet\u00e0 digestive sono portentose e note.\nDescrizione.\nSi tratta di piante annuali, biennali e perenni. Alcune sono sempreverdi, altre no. La disposizione delle foglie \u00e8 opposta. Sono anche presenti foglie che formano una rosetta basale. \nI fiori sono a forma di imbuto; il colore \u00e8 pi\u00f9 comunemente azzurro o blu scuro, ma pu\u00f2 variare dal bianco, avorio e dal giallo al rosso. Le specie col fiore di colore blu predominano nell'emisfero settentrionale, quelle col fiore rosso sulle Ande; le specie a fiore bianco sono pi\u00f9 rare, ma pi\u00f9 frequenti in Nuova Zelanda.\nQuesti fiori sono pi\u00f9 frequentemente pentameri, cio\u00e8 hanno una corolla formata da 5 petali, e generalmente 5 sepali o 4-7 in alcune specie. Lo stilo \u00e8 abbastanza corto oppure assente. La corolla presenta delle pieghe (pliche) tra un petalo e l'altro.\nL'ovario \u00e8 quasi sempre sessile e presenta nettarii.\nDistribuzione e habitat.\nQuesto genere si trova un po' ovunque nell'habitat alpino delle regioni temperate dell'Europa, dell'Asia e del continente americano. Alcune specie si trovano anche nell'Africa nord-occidentale, nell'Australia orientale ed in Nuova Zelanda.\nSul versante italiano delle Alpi sono presenti diverse specie, che fioriscono durante l'estate.\nSono quasi tutte specie protette. \nAlcune specie si ritrovano anche sugli Appennini.\nLe genziane crescono su terreni acidi o neutri, ricchi di humus e ben drenati; si possono trovare in luoghi pienamente o parzialmente soleggiati.\nSono utilizzate frequentemente nei \"giardini rocciosi\".\nTassonomia.\nComprende le seguenti specie:\nUsi.\nSecondo quanto afferma Plinio il Vecchio, questo genere di piante prese il nome di genziana dopo che Genzio (180-168 a.C.), re dell'Illiria, afferm\u00f2 di averne scoperto le propriet\u00e0 curative. e le loro radici sono usate per la preparazione di liquori tonici, per esempio nel francese \"suze\" e nell'acquavite di genziana, prodotto nella Val Rendena.\nLa genziana \u00e8 utilizzata come aromatizzante negli amari e in alcuni aperitivi. Celebre \u00e8, ad esempio, l'Amaro Sibilla, prodotto nell'appennino marchigiano proprio con questa erba sin dal lontano anno 1868, ma \u00e8 anche tra gli ingredienti del Fernet Branca, dello Stomatica Foletto e dell'Aperol. \u00c8 costituente comune in numerose ricette e nella liquoristica viene anche utilizzata per la produzione del vermouth.\nIn Abruzzo \u00e8 famoso ed esportato in tutto il mondo l\u2018amaro a base di Gentiana, un infuso dalle altissime propriet\u00e0 digestive, preparato secondo ricette locali che variano da localit\u00e0 a localit\u00e0. Tra queste \u00e8 molto ricercata (quanto difficilmente reperibile perch\u00e9 non ne esistono versioni commerciali) quella tipica del contado di L\u2019Aquila che prevede, tra gli ingredienti, il vino povero di vigne montane, il cosiddetto acetello, che conferisce all\u2019infuso un inconfondibile e pregiato retrogusto amarognolo.\nLa variante utilizzata per liquori e tisane \u00e8 la variante Gentiana Lutea o Genziana Lutea, quella dai fiori gialli.\nll pregio della Gentiana \u00e8 anche dovuto al fatto che le radici migliori sono quelle naturali (non coltivate) che in molte zone \u00e8 proibito raccogliere in quanto specie protetta.\nIn particolare si sono registrati numerosi sequestri in Abruzzo dove la produzione del liquore digestivo Genziana \u00e8 pi\u00f9 rinomata.\nCostituenti chimici.\nTra i composti chimici responsabili del sapore amaro della genziana figura l'amarogentina, il composto naturale pi\u00f9 amaro mai isolato.\nNumismatica.\nUna gentiana \u00e8 effigiata sulla moneta da un centesimo di euro dell'Austria."}
{"id": "378622", "revid": "1443617", "url": "https://it.wikipedia.org/wiki?curid=378622", "title": "Bruttiboni", "text": "I Bruttiboni, noti anche come brutti ma buoni o con il nome di \"\"Mandorlati di San Clemente\", sono dei dolci tipici di Prato.\nLa ricetta, molto semplice, prevede di amalgamare mandorle dolci, alcune mandorle amare, chiare d'uovo montate a neve e un po' di scorza di limone; con l'impasto si formano delle palline irregolari (da cui l'aspetto \"brutto\"\") che devono essere cotte due volte: la prima in pentola, mentre la seconda in forno sopra una sottile ostia.\nAlcune ricette prevedono che i biscotti cos\u00ec preparati siano spolverati con zucchero a velo. A Prato sono spesso venduti con i Biscottini di Prato."}
{"id": "378629", "revid": "123541964", "url": "https://it.wikipedia.org/wiki?curid=378629", "title": "Mortadella di Prato", "text": "La mortadella di Prato \u00e8 un salume cotto tipico della citt\u00e0 toscana.\nStoria.\n\u00c8 di origine remota ed \u00e8 un salume \"povero\" che veniva fatto con le carni scartate dalla produzione della finocchiona o di seconda scelta, che venivano sottoposte a una forte speziatura con pepe nero macinato e in grani, sale, polpa d'aglio pestato, coriandolo, cannella, chiodi di garofano e aromatizzate con alchermes.\nLa produzione e la diffusione della mortadella di Prato decaddero negli anni cinquanta del XX secolo, tanto che si rischi\u00f2 persino di perderne la memoria, a causa del maggior benessere che port\u00f2 a preferire le mortadelle pregiate di altre regioni. Solo nei successivi anni novanta si \u00e8 assistito a una riscoperta di questo salume.\nLa zona di produzione attuale comprende i comuni di Prato, Agliana, Quarrata e Montale in provincia di Pistoia.\n\u00c8 un prodotto a marchio IGP da febbraio 2016 e presidio Slow Food fin dal 2000.\nCollegamenti esterni.\n "}
{"id": "378634", "revid": "831312", "url": "https://it.wikipedia.org/wiki?curid=378634", "title": "Giro d'Italia 1958", "text": "Il Giro d'Italia 1958, quarantunesima edizione della \"Corsa Rosa\", si svolse in venti tappe dal 18 maggio all'8 giugno 1958, per un percorso totale di 3\u00a0341,1 km. Fu vinto da Ercole Baldini.\nUltima partecipazione di Fausto Coppi al Giro (si classific\u00f2 32simo, a 52'14\" da Baldini)."}
{"id": "378652", "revid": "10372", "url": "https://it.wikipedia.org/wiki?curid=378652", "title": "Prominenza solare", "text": ""}
{"id": "378659", "revid": "806654", "url": "https://it.wikipedia.org/wiki?curid=378659", "title": "Kantismo", "text": ""}
{"id": "378660", "revid": "1543377", "url": "https://it.wikipedia.org/wiki?curid=378660", "title": "Berillo", "text": "Il berillo \u00e8 un minerale dalla formula Be3Al2(Si6O18) appartenente al gruppo omonimo. Non \u00e8 da confondere con il crisoberillo, cos\u00ec detto per il suo colore giallo dorato (dal greco \u03c7\u03c1\u03c5\u03c3\u03cc\u03c2, \"oro\"), che \u00e8 un alluminato del berillio ma appartiene al gruppo degli spinelli e le sue variet\u00e0 pi\u00f9 note sono l'alessandrite e il cim\u00f2fane.\nAbito cristallino.\nAppartiene alla classe dei silicati, divisione dei ciclosilicati. La cella contiene un reticolo complesso in cui vi sono gli anelli di sei tetraedri Si6O18 con gli atomi di ossigeno ai vertici dei tetraedri e gli atomi di silicio al centro; ci sono poi atomi di berillio al centro di tetraedri BeO4 che hanno gli atomi di ossigeno sui vertici; infine ci sono atomi di alluminio al centro di ottaedri con sei atomi di ossigeno ai vertici, AlO6.\nI cristalli hanno quasi sempre \"habitus\" prismatico e sono costituiti da un prisma esagonale interrotto alle estremit\u00e0, o terminato dal pinacoide basale, oppure combinato con questo e con bipiramidi esagonali. Spesso le facce del prisma esagonale sono fittamente striate con striature parallele alla direzione di allungamento. Il Berillo si pu\u00f2 rinvenire anche in cristalli molto grandi: alti fino a 150\u00a0cm e con un diametro di 15\u201320\u00a0cm; essendo un minerale tipico della fase pneumatolitica-pegmatitica di raffreddamento del magma si trova frequentemente in cristalli di dimensioni notevoli, eccezionalmente fino a 9 m di lunghezza.\nOrigine e giacitura.\nPer lo pi\u00f9 nelle pegmatiti associato a tormalina, ecc. ma anche nei micascisti o in vene simili alle pegmatiti che attraversano rocce carbonate (smeraldo); anche nelle rioliti insieme a topazio, ecc.\nCaratteristiche fisiche.\nHa sfaldatura basale imperfetta, durezza 7,5-8; peso specifico 2,63-2,92. Ha colore molto vario.\nA seconda della presenza o meno di sostanze cromofore il berillo pu\u00f2 assumere colori e denominazioni differenti. Il ferro d\u00e0 il colore azzurro / celeste (variet\u00e0 acquamarina), il cromo d\u00e0 il colore verde (variet\u00e0 smeraldo), l'uranio il colore giallo o dorato (chiamati erroneamente eliodoro e crisoberillo), il manganese il colore rosa (chiamata morganite) o rosso (berillo rosso o bixbite). Quando ha una trasparenza cristallina, completamente incolore, il berillo prende il nome di goshenite (dalla citt\u00e0 di Goshen, Massachusetts, nelle cui miniere fu per la prima volta scoperto). Le variet\u00e0 pi\u00f9 preziose, a livello gemmologico e nel campo della gioielleria, sono lo smeraldo, l'acquamarina e la rarissima bixbite (berillo rosso).\nNel reticolo del berillo vi sono come dei canali vuoti e sembra che in questi canali prendano posto i metalli alcalini (Li, Na, Cs) ed il fluoro (F) allo stato ionico che spesso partecipano alla costituzione del minerale. Forse anche alcuni dei cromofori occupano i canalicoli del reticolo. Il berillo \u00e8 otticamente negativo con \u03c9=1,570-1,598 e \u03b5=1,565-1,590. \u00c8 pleocroico. Pu\u00f2 mostrare fluorescenza ai raggi UV.\nUsi.\nMolto usato in gemmologia come pietra preziosa, soprattutto nelle variet\u00e0 smeraldo ed acquamarina. Non sono tuttavia meno apprezzate - anche se decisamente meno costose - le variet\u00e0 \"morganite\" (rosa) e \"goshenite\" (incolore). Il berillo \u00e8 anche la principale fonte dell'elemento berillio, usato in leghe leggere grazie alla sua bassa densit\u00e0 e nei reattori nucleari per rallentare i neutroni.\nVariet\u00e0.\nLa presenza di ioni negativi estranei impartisce differenti colorazioni, dando luogo a diverse variet\u00e0, molte delle quali sono pregiate in gioielleria:\nAcquamarina e maxixe.\nAcquamarina \u00e8 una variante blu o ciano di berillo. La si trova nella maggior parte dei siti contenenti berillio. Il berillo giallo chiaro del Brasile viene spesso chiamato \"aquamarine chrysolite\". La variante blu intenso \u00e8 chiamata \"maxixe\". Maxixe la si trova nel Madagascar. Il colore tende al bianco quando la pietra \u00e8 esposta alla luce del sole o al calore, e ritorna al colore originale con irradiazione.\nIl colore blu \u00e8 da attribuire alla presenza di ioni Fe2+. Fe3+ ionico produce il colore giallo oro, e quando entrambi gli ioni Fe2+ e Fe3+ sono presenti, il colore \u00e8 blu intenso come nella maxixe. La decolorazione della pietra maxixe attraverso la luce o calore avviene con il passaggio di carica tra Fe3+ e Fe2+. Il colore blu intenso maxixe pu\u00f2 essere ottenuto dal berillo verde, rosa o giallo irradiando la gemma con particelle ad alta energia come raggi gamma, neutroni o raggi X.\nNegli USA la gemma pu\u00f2 essere trovata sulla sommit\u00e0 del Mount Antero nel Sawatch Range, Colorado. In Wyoming \u00e8 presente nelle Big Horn Mountains, vicino al Powder River Pass. Altra localit\u00e0 \u00e8 Sawtooth Range (Idaho) vicino a Stanley (Idaho). In Brasile vi sono giacimenti nel Minas Gerais, Esp\u00edrito Santo e Bahia, e minori in Rio Grande do Norte. Le miniere degli Urali in Russia, India, Sri Lanka, Colombia, Zambia, Namibia, Madagascar, Malawi, Tanzania e Kenya producono anche Acquamarina. In Italia acquamarine limpide, ma di un azzurro molto chiaro e attraversate da molte fratture possono essere trovate sull'Isola d'Elba e in val Codera (Sondrio).\nLa gemma pi\u00f9 grande mai trovata fu rinvenuta in Marambaia, Minas Gerais, Brasile, nel 1910. Pesava oltre , e con dimensioni di in lunghezza e in diametro. Il taglio pi\u00f9 grande di Acquamarina \u00e8 il Dom Pedro aquamarine, presso la Smithsonian Institution, National Museum of Natural History.\nCaratteristiche della pietra e origine del termine.\nLo smeraldo \u00e8 un berillo verde, colorato da tracce di cromo e talvolta di vanadio. \nLa parola italiana \"smeraldo\" viene dal latino \"smaragdus\", a sua volta connesso con il Greco \u03c3\u03bc\u03ac\u03c1\u03b1\u03b3\u03b4\u03bf\u03c2 (\u201csm\u00e1ragdos\u201d, col significato di \"gemma verde\", e forse anche connesso con il verbo \u03c3\u03bc\u03b1\u03c1\u03b1\u03b3\u03ad\u03c9, \"tuonare, risuonare\", in riferimento al colore verde acceso, luminoso ed eclatante dello smeraldo). La fonte potrebbe essere pure collegata al Semitico \u05d0\u05d6\u05de\u05e8\u05d2\u05d3 (\u201cizmargad\u201d) o al Sanscrito \u092e\u0930\u0915\u0924 (\u201cmarakata\u201d), che significano \u2018verde\u2019."}
{"id": "378661", "revid": "21371", "url": "https://it.wikipedia.org/wiki?curid=378661", "title": "Italobrasiliano", "text": ""}
{"id": "378662", "revid": "7336", "url": "https://it.wikipedia.org/wiki?curid=378662", "title": "Raggi UV", "text": ""}
{"id": "378663", "revid": "287204", "url": "https://it.wikipedia.org/wiki?curid=378663", "title": "Quirino Principe", "text": "Biografia.\nSi \u00e8 laureato all'Universit\u00e0 di Padova. Insegnante di discipline a carattere musicologico al Conservatorio Giuseppe Verdi di Milano e storia della musica all'Universit\u00e0 di Trieste, \u00e8 attualmente docente di Filosofia della Musica all'Universit\u00e0 di Roma Tre.\nTraduttore dal tedesco e da altre lingue, nel 1991 riceve il premio internazionale Ervino Pocar per la traduzione dal tedesco. A lui si devono traduzioni di Ernst J\u00fcnger, Max Horkheimer, Hannah Arendt, Karl Jaspers, Jean Guitton, Henry Perl, Hugo von Hofmannsthal, Hedwig Lachmann, John Dryden, Th\u00e9ophile Gautier, oltre ai testi di numerosissimi libretti d'opera, cantate, Lieder e mel\u00f2loghi (vari autori, fra cui Johann Wolfgang von Goethe, Johann Sebastian Bach, Friedrich R\u00fcckert, Joseph von Eichendorff, Gottfried Daumer). Ha intrapreso la traduzione dei drammi wagneriani.\nNel 1970 cura la ri-traduzione e sistemazione dell'edizione italiana de \"Il Signore degli Anelli\" di Tolkien (Rusconi, Milano 1970), precedentemente realizzata da Vittoria Alliata nel 1967 per la casa editrice Astrolabio.\n\u00c8 autore di una fondamentale monografia su Gustav Mahler. Il musicologo Paolo Isotta lo ha definito \u00abil pi\u00f9 grande mahleriano vivente\u00bb.\n\u00c8 consigliere dell'istituto per gli Incontri Culturali Mitteleuropei di Gorizia, Accademico effettivo dell'Accademia Nazionale di Santa Cecilia e membro di due associazioni viennesi, la Gustav Mahler Gesellschaft e la Richard Strauss Gesellschaft.\nNel 1996 riceve dal Presidente della Repubblica d'Austria la Croce d'Onore di Prima Classe (Ehrenkreuz 1. Klasse) per meriti culturali e artistici (\"litteris et artibus\"). Nel 2005 gli sono stati assegnati il Premio Imola per la critica musicale e il Premio \"Citt\u00e0 di Gorizia\" per avere reso illustre il nome di Gorizia nel mondo. Nel 2007 ha ricevuto il Premio della Regione Friuli - Venezia Giulia per l'intera sua attivit\u00e0 culturale.\nPensatore controcorrente e refrattario agli schemi, nonch\u00e9 uomo dalle qualit\u00e0 poliedriche, ha recentemente intrapreso l'attivit\u00e0 di attore, autore e regista teatrale. Ha dato un importante contributo per la conoscenza della musicista Ella Ada\u00efewsky.\nIl suo compositore prediletto \u00e8 il romantico Robert Schumann, in quanto:\nDal 1992 scrive sul supplemento domenicale de \"Il Sole 24 Ore\"."}
{"id": "378665", "revid": "834", "url": "https://it.wikipedia.org/wiki?curid=378665", "title": "Sme", "text": ""}
{"id": "378675", "revid": "2036605", "url": "https://it.wikipedia.org/wiki?curid=378675", "title": "Vangelo di Giuda", "text": "Il Vangelo di Giuda \u00e8 un vangelo gnostico ed apocrifo che riporta alcune conversazioni tra Ges\u00f9 e l'apostolo Giuda Iscariota, trascritte non da Giuda stesso, ma da cristiani gnostici seguaci di Ges\u00f9. Questo vangelo \u00e8 riportato in un manoscritto in lingua copta risalente all'inizio del IV secolo; \u00e8 stato suggerito che la versione copta sia la traduzione di un'edizione pi\u00f9 antica in lingua greca, ma non c'\u00e8 accordo tra gli studiosi su questo punto. Il \"Vangelo di Giuda\" fu composto tra il 130 e il 170 circa; la datazione si basa sulla maturit\u00e0 della teologia contenutavi, sul fatto che presume la conoscenza dei vangeli canonici e sulla testimonianza di Ireneo di Lione. Perduto per 1600 anni, un manoscritto, il \"Codex Tchacos\", \u00e8 stato ritrovato presso una caverna a Minya (Egitto) nel 1978, e dopo diverse peripezie \u00e8 stato restaurato a partire dal 2001. Nel 2006 \u00e8 stata pubblicata la prima traduzione a cura della National Geographic Society.\nSi ritiene che il vangelo di Giuda fosse il testo sacro fondamentale dei Sethiani, in quanto \u00e8 citata la \"stirpe di Set\" come stirpe degli eletti, o comunque dei Cainiti, i quali tenevano in gran conto tutti i personaggi ritenuti riprovevoli nell'Antico Testamento, come Esa\u00f9, Cam, gli abitanti di Sodoma e Gomorra, lo stesso Giuda Iscariota e Caino, da cui la setta prese il nome, poich\u00e9 essi avevano sofferto ed erano stati maledetti da \"Hysteraa\", il Demiurgo, il Dio crudele veterotestamentario. Infatti, in un passo di tale vangelo, Ges\u00f9 deride i discepoli che pregano l'entit\u00e0 che loro credono essere il vero Dio, ma che \u00e8 in realt\u00e0 il malvagio Demiurgo.\nSecondo i vangeli canonici, Giuda trad\u00ec Ges\u00f9 consegnandolo alle autorit\u00e0 del Tempio di Gerusalemme, le quali a loro volta lo consegnarono al prefetto Ponzio Pilato, massima autorit\u00e0 romana della regione, che lo mise a morte per crocifissione. Il \"Vangelo di Giuda\", invece, secondo la traduzione preliminare del 2006 della National Geographic Society, presenta Giuda in una prospettiva molto diversa: il gesto dell'apostolo non fu un tradimento, ma l'esecuzione di un ordine di Ges\u00f9 stesso, che aveva bisogno di questo atto affinch\u00e9 il corso degli eventi che aveva progettato fosse messo in moto.\nQuesta raffigurazione \u00e8 compatibile con gli insegnamenti dello gnosticismo, secondo i quali la forma umana \u00e8 una prigione per l'anima; in tale ottica, il tradimento di Giuda (nel senso originale del termine, quello di \"traditio\", \"consegna\") permise a Ges\u00f9 di liberarsi dai suoi vincoli fisici. Secondo il \"Vangelo di Giuda\" questi insegnamenti, comprensivi della descrizione della cosmologia gnostica, non furono impartiti a tutti gli apostoli, ma rivelati privatamente da Ges\u00f9 al solo Giuda, ritenuto pi\u00f9 degno degli altri apostoli. Questa interpretazione \u00e8 contestata da altri studiosi, secondo cui in realt\u00e0 il vangelo di Giuda presenta Giuda come un demonio.\nTradizione manoscritta.\nIl \"Vangelo di Giuda\", al pari di molti altri vangeli gnostici, \u00e8 andato perduto con l'estinguersi dello gnosticismo, fiorito nei primi cinque secoli del cristianesimo.\nPer secoli di esso rimasero disponibili solo brevi citazioni indirette ad opera di alcuni Padri della Chiesa. In particolare il testo viene citato per la prima volta da Ireneo di Lione nella sua opera \"Adversus haereses\" (\"Contro le eresie\"), scritta attorno al 180:\nVerso la fine degli anni settanta del 1900 ne fu ritrovato presso El Minya, in Egitto un manoscritto in copto redatto su papiro e legato da un laccio di pelle. Il manoscritto, chiamato Codice Tchacos, \u00e8 composto da 66 pagine e contiene quattro opere:\nL'esame al carbonio 14 di alcuni campioni e del contenitore esterno del manoscritto, avvenuto nell'universit\u00e0 dell'Arizona, ha fornito datazioni diverse, la cui media si aggira tra il 220 e il 340, con un margine d'errore di circa 50 anni.\nIl manoscritto, dopo lunghe peripezie e passaggi di propriet\u00e0, rimase in una cassetta di sicurezza a Long Island (USA) per 16 anni prima di venire acquistato dall'antiquaria di Zurigo Frieda Nussberger-Tchacos nel 2000 per circa 300.000 dollari. Dopo aver tentato per due volte di rivenderlo, Tchacos, preoccupata dal deterioramento del testo, lo affid\u00f2 nel 2001 alla Maecenas Foundation for Ancient Art di Basilea per farlo conservare e tradurre.\nIl manoscritto \u00e8 stato autenticato e tradotto dopo un lavoro durato cinque anni. Alcune pagine ricostruite sono state mostrate in pubblico per la prima volta il 6 aprile 2006 a Washington (Usa), nella sede della National Geographic Society.\nDatazione e caratteristiche.\nIl \"Vangelo di Giuda\" fu composto prima del 180, anno indicativo della sua prima menzione da parte di Ireneo di Lione; se fosse effettivamente un'opera dei Cainiti e se questi fossero effettivamente dipendenti in qualche modo dagli insegnamenti di Marcione, il \"Vangelo di Giuda\" non potrebbe essere stato composto prima del 130 circa.\nSi tratta di un testo \u2013 l'unico fin qui noto - che prende le difese di Giuda Iscariota, discepolo di Ges\u00f9; il contenuto del vangelo mostra forti analogie con la dottrina dei Cainiti e dei seguaci di Basilide. Il \"Vangelo di Giuda\" interpreta differentemente il rapporto tra Ges\u00f9 e Giuda: contrariamente a quanto raccontano Matteo, Marco, Luca e Giovanni nel Nuovo Testamento, dove Giuda \u00e8 ritratto come un traditore, secondo questo vangelo Giuda consegna Ges\u00f9 alle autorit\u00e0 su richiesta dello stesso Cristo.\nCraig Evans, docente di Nuovo Testamento presso l'Acadia Divinity College dell'Acadia University di Wolfville, in Canada, spiega il testo in questo modo: \u00e8 come se Ges\u00f9 avesse segretamente dato istruzioni a Giuda affinch\u00e9 lo consegnasse alle autorit\u00e0 romane. Si spiega cos\u00ec la frase a lui rivolta e riportata dal Vangelo secondo Giovanni: \u00abQualunque cosa tu debba fare, falla in fretta\u00bb. \u00abIl tradimento dell'apostolo \u00e8 dipinto come un atto di obbedienza\u00bb e poich\u00e9 \u00abil sacrificio del corpo carnale di Ges\u00f9 \u00e8 la chiave della redenzione\u00bb in effetti \u00abGiuda nel testo si profila come un eroe, che finisce per essere invidiato ed addirittura maledetto\u00bb.\nTraduzione e controversie.\nLa traduzione del \"Vangelo di Giuda\" \u00e8 stata curata da Rodolphe Kasser, filologo e archeologo, , e da Marvin Meyer, professore della Chapman University, \nApril D. DeConick, professoressa di studi biblici alla Rice University, ha pubblicato il libro \"\" nel quale mette in discussione la prima traduzione. Secondo la sua traduzione Giuda non appare come il discepolo preferito da Ges\u00f9 ma come un demone (ovvero, \"il tredicesimo demone\"). Nella prima traduzione infatti la parola \"daimon\" venne tradotta con \"spirito\" (\"il tredicesimo spirito\"), senza nessuna connotazione n\u00e9 negativa, n\u00e9 positiva, mentre lei lo ha tradotto come demonio. In un altro passo \u00e8 stata omessa una particella negativa che sovverte completamente il senso del testo. Giuda non sarebbe preservato \"per\" la santa generazione ma preservato \"dalla\" santa generazione, errore che \u00e8 stato riconosciuto dai primi traduttori. In definitiva secondo la DeConick il vangelo di Giuda sarebbe stato scritto per deridere gli apostoli e Giuda quindi non rappresenta un eroe.\nContenuto.\nSecondo gli autori della prima traduzione lo scritto narra gli ultimi giorni della vita terrena di Ges\u00f9 in chiave del tutto diversa rispetto ai vangeli canonici. Ges\u00f9 appare in contrasto con le usanze e i culti diffusi e con gli stessi discepoli, ritenuti incapaci di comprendere il vero spirito della religione. Tra essi solo Giuda \u00e8 in grado di servire veramente Dio e di mettere in atto i suoi propositi. Il Maestro chiede quindi a Giuda di favorire la sua cattura e la sua morte, che lo liberer\u00e0 dal corpo - in questo contesto il corpo \u00e8 considerato un involucro in opposizione alla vera spiritualit\u00e0.\nGes\u00f9 parla poi al suo discepolo prediletto (Giuda) del vero significato della Genesi, espone quindi una complicata cosmogonia dove compaiono numerosi esseri sovrumani: angeli, angeli del caos, eoni e luminari, tutti guidati dallo Spirito supremo.\nVi sono due specie di esseri umani: i primi sono uomini dall'anima immortale (equivalenti ai cosiddetti \"pleromatici\" o \"uomini di luce\" dello gnosticismo), creati da Dio secondo l'archetipo; i secondi sono esseri mortali, discendenti da Adamo e generati da un angelo del caos. Gli ultimi, la maggioranza degli uomini, non sono in grado di raggiungere la salvezza e praticano culti in onore di un falso dio, non conoscendo affatto la natura del vero Dio.\nQuesto tipo di concezione antropologica \u00e8 tipica delle dottrine esoteriche gnostiche, come pure la complessa cosmogonia articolata in gerarchie di emanazioni che si susseguono.\nCommenti.\nSull'accuratezza delle informazioni del Vangelo, lo studioso statunitense del Nuovo Testamento, Bart Ehrman osserva che \u00abNon \u00e8 un testo scritto da Giuda o da qualcuno che voglia passare per tale [...]. Non \u00e8 stato redatto da un contemporaneo che lo conobbe [...]. Non \u00e8 un libro che offra ulteriori informazioni sugli avvenimenti occorsi durante la vita di Ges\u00f9\u00bb\nI teologi ed esegeti esponenti del cristianesimo tradizionale affermano che il \"Vangelo di Giuda\" non apporta modificazioni al corpus teologico classico circa il ruolo di Giuda e di Ges\u00f9: si tratterebbe infatti di un testo gnostico tardo, nonostante fosse gi\u00e0 noto nel 180 a Ireneo di Lione, che scrisse: \u00abDicono che Giuda il traditore fu molto bene a conoscenza di tali cose, e poich\u00e9 era il solo che tra tutti sapeva la verit\u00e0, comp\u00ec il mistero del tradimento: affermano che per mezzo suo furono dissolte tutte le cose terrene e celesti. E come prova di ci\u00f2 adducono una loro invenzione, che essi chiamano Vangelo di Giuda\u00bb.\nI principali teologi cristiani non lo considerano una nuova fonte dottrinale tale da potersi paragonare o contrapporre efficacemente alle fonti tradizionali, in particolare ai quattro vangeli di Matteo, Marco, Luca e Giovanni. Gli avvenimenti raccontati in questo vangelo, quindi, vanno ricondotti all'ambiente in cui \u00e8 sorto, come gi\u00e0 \u00e8 stato fatto con gli altri testi gnostici finora ritrovati e gi\u00e0 da tempo disponibili.\nPapa Benedetto XVI, in occasione dell'omelia del Gioved\u00ec santo del 2006, pur senza menzionare esplicitamente il documento ne ha sconfessato le tesi da un punto di vista teologico e dottrinale, affermando che per Giuda non ci pu\u00f2 essere nessuna riabilitazione. Durante il discorso, il Papa ha affermato \u00abGiuda fa il doppio gioco, \u00e8 un bugiardo e un superbo\u00bb; anche se il riferimento era alla figura di Giuda nel Nuovo Testamento e non al vangelo che gli \u00e8 attribuito, le sue parole sono state interpretate da alcuni commentatori come una condanna implicita del testo e delle ipotesi che erano state recentemente espresse su di esso. Il Papa \u00e8 tornato sull'argomento nell'agosto 2012 in occasione dell'Angelus nella residenza estiva di Castel Gandolfo, affermando che la colpa pi\u00f9 grave di Giuda fu la sua falsit\u00e0.\nNella letteratura contemporanea.\nNel 1944 Jorge Luis Borges scrisse un racconto intitolato \"Tre versioni di Giuda\", raccolto nel volume \"Finzioni\", in cui un immaginario teologo svedese, Nils Runeberg, pubblica nel 1904 un libro \"Kristus och Judas\", che riprende le tesi del Vangelo di Giuda; la terza versione del libro, secondo Borges, termina cos\u00ec: \"Dio interamente si fece uomo, ma uomo fino all\u2019infamia, uomo fino alla dannazione e all\u2019abisso. Avrebbe potuto scegliere uno qualunque dei destini che tramano la perplessa rete della storia; (...) scelse un destino infimo: fu Giuda.\"\nNel 1951 lo scrittore Nikos Kazantzakis ha scritto un romanzo dal titolo \"L'Ultima Tentazione\", da cui \u00e8 tratto l'omonimo film diretto da Martin Scorsese (\"L'ultima tentazione di Cristo\"). Il libro, cos\u00ec come il film, presentano un analogo punto di vista sulla relazione tra Ges\u00f9 e Giuda.\nNel 1978 lo scrittore Giuseppe Berto ha scritto un romanzo, \"La gloria\" (Mondadori, Milano 1978), del tutto simile, quanto ai concetti espressi, al contenuto del \"Vangelo di Giuda\".\nNel 1989 lo scrittore Roberto Pazzi ha scritto un romanzo intitolato \"Vangelo di Giuda\" nel quale si adombra che il vero tradimento dell'Iscariota sarebbe consistito nel mettere per iscritto gli insegnamenti del suo maestro, cosa che gli era stata espressamente vietata."}
{"id": "378685", "revid": "22166", "url": "https://it.wikipedia.org/wiki?curid=378685", "title": "Ibn-Hussein Abdullah", "text": ""}
{"id": "378687", "revid": "118687868", "url": "https://it.wikipedia.org/wiki?curid=378687", "title": "Rorschach (personaggio)", "text": "Rorschach, il cui vero nome \u00e8 Walter Joseph Kovacs, \u00e8 un personaggio dei fumetti, tra i protagonisti del fumetto \"Watchmen\" scritto da Alan Moore. \u00c8 un giustiziere mascherato freddo, violento e solitario che si copre il volto con una maschera raffigurante le celeberrime macchie del test da cui prende il nome. Il sito web IGN ha inserito Rorschach alla sedicesima posizione nella classifica dei cento maggiori eroi della storia dei fumetti, dopo Sogno e prima di Barbara Gordon.\nBiografia del personaggio.\nWalter Kovacs \u00e8 stato cresciuto dalla madre, una prostituta piena di debiti che scaricava in modo violento le proprie frustrazioni sul figlio. Dopo aver reagito in modo quasi animalesco ai soprusi di alcuni ragazzi pi\u00f9 grandi, Walter \u00e8 affidato a un istituto. Dopo alcuni anni, apparentemente migliorato, lascia l'istituto e trova un lavoro in un negozio di vestiti.\nDecide di diventare un vigilante mascherato dopo l'uccisione di Kitty Genovese, una cliente, brutalmente assassinata nonostante la presenza di numerose persone, nessuna delle quali decide di intervenire. Come maschera, Walter Kovacs utilizza un tessuto speciale, inventato dal Dr. Manhattan e originariamente destinato a diventare un vestito proprio per Kitty Genovese, composto da due strati di lattice con in mezzo un liquido nero viscoso che, essendo sensibile al calore e alla pressione, forma delle macchie sempre diverse a seconda dell'espressione facciale, ricordando appunto il test di Rorschach.\nAgli inizi della sua carriera di vigilante, Kovacs collabora attivamente con gli altri supereroi, in particolare con il secondo Gufo Notturno, lottando contro le bande di strada e arrestando diversi boss criminali. Tuttavia, Kovacs non ha ancora assunto quella personalit\u00e0 violenta e disturbata che lo caratterizzer\u00e0 nel periodo in cui \u00e8 ambientato \"Watchmen\"; Rorschach, ripensando a quel periodo, definisce se stesso come \u00abKovacs che fingeva di essere Rorschach\u00bb.\nLa completa trasformazione da Walter Kovacs in Rorschach avviene nel 1975, mentre si occupa del caso di una bambina, rapita perch\u00e9 creduta erroneamente figlia di magnati dell'industria farmaceutica. Kovacs scoprir\u00e0 che la piccola \u00e8 stata uccisa e fatta a pezzi dal suo sequestratore, che poi si \u00e8 sbarazzato del corpo dandolo in pasto a dei pastori tedeschi.\nKovacs uccide orribilmente il colpevole, ma da quel momento in poi la sua psiche subisce un violento cambiamento: i suoi metodi diventano brutali, il suo modo di parlare serrato e sbrigativo e lui stesso tende ad agire in solitudine e a scrivere un diario con le sue riflessioni. Le volte in cui assume l'identit\u00e0 di Kovacs, si fa credere un fanatico ossessionato dalla fine del mondo e accanito lettore del \"New Frontiersman\", un periodico di destra anti-comunista che guarda con favore ai vigilanti violenti.\nDopo il Decreto Keene del 3 agosto 1977, che rende illegale l'attivit\u00e0 dei vigilanti, Rorschach si rifiuta di ritirarsi o di rendere pubblica la propria identit\u00e0. La lista dei suoi crimini si allunga e diviene un ricercato.\nAll'inizio di \"Watchmen\", Rorschach viene a sapere della morte di Edward Blake e riesce a scoprire che era in segreto il Comico. Ipotizza allora un progetto di omicidio degli eroi mascherati, sospetto che si rafforza dopo la fuga del Dr. Manhattan e il tentato assassinio di Adrian Veidt. Messo in trappola e catturato dalla polizia grazie a Veidt, Rorschach viene liberato dal secondo Gufo Notturno e dalla seconda Spettro di Seta.\nUna volta scoperto il piano per evitare una guerra tra Stati Uniti d'America e Urss, facendo uccidere milioni di newyorkesi da una finta creatura aliena, che Veidt aveva appena portato a termine, si rifiuta di nascondere la verit\u00e0: per questo motivo verr\u00e0 ucciso dal Dr. Manhattan. Tuttavia il suo diario, inviato alla redazione del \"New Frontiersman\" potrebbe svelare al mondo il segreto e ridurre in pezzi il piano perfetto di Veidt.\nIl giustiziere deviato.\nAgli inizi della sua carriera di giustiziere mascherato il comportamento di Walter Kovacs/Rorschach \u00e8 \"normale\" e il suo percorso di vita lo fa assomigliare ad altri paladini della giustizia come Batman o l'Uomo Ragno, la cui decisione di diventare un vigilante \u00e8 stata assunta dopo aver assistito ad un evento particolarmente drammatico.\nDopo il 1975 il carattere e il modo di fare di Rorschach cambiano, discostandosi molto dal canone del supereroe classico: il \"nuovo\" Rorschach \u00e8 estremamente violento, asociale, sessuofobo, ma allo stesso tempo, nonostante l'evidente sociopatia, mantiene un atteggiamento lucido: procede con metodo nelle indagini e risponde ai test psichiatrici nel modo in cui l'esaminatore si aspetterebbe da una persona sana. \u00c8 dubbia l'efficienza dello psichiatra, che sottopone proprio lui al test di Rorschach (ha assunto il nome di battaglia di Rorshach e indossato una maschera che riproduce il famoso test, ed \u00e8 quindi semplicemente logico supporre che lo conosca molto bene). Inoltre, lo stesso psichiatra, crolla psicologicamente quando Rorschach infine gli racconta con sincerit\u00e0 gli episodi aberranti a cui ha assistito e di cui \u00e8 stato protagonista.\nIl suo modo di parlare \u00e8 del tutto particolare: frasi telegrafiche, prive di ausiliari, linguaggio ermetico, utilizzo di termini mistici.\nAbilit\u00e0 ed equipaggiamento.\nCome buona parte dei personaggi di \"Watchmen\", Rorschach non \u00e8 dotato di superpoteri. Egli conta di pi\u00f9 sulle sue abilit\u00e0 personali, quali un'innata agilit\u00e0 e una grande astuzia. Potrebbe per\u00f2 essere considerata come \"particolare\" (e in effetti, molti supereroi \"classici\" vantano \"poteri\" di minor portata) la sua brillante capacit\u00e0 di utilizzare qualunque tipo di oggetto che sia disponibile sul momento come un'arma, grazie alla sua intelligenza pratica, ad esempio pu\u00f2 usare della polvere per accecare un poliziotto, oppure usare dei fiammiferi in combinazione con una bomboletta di lacca, per creare un piccolo lanciafiamme.\nL'unico oggetto particolare del suo equipaggiamento \u00e8 una pistola spara-rampini, che gli permette di arrivare fino ad altezze altrimenti irraggiungibili, progettata e costruita da Gufo Notturno.\n\u00c8 un ottimo investigatore dalle discrete doti deduttive; inoltre \u00e8 molto abile nel combattimento corpo a corpo, tanto da poter sconfiggere senza difficolt\u00e0 anche nemici pi\u00f9 grossi e meglio armati di lui. La sua abilit\u00e0 nel combattimento \u00e8 stata appresa principalmente durante gli anni di detenzione nei centri di assistenza minorile e nelle carceri. Riesce inoltre ad aprire e scassinare qualunque tipo di porta, anche blindata o rinforzata.\nPrima del periodo di insanit\u00e0 mentale, Rorschach \u00e8 stato definito da Gufo Notturno come \"tatticamente brillante e imprevedibile\". Grazie alla sua notevole esperienza negli scontri corpo a corpo \u00e8 estremamente resistente al dolore e moderatamente forte.\nAltri media.\nCinema.\nNel film \"Watchmen\" Rorschach \u00e8 interpretato dall'attore Jackie Earle Haley e doppiato da Massimo Rossi."}
{"id": "378688", "revid": "125240792", "url": "https://it.wikipedia.org/wiki?curid=378688", "title": "Kina (gruppo musicale)", "text": "I Kina, nati nel 1982 ad Aosta, sono stati un gruppo di spicco della scena hardcore italiana ed europea. Il gruppo si sciolse dopo una quindicina di anni di attivit\u00e0 nel 1997 per poi riformarsi nel 1999, con una formazione leggermente diversa, sotto il nome Frontiera. Le loro canzoni di punta sono state sicuramente \"Questi anni\", dall'album \"Se ho vinto se ho perso\", e \"Troppo lontano\", singolo 7\" omonimo. Dopo 11 anni dallo scioglimento, nel marzo 2008 la band si \u00e8 riunita per alcuni concerti. Un'altra reunion vi \u00e8 stata con il tour del 2019,in coincidenza con l'uscita del film Se ho vinto se ho perso di Gianluca Rossi che racconta la storia del gruppo. \nStoria del gruppo.\nPrecedenti e genesi.\nNel 1982 gli aostani Autofed tennero il loro unico concerto al Virus di Milano. Fu dalle loro ceneri che membri di questo precedente formarono i Kina che vedevano al loro interno Alberto Ventrella alla voce e chitarra, Gianpiero Capra al basso e Sergio Milani alla batteria. Con questa formazione, la band formata da poco pi\u00f9 che ventenni, inizia a proporre una serie di piccoli concerti e nasce la necessit\u00e0 di avere materiale registrato per proporre la propria musica. Nel 1984, con l'aiuto di Renato, il proprietario dell'unico negozio di strumenti musicali e service della zona, ed utilizzando una stalla dismessa ed una ventina di microfoni, registrano il master di quello che venne poi diffuso su nastro con il marchio \"Subvert Tapes &amp; Zines\" con il titolo \"Nessuno schema nella mia vita!\". Il nastro verr\u00e0 poi inviato, tra gli altri, alla redazione di Maximumrocknroll che lo recens\u00ec ed in Germania, portando cos\u00ec al primo tour tedesco dei Kina.\nBlu Bus: Irreale realt\u00e0.\nNella primavera del 1984 fondarono assieme al gruppo Franti l'etichetta Blu Bus Dischi, per la quale, nel 1985, esce il loro primo album dal titolo \"Irreale realt\u00e0\". Al disco segu\u00ec un tour in Olanda assieme ai Cheetah Chrome Motherfuckers ed ai Negazione.\nNel 1986, il loro secondo album dal titolo \"Cercando...\", autoprodotto dal gruppo stesso con la Blu Bus, viene contemporaneamente pubblicato in Inghilterra dalla Children Of The Revolution Records, al quale segu\u00ec un tour che contava 33 date in tutta Europa. Nel dicembre '86, alla fine di questo tour registrano a Lubecca \"Troppo lontano\", che verr\u00e0 poi pubblicato come EP su 7\" nel 1987.\nNel 1989, dopo uno split 7\" con The Sphere dove \u00e8 uscita la prima versione acustica di Questi anni, esce \"il MLP La Diserzione Degli Animali Del Circo\" firmato Kina &amp; Howth Castle, in collaborazione con il nuovo progetto di Stefano Giaccone e Lalli dei Franti A fine anno esce l'LP Se ho vinto se ho perso e nel 1990 lo stesso Giaccone entrer\u00e0 nei Kina che dedicano l'anno soprattutto all'attivit\u00e0 concertistica. Da questo lungo tour usciranno \"Your Choice Live Series\" LP e \"La gioia del rischio\", due album che ne rappresentano una parziale documentazione.\nAlla fine del '90 Alberto lascia il gruppo, Marco Brunet subentra alla chitarra e voce.\nNel 1991 pubblicano il singolo \"Biko/Chicago\", riprendendo come cover i noto brano di Peter Gabriel e Graham Nash, pubblicato dalla X Mist. Segue nel'92 \"Parlami Ancora\" per Blu Bus in Italia e X Mist in Germania.\nNel '93, dopo molti concerti in Italia, un tour spagnolo ed uno in Germania, Marco e Stefano lasciano il gruppo, mentre ritorna Alberto. Nel 1994 riprendono a suonare in tre per molte date in Italia e Germania.\nNel 1995 al termine di un tour in Polonia il gruppo rientra in Italia e apre il concerto dei Fugazi a Milano. L'anno successivo pubblicano il loro quinto album, \"Citt\u00e0 invisibili\", e l'antologia \"Troppo lontano e altre storie.\"\nNel 1997 avviene l'ultimo tour in Germania, al termine del quale il gruppo si scioglie. Nello stesso anno partecipano all'album tributo agli H\u00fcsker D\u00fc con le cover \"First Of The Last Calls\" e \"In A Free Land\".\nNel 2018 Goodfellas ristampa \"Nessuno schema nella mia vita!\" e \"Irreale realt\u00e0\", entrambi esauriti da molto tempo. L'anno successivo tocca a \"Cercando...\" e \"Troppo lontano e altre storie\".\nNel 2019 in occasione dell'uscita del docufilm \"Se ho vinto se ho perso\" di Gian Luca Rossi il gruppo si riunisce per un tour di dieci date in Italia e due date in Germania. \nNel 2021 stella*nera raccoglie una selezione di registrazioni effettuate durante il reunion tour del 2019 e le pubblica su CD. La confezione comprende un libro di 60 pagine con testi, interviste e molte foto scattate ai concerti. A questa \u00e8 allegato un DVD che contiene il docufilm \"Se ho vinto se ho perso\" diretto da Gian Luca Rossi.\nDopo i Kina.\nDopo lo scioglimento dei Kina, Ventrella e Milani formeranno i Frontiera.\nFormazione.\nIl gruppo, subito partito come quintetto, divent\u00f2 presto un trio composto da:"}
{"id": "378690", "revid": "114863633", "url": "https://it.wikipedia.org/wiki?curid=378690", "title": "Parini", "text": ""}
{"id": "378691", "revid": "287204", "url": "https://it.wikipedia.org/wiki?curid=378691", "title": "Anafase", "text": ""}
{"id": "378692", "revid": "22166", "url": "https://it.wikipedia.org/wiki?curid=378692", "title": "Re Abdullah II di Giordania", "text": ""}
{"id": "378694", "revid": "118245458", "url": "https://it.wikipedia.org/wiki?curid=378694", "title": "Fortunio", "text": "Origine e diffusione.\nDeriva dal latino \"Fortunius\", da intendersi come nome teoforico riferito alla dea romana Fortuna (quindi \"sacro a Fortuna\"), o pi\u00f9 semplicemente tratto dal termine \"fortuna\" (\"fortuna\", \"fato\", \"destino\", quindi \"fortunato\"). Etimologicamente, \u00e8 quindi affine ai nomi Fortunato e Fortuna (oltre che, secondo alcune fonti, al nome spagnolo Ordo\u00f1o, che sarebbe derivato proprio da Fortunio).\nIn Italia \u00e8 attestato sporadicamente nel Centro-Nord, ed ha matrice teatrale e letteraria: infatti, oltre ad essere stato adoperato gi\u00e0 nella Commedia dell'Arte, \u00e8 portato anche dal protagonista del romanzo di Teophile Gauthier \"Fortunio\", e di varie opere musicali da esso tratte.\nOnomastico.\nIl nome \u00e8 adespota, ovvero non \u00e8 portato da alcun santo; l'onomastico ricorre quindi il 1\u00ba novembre, giorno di Ognissanti."}
{"id": "378696", "revid": "15756", "url": "https://it.wikipedia.org/wiki?curid=378696", "title": "Husayn di Giordania", "text": "\u1e24usayn, monarca costituzionale, inizi\u00f2 il suo regno con quello che fu definito un \"esperimento liberale\", permettendo, nel 1956, la formazione dell'unico governo democraticamente eletto nella storia della Giordania. Pochi mesi dopo l'esperimento, costrinse per\u00f2 quel governo a dimettersi, dichiarando la legge marziale e vietando i partiti politici.\nAl tempo dell'ascesa di \u1e24usayn, la Giordania era una giovane nazione e controllava la Cisgiordania. Il paese aveva poche risorse naturali e una grande popolazione di rifugiati palestinesi a seguito della guerra arabo-israeliana del 1948. \u1e24usayn guid\u00f2 il suo paese attraverso quattro turbolenti decenni del conflitto arabo-israeliano e della guerra fredda, bilanciando con successo le pressioni dei nazionalisti arabi, dell'Unione Sovietica, dei paesi occidentali e di Israele, trasformando la Giordania alla fine del suo regno di 46 anni in uno Stato sostanzialmente moderno.\nLa Giordania sotto il suo regno combatt\u00e9 tre guerre con Israele, compresa la guerra dei sei giorni del 1967, che si concluse con la perdita della Cisgiordania da parte della Giordania. Dopo il 1967 si \u00e8 sempre pi\u00f9 impegnato negli sforzi per risolvere il problema palestinese. Ha agito come un intermediario conciliante tra i vari rivali vicino-orientali.\nIl suo regno fu controverso e la politica di re \u1e24usayn \u00e8 stata definita \"opportunista\" da alcuni storici che rilevavano come la Giordania fosse rimasta uno dei \"santuari\" e dei protettorati di fatto dell'Occidente nel Vicino Oriente e si fosse fatta promotrice dei drammatici avvenimenti del Settembre nero (1970), allorch\u00e9 il re aveva ordinato la violenta espulsione dei combattenti palestinesi (\"fedayyin\") dell'OLP dal paese. A seguito di ci\u00f2 il re rinunci\u00f2 ai legami della Giordania con la Cisgiordania nel 1988, dopo che l'Organizzazione per la Liberazione della Palestina fu riconosciuta a livello internazionale come unica rappresentante dei palestinesi. Ha revocato la legge marziale e ha reintrodotto le elezioni nel 1989 quando si verificarono rivolte nel sud della Giordania per l'aumento dei prezzi. Nel 1994 divenne il secondo capo di Stato arabo a firmare un trattato di pace con Israele.\n\u00c8 stato apprezzato per aver graziato dissidenti e oppositori politici e aver persino assegnato loro incarichi di alto livello nel governo. \u1e24usayn, sopravvissuto a decine di tentativi di omicidio e complotti per rovesciarlo, era il leader pi\u00f9 longevo della regione. Durante tutto il suo regno nomin\u00f2 ed incaric\u00f2 non meno di 45 governi.\nIl Re mor\u00ec, all'et\u00e0 di 63 anni, di cancro il 7 febbraio 1999. Il suo funerale fu il pi\u00f9 grande raduno di leader mondiali dal 1995. Gli succedette il figlio primogenito, \u02bfAbd All\u0101h II.\nBiografia.\nInfanzia ed educazione.\nHusayn nacque ad Amman il 14 novembre 1935, figlio maggiore di \u1e6cal\u0101l bin \u02bfAbd All\u0101h e Zayn al-Sharaf, undici anni prima che suo nonno, l'emiro di Transgiordania \u02bfAbd All\u0101h, assumesse il titolo di re. Durante un freddo inverno di Amman, la sua sorellina, l'infanta principessa Asm\u0101\u02be, mor\u00ec di polmonite, un'indicazione di quanto fosse povera la sua famiglia allora: non potevano permettersi il riscaldamento in casa.\n\u1e24usayn era omonimo di suo bisnonno, al-\u1e24usayn ibn \u02bfAl\u012b (\"shar\u012bf\" della Mecca), leader della Rivolta araba del 1916 contro l'Impero ottomano. Al-\u1e24usayn ibn \u02bfAl\u012b aveva dichiarato di essere un discendente agnatico della figlia di Maometto, F\u0101\u1e6dima e di suo marito \u02bfAl\u012b ibn Ab\u012b \u1e6c\u0101lib, il quarto califfo. La famiglia hashemita aveva governato la Mecca per oltre 700 anni fino alla sua conquista del 1925 da parte della casato di Sa\u02bf\u016bd guidata da \u02bfAbd al-\u02bfAz\u012bz \u0100l Sa\u02bf\u016bd e ha governato Giordania dal 1921. Gli Hashemiti, la pi\u00f9 antica dinastia regnante nel mondo musulmano, sono la seconda dinastia regnante pi\u00f9 antica del mondo (dopo la casa imperiale del Giappone).\nDopo il completamento degli studi elementari nella capitale giordana, studi\u00f2 ad Alessandria d'Egitto e successivamente nel Regno Unito, nei prestigiosi istituti Harrow School e Royal Military Academy Sandhurst. Alla Harrow School fece amicizia con suo cugino di secondo grado Fay\u1e63al II dell'Iraq, che studiava l\u00ec. Faysal I era gi\u00e0 allora re dell'Iraq, ma sotto la tutela di un reggente, poich\u00e9 aveva la stessa et\u00e0 di \u1e24usayn.\nIl re \u02bfAbd All\u0101h, fondatore della moderna Giordania, non vedeva nei suoi due figli \u1e6cal\u0101l e N\u0101yef le qualit\u00e0 necessarie per la regalit\u00e0 e concentr\u00f2 i suoi sforzi sull'educazione del nipote \u1e24usayn; si form\u00f2 quindi un legame speciale tra i due. \u02bfAbd All\u0101h assegn\u00f2 al nipote un tutore privato per lezioni supplementari di arabo e \u1e24usayn fece da interprete per il nonno durante gli incontri con i leader stranieri, dato che il re giordano suo nonno capiva l'inglese ma non sapeva parlarlo.\nAssassinio di \u02bfAbd All\u0101h.\nIl 20 luglio 1951, il re \u02bfAbd All\u0101h, mentre viaggiava alla volta di Gerusalemme per compiere la sua preghiera del venerd\u00ec col giovane nipote, il principe \u1e24usayn, fu assassinato da un uomo armato, su istigazione del colonnello \u02bfAbd All\u0101h al-Tell, ex governatore militare di Gerusalemme, e del dott. M\u016bs\u0101 \u02bfAbd All\u0101h al-\u1e24usayn\u012b, sui gradini di uno dei luoghi santi pi\u00f9 importanti dell'Islam, la moschea al-Aqs\u0101. L'assassino spar\u00f2 anche a \u1e24usayn, ma il giovane principe si salv\u00f2 perch\u00e9 pare il proiettile avesse fortuitamente colpito una medaglia che il nonno gli aveva concesso di recente, insistendo perch\u00e9 la indossasse.\nAscesa al potere.\nDopo che \u1e6cal\u0101l divenne re di Giordania, \u1e24usayn fu designato erede il 9 settembre 1951. Nel suo breve regno, \u1e6cal\u0101l aveva introdotto una moderna costituzione (generalmente considerata abbastanza liberale nonostante i grandi poteri attribuiti al re) nel 1952 che \u00e8 ancora in uso oggi. Il Parlamento costrinse \u1e6cal\u0101l ad abdicare un anno dopo a causa della sua malattia mentale (i medici gli avevano diagnosticato la schizofrenia). Un telegramma giordano fu portato a \u1e24usayn mentre stava con sua madre all'estero a Losanna, in Svizzera, indirizzato a \"Sua Maest\u00e0 il re \u1e24usayn\" e in seguito \u1e24usayn scrisse nelle sue memorie:\nFu nominato un Consiglio di Reggenza composto da tre membri: il Primo ministro e i capi del Senato e della Camera dei Rappresentanti fino a quando \u1e24usayn non ne ebbe compiuto 18 anni (secondo il calendario musulmano). Nel frattempo, \u1e24usayn prosegu\u00ec gli studi presso la Royal Military Academy Sandhurst.\nIl Principe \u1e24usayn fu quindi proclamato sovrano del Regno Hascemita del Giordano l'11 agosto 1952 all'et\u00e0 di 16 anni e incoronato il 2 maggio 1953, lo stesso giorno in cui suo cugino Fay\u1e63al II assunse i suoi poteri costituzionali come re dell'Iraq.\nPrimi anni di regno.\nIl Re adolescente eredit\u00f2 non solo il trono in Giordania, ma anche la Cisgiordania, catturata dalla Giordania durante la guerra arabo-israeliana del 1948 e annessa nel 1950. Il paese era povero di risorse naturali e aveva una grande popolazione di rifugiati palestinesi risultante dalla guerra: l'annessione della Cisgiordania aveva reso i palestinesi due terzi della popolazione, superando per numero i giordani.\nDopo aver assunto il trono, nomin\u00f2 Fawzi al-Mulki come Primo ministro. Le politiche liberali di Mulk\u012b, inclusa l'introduzione e la difesa della libert\u00e0 di stampa, provocarono disordini mentre i gruppi di opposizione avviarono una campagna di propaganda contro la monarchia.\nI combattenti palestinesi usarono il territorio controllato dalla Giordania per lanciare attacchi contro Israele, a volte provocando pesanti ritorsioni. Un'operazione di rappresaglia da parte di Israele divenne nota come la Strage di Qibya che provoc\u00f2 la morte di 66 civili nel villaggio di Qibya in Cisgiordania. L'incidente port\u00f2 a proteste e nel 1954, \u1e24usayn, in mezzo ai disordini, sollev\u00f2 dall'incarico Mulk\u012b e nomin\u00f2 il fedele realista Tawfik Abu al-Huda (gi\u00e0 Primo ministro dell'emirato di Transgiordania durante la Seconda guerra mondiale tra il 1938 e il 1944, poi capo del governo del regno tra il 1947 e il 1950 durante la guerra arabo-israeliana e tra il 1951 ed il 1953 al momento della salita al trono del giovane re). Il paese tenne le elezioni parlamentari nell'ottobre 1954, mentre i partiti non erano ancora completamente organizzati. Il governo di Ab\u016b al-Huda dur\u00f2 solo un anno ed ebbe tre rimpasti.\nIl Patto di Baghdad del 1955 fu un tentativo occidentale di formare un'alleanza vicino-orientale per contrastare l'influenza sovietica e l'Egitto di Gamal Abd el-Nasser. La Giordania si trov\u00f2 quindi nel mezzo delle tensioni della guerra fredda. Il Regno Unito, la Turchia e l'Iraq furono membri del Patto e la Giordania fu sotto pressione dal Regno Unito perch\u00e9 aderisse. Il nasserismo (un'ideologia socialista panaraba) spazz\u00f2 il mondo arabo negli anni Cinquanta e la proposta di aderire al Patto scaten\u00f2 grandi rivolte nel paese. Il coprifuoco imposto dalla Legione araba fece ben poco per alleviare la situazione e le tensioni persistettero per tutto il 1955. I disordini locali, alimentati periodicamente dalla propaganda trasmessa dalle radio egiziane, si placarono solo dopo che il re ebbe nominato un nuovo Primo ministro che promise di non entrare nel Patto di Baghdad. L'Arabia Saudita trov\u00f2 un terreno comune con l'Egitto nel sospettare gli Hashemiti, sia in Giordania sia in Iraq. I sauditi ammassarono truppe vicino ad Aqaba, ai confini meridionali della Giordania, nel gennaio 1956, e si ritirarono solo dopo che i britannici minacciarono di intervenire per conto della Giordania. \u1e24usayn si rese conto che il nazionalismo arabo dominava la scena politica e decise di iniziare a ridurre il rapporto della Giordania con i britannici. Il 1\u00ba marzo 1956, \u1e24usayn afferm\u00f2 l'indipendenza della Giordania arabizzando il comando dell'esercito (che ebbe il nuovo nome di \"Esercito delle Forze Armate Giordane\"): furono ritirate le ultime truppe britanniche, venne allontanato Glubb Pasci\u00e0 come comandante della Legione Araba e sostituiti tutti gli alti ufficiali britannici con giordani. \u1e24usayn annull\u00f2 il trattato anglo-giordano e sostitu\u00ec i sussidi britannici con aiuti arabi. Le audaci decisioni di \u1e24usayn furono accolte dal consenso in patria e le relazioni con gli Stati arabi migliorarono.\nPrimo matrimonio.\n\u1e24usayn e \"Shar\u012bfa\" D\u012bna bt. \u02bfAbd al-\u1e24am\u012bd, egiziana, cugina di terzo grado del padre di re \u1e24usayn, re \u1e6cal\u0101l di Giordania, si sposarono il 19 aprile 1955. Laureata nella Cambridge University e gi\u00e0 assistente di letteratura inglese nell'Universit\u00e0 del Cairo. La separazione avvenne nel 1956 e il divorzio nel 1957. Dina divenne cittadina egiziana nel 1963 e nell'ottobre del 1970 spos\u00f2 Asad Sulayman Abd al-Qadir, alias \u1e62al\u0101\u1e25 Tamr\u012b, un guerrigliero palestinese che divenne un ufficiale d'alto rango dell'OLP.\nUn \"esperimento liberale\".\nIl presidente egiziano Gamal Abd el-Nasser ricevette il sostegno dell'opinione pubblica araba dopo che l'accordo sulle armi tra Egitto e Cecoslovacchia fu firmato nel settembre 1955 e la sua popolarit\u00e0 in Giordania sal\u00ec alle stelle dopo la nazionalizzazione della Compagnia del Canale di Suez nel luglio 1956; le sue azioni furono lette come una decisa posizione contro l'imperialismo occidentale. Anche \u1e24usayn era favorevole alle mosse. Gli eventi coincidenti in Egitto fecero s\u00ec che i partiti dell'opposizione di sinistra giordani si spostassero fortemente sulle posizioni di Nasser.\nIl parlamento che era stato eletto nel 1954 fu sciolto e \u1e24usayn promise elezioni eque. Le elezioni parlamentari del 21 ottobre 1956 videro l'affermazione del Partito Socialista Nazionalista, che guadagn\u00f2 12 dei 40 seggi della Camera dei Rappresentanti. Successivamente \u1e24usayn chiese a Suleiman Nabulsi, leader del Partito, di formare un governo, l'unico governo democraticamente eletto nella storia della Giordania. Il re lo defin\u00ec un \"esperimento liberale\" per vedere come i giordani avrebbero \"reagito alla responsabilit\u00e0\".\nUna delle sue prime misure del nuovo governo port\u00f2 alla fusione della Legione araba con la Guardia Nazionale, dominata dai palestinesi, dando origine a un esercito giordano forte di 35.000 effettivi.\nIl 29 ottobre 1956 scoppi\u00f2 la crisi di Suez in Egitto, che nell'opinione del re di Giordania si configurava come un'\"aggressione tripartita\" da parte di Regno Unito, Francia e Israele alla nazione vicina. \u1e24usayn era furioso per la situazione ma Nabulsi lo scoraggi\u00f2 dall'intervenire.\nLe politiche di Nabulsi si scontrarono frequentemente con quelle del re, anche su come affrontare la dottrina di Eisenhower. Nabulsi decise anche di stabilire relazioni diplomatiche con l'Unione Sovietica e permise allo schieramento comunista giordano di pubblicare un giornale settimanale. Il re aveva chiesto a Nabulsi, come Primo ministro, di reprimere il Partito comunista e i media che controllava.\nNabulsi voleva avvicinare la Giordania al regime di Nasser, ma \u1e24usayn voleva che il Paese rimanesse nel campo occidentale. Le relazioni tra il Governo e il re si fecero ulteriormente tese quando \u1e24usayn mand\u00f2 inviati personali al Cairo, a Damasco e a Gedda nel marzo del 1957 con messaggi non controllati dal Governo. I disaccordi tra la monarchia e il governo di sinistra culminarono nella crisi del marzo del 1957 quando Nabulsi forn\u00ec a \u1e24usayn un elenco di funzionari pubblici e alti ufficiali dell'esercito che voleva licenziare. Inizialmente \u1e24usayn segu\u00ec le raccomandazioni del politico ma Nabulsi present\u00f2 successivamente un elenco ampliato, sul quale \u1e24usayn si rifiut\u00f2 di agire.\nL'8 aprile, una brigata dell'esercito, comandata da Nader Rashid, un ufficiale nazionalista arabo, si mosse dal suo presidio ad al-Zarqa - su ordine del capo di Stato Maggiore nazionalista Ali Abu Nuwar e senza l'autorizzazione di \u1e24usayn - e si posizion\u00f2 per controllare l'accesso strada per la capitale Amman. Dopo essere stato informato dei movimenti della brigata, \u1e24usayn ordin\u00f2 il suo ripiegamento nella sua base ed essa obbed\u00ecrono. \u1e24usayn considerava le azioni di Nuwar e Rash\u012bd come parte di una cospirazione per rovesciarlo e favorire un'unione con la Repubblica Araba Unita.\nIl governo di Nabulsi fu costretto a dimettersi il 10 aprile successivo.\nIl 13 aprile, scoppi\u00f2 una rivolta nella caserma di al-Zarqa e il 21enne \u1e24usayn and\u00f2 a porre fine alla violenza tra unit\u00e0 dell'esercito lealiste e arabo-nazionaliste dopo che quest'ultimo gruppo aveva diffuso voci secondo cui il re era stato assassinato. Una forza siriana di 3000 uomini inizi\u00f2 a spostarsi a sud verso il confine giordano a sostegno di quello che percepiva come un tentativo di colpo di Stato, ma si ferm\u00f2 dopo che le unit\u00e0 dell'esercito mostrarono la loro lealt\u00e0 al re. Sono emersi due principali resoconti sugli eventi ad al-Zarqa, con la versione realista che sosteneva che l'incidente era un colpo di Stato fallito da parte di Ali Abu Nuwar contro il re, e la versione dissidente che affermava che si trattava di un'operazione messa in scena dagli americani contro il movimento panarabista in Giordania. In ogni caso, Abu Nuwar e altri alti funzionari arabi si dimisero e gli fu permesso di lasciare la Giordania per la Siria, dove cominciarono ad incitare all'opposizione alla monarchia giordana.\nComunque il 15 aprile fu formato un nuovo gabinetto da Fakhri al-Khalidi e Nabulsi ricevette l'incarico di ministro degli Esteri. Le tensioni tra nazionalisti arabi e ufficiali lealisti iniziarono ad aumentare, cos\u00ec come i disordini pubblici, con attivisti nazionalisti e di sinistra che chiedevano il ripristino di Nabulsi come Primo ministro e realisti e islamisti a sostegno di \u1e24usayn. Il 22 aprile, Nabulsi partecip\u00f2 al Congresso patriottico di Nablus, che riun\u00ec gli oppositori della monarchia. La conferenza richiese una federazione con la Repubblica Araba Unita, l'istituzione di un consiglio presidenziale di 16 membri, una purga di \"traditori e cospiratori\" e uno sciopero generale per fare pressione su \u1e24usayn. Su pressione dell'esercito, sotto il completo controllo dei lealisti dopo l'esilio di Abu Nuwar da parte di \u1e24usayn pochi giorni prima, Nabulsi consegn\u00f2 le sue dimissioni per la seconda volta il 23 aprile. Le proteste di massa in Cisgiordania e Amman seguirono il giorno dopo chiedendo il suo ritorno.\nHusayn il 25 aprile 1957 reag\u00ec imponendo la legge marziale. Sebbene con il tempo alcune delle misure introdotte dal re si siano ammorbidite, in particolare sul coprifuoco militare e la severa censura della stampa, le mosse di \u1e24usayn ridussero notevolmente la democrazia costituzionale che esisteva in Giordania a met\u00e0 degli anni Cinquanta. Tutti i partiti politici furono messi al bando e Nabulsi fu messo agli arresti domiciliari senza essere accusato. Fu graziato da \u1e24usayn e rilasciato il 13 agosto 1961. I presunti cospiratori furono condannati a 15 anni in contumacia, ma in seguito furono graziati dal re nel 1964 come parte dei suoi sforzi di riconciliazione con l'opposizione in esilio, e furono affidati anzi a essi incarichi di alto profilo nel Governo.\nFederazione con l'Iraq.\nGli anni Cinquanta divennero noti come la \"guerra fredda araba\", a causa del conflitto tra li schieramenti guidati dall'Egitto nasserista e dai regni tradizionalisti guidati dall'Arabia Saudita. Egitto e Siria formarono la gi\u00e0 citata Repubblica Araba Unita il 1\u00ba febbraio 1958, con la presidenza della Repubblica occupata da Nasser. Come contrappeso, \u1e24usayn e suo cugino, re Fay\u1e63al II dell'Iraq hashemita, fondarono la Federazione araba il 14 febbraio 1958 in una cerimonia di Amman. Le due entit\u00e0 rivali lanciarono una sorta di guerra di propaganda l'una contro l'altra attraverso le loro trasmissioni radiofoniche. Le forze giordane e siriane si scontrarono a marzo lungo il confine. Le cospirazioni ispirate alla Repubblica Araba Unita iniziarono a emergere contro la federazione hashemita. Un ufficiale in Giordania fu arrestato per aver complottato per assassinare \u1e24usayn. In Giordania emerse anche la notizia che la Repubblica Araba Unita stesse pianificando di rovesciare entrambe le monarchie hashemite nel luglio 1958. La Giordania reag\u00ec arrestando 40 sospetti ufficiali dell'esercito e \u1e24usayn chiam\u00f2 il capo dello staff dell'esercito iracheno Raf\u012bq \u02bf\u0100ref per informarlo sul complotto, ricevendo la tranquillizzante risposta che la situazione irachena era cotto controllo. Sebbene Fay\u1e63al e \u1e24usayn intrattenessero relazioni molto stretti, l'entourage iracheno di Fay\u1e63al sembrava critica verso la Giordania; \u1e24usayn attribu\u00ec questo atteggiamento all'influenza del principe ereditario iracheno \u02bfAbd al-Il\u0101h, che era stato gi\u00e0 Reggente del Regno.\nAnche il governo libanese e filo-occidentale di Camille Chamoun venne minacciato di essere rovesciato da gruppi di opposizione nazionali sostenuti dalla Repubblica Araba Unita. Gli iracheni inviarono una brigata in Giordania il 13 luglio su richiesta di \u1e24usayn. La partenza della brigata irachena per la Giordania diede ai cospiratori in Iraq, guidati dal brigadiere \u02bfAbd al-Kar\u012bm Q\u0101sim, l'opportunit\u00e0 di colpire. Il 14 luglio, un'unit\u00e0 irachena prese d'assalto il palazzo reale in Iraq, giustizi\u00f2 tutti i membri della famiglia reale irachena mutilando i corpi del principe ereditario e del Primo ministro iracheno della Federazione Araba, N\u016br\u012b al-Sa\u02bf\u012bd. \u1e24usayn ordin\u00f2 una spedizione giordana guidata dallo Sharif Hussein ibn Nasser per reclamare il trono iracheno. \u1e24usayn, preoccupato per un simile colpo di Stato in Giordania, rafforz\u00f2 la legge marziale. Le truppe americane sbarcarono in Libano e in Giordania come dimostrazione di sostegno ai regimi filo-occidentali nella regione contro la marea nasserista. A ottobre, la situazione si era calmata e venivano richiamate le truppe occidentali.\nTentativi di assassinio.\nNello stesso anno l'Egitto tent\u00f2 di rovesciare la monarchia, fallendo poi a causa dell'intervento britannico.\n\u1e24usayn decise di andare in vacanza in Svizzera il 10 novembre 1958. Mentre stava pilotando il suo aereo sulla Siria, fu intercettato da due jet siriani che tentarono di attaccarlo. \u1e24usayn, manovrando, evit\u00f2 i siriani e sopravvisse al tentativo di assassinio, atterrando in salvo ad Amman, dove ricevette un benvenuto da eroe: la sua popolarit\u00e0 in Giordania sal\u00ec alle stelle durante la notte.\nNel 1959, \u1e24usayn intraprese un tour in diversi paesi per consolidare i legami bilaterali. La sua visita negli Stati Uniti gli consent\u00ec di tornare in patria con un pacchetto di aiuti da 50 milioni di dollari. Si scopr\u00ec che Sadiq al-Shar'a, un generale dell'esercito che accompagn\u00f2 il re negli Stati Uniti, stava pianificando un colpo di stato contro la monarchia e la notizia dell'arresto degli ufficiali cospiratori in Giordania coincise con la visita in America. \u1e24usayn fu informato del coinvolgimento di al-Shar'a, ma non lo rivel\u00f2 fino a quando entrambi non tornarono in Giordania. Al-Shar'a fu processato e ricevette la pena di morte; \u1e24usayn ridusse la sua pena all'ergastolo. Quattro anni dopo, al-Shar'a fu graziato e nominato direttore dell'ufficio passaporti della Giordania.\nHazza Majali venne nominato dal re per formare un governo di lealisti che avevano convinto \u1e24usayn a lanciare un'offensiva contro il governo iracheno per ripristinare la monarchia hashemita. La spedizione fu annullata per l'opposizione britannica e le fragili condizioni in cui versava l'aviazione giordana. Agenti della Repubblica Araba Unita assassinarono il Primo ministro Majali con una bomba piazzata nel suo ufficio. Venti minuti dopo, si verific\u00f2 un'altra esplosione destinata al re, poich\u00e9 era previsto che egli sarebbe accorso sulla scena, cosa che fece solo con un ritardo di qualche minuto che gli salv\u00f2 la vita. \u1e24usayn, convinto da Habis al-Majali, cugino di Hazza e capo dell'esercito, si prepar\u00f2 per una rappresaglia contro la Siria, il cui intelligence era responsabile dell'assassinio. Fece preparare tre brigate nel nord, ma l'operazione venne annullata dopo le pressioni combinate degli americani e dei britannici. Le radio egiziane denunciarono il re hashemita come \"Giuda degli Arabi\".\n\u1e24usayn sarebbe stato sottoposto a molti altri tentativi di assassinio. Uno sarebbe consistito nella sostituzione delle gocce per il naso con acido. Un altro complotto fu scoperto dopo che un gran numero di gatti furono trovati morti nel palazzo reale: emerse che il cuoco stava provando veleni da usare contro il re. I tentativi di assassinio contro il re cessarono dopo che un riuscito colpo di Stato rovesci\u00f2 il regime siriano il 28 settembre 1961 e la Repubblica Araba Unita cess\u00f2 di esistere.\nNel 1961 fu iniziato alla Massoneria in una loggia della Gran Loggia dei Paesi Bassi.\nSecondo matrimonio.\nL'Hashemita spos\u00f2 Muna al-Husayn (nata Antoinette Avril Gardiner, chiamata principessa Muna al-\u1e24usayn, non divenne mai regina perch\u00e9 non si convert\u00ec all'Islam), il 25 maggio 1961. Ha divorziato nel 1972.\nRiavvicinamento al fronte arabo.\nNel gennaio 1962 Wasfi Tall fu nominato Primo ministro. Il giovane politico lavor\u00f2 per portare le riforme radicali e si dimise dopo il tentativo del re di consolidare la sua posizione dopo l'ascesa del partito Ba\u02bfth a sostegno di Nasser nei governi dell'Iraq e della Siria in due colpi di stato del 1963. Tall sar\u00e0 nuovamente Primo ministro tra il 1965 ed il 1967 e nuovamente fra il 1970 e 1971 quando verr\u00e0 assassinato ancora in carica.\nI primi contatti diretti tra Giordania e Israele iniziarono all'inizio degli anni sessanta: \u1e24usayn, aveva un medico ebreo di nome Emmanuel Herbert che fungeva da intermediario tra le due nazioni durante le visite di Husayn a Londra. Nei colloqui, il re sottoline\u00f2 il suo impegno per una risoluzione pacifica del conflitto israelo-palestinese.\nIl suo riavvicinamento segreto con Israele fu seguito da un riavvicinamento pubblico con il presidente egiziano Gamal Abd el-Nasser nel 1964, che rafforz\u00f2 la popolarit\u00e0 di usayn sia in Giordania che nel mondo arabo. \u1e24usayn ricevette un caloroso benvenuto dopo aver visitato le citt\u00e0 della Cisgiordania. Il riavvicinamento con Nasser avvenne durante il vertice della Lega Araba del 1964 al Cairo, dove vennero istituiti l'Esercito di liberazione della Palestina e l'Organizzazione per la liberazione della Palestina (OLP) e dove la Giordania accett\u00f2 di unirsi al comando arabo unito. Durante il vertice Nasser tent\u00f2 anche di convincere \u1e24usayn ad acquistare armi sovietiche, ma gli statunitensi rifornirono invece \u1e24usayn con carri armati e jet, con la consapevolezza che non sarebbero stati utilizzati in Cisgiordania su richiesta di Israele. L'OLP si identific\u00f2 come un rappresentante del popolo palestinese, pronto a scontrarsi con la pretesa di sovranit\u00e0 della Giordania sulla Cisgiordania. L'OLP inizi\u00f2 a chiedere al governo giordano di legalizzare le proprie attivit\u00e0, compresa la creazione di unit\u00e0 armate palestinesi per combattere Israele ma le richieste furono respinte.\nNel 1965 l'OLP caus\u00f2 problemi di ordine pubblico in tutta la Giordania, costringendo re Husayn a prendere posizione nei confronti degli immigrati palestinesi provenienti da Israele. L'organizzazione palestinese Fat\u1e25 sotto l'OLP inizi\u00f2 a organizzare attacchi transfrontalieri contro Israele nel gennaio del 1965, attirando spesso rappresaglie israeliane contro la Giordania.\nIncidente di al-Sam\u016b\u02bf.\nPer tre anni il re \u1e24usayn aveva incontrato clandestinamente il ministro degli Esteri israeliano, Golda Meir, e il vice-Primo ministro, Abba Eban, discutendo riguardo alla pace e reciproca sicurezza dei confini. In seguito \u1e24useyn rifer\u00ec di aver chiarito, durante uno dei suoi incontri con i rappresentanti israeliani, che non avrebbe potuto tollerare pesanti ritorsioni o rappresaglie israeliane sui palestinesi nel territorio della Cisgiordania o della Giordania e che i rappresentanti israeliani avevano promesso che non ve ne sarebbero stati.\nUna di queste rappresaglie fu il cosiddetto \"incidente di as-Samu\", un attacco lanciato da Israele il 13 novembre 1966 contro la citt\u00e0 di al-Sam\u016b\u02bf, controllata dalla Giordania, dopo che tre soldati israeliani erano rimasti uccisi durante un giro di pattuglia da una mina terrestre del Fat\u1e25. L'esercito israeliano aveva mobilitato 3.000-4.000 uomini e ne aveva inviati circa 600, con 60 mezzi binari e 11 carri armati, attraverso il confine nella Cisgiordania.\nIn quello che era giustificato come un attacco di rappresaglia contro il Fat\u1e25, le truppe di terra si trasferirono nel villaggio di Rujm al-Madfa, a sud-ovest di Hebron, e distrussero la sua stazione di polizia. Da l\u00ec, la forza maggiore di otto carri armati Centurion seguita da 400 paracadutisti montati e 60 ingegneri si diresse a Samu. Nel frattempo, la forza pi\u00f9 piccola di tre carri armati e 100 paracadutisti e ingegneri si diresse verso due villaggi pi\u00f9 piccoli, Khirbet el-Markas e Khirbet Jimba. Quando la forza maggiore entr\u00f2 a Samu, la maggior parte dei residenti della citt\u00e0 rispose agli ordini dell'IDF di radunarsi nella piazza della citt\u00e0. I genieri delle trentacinque brigate di paracadutisti hanno poi dinamizzato numerosi edifici all'interno e vicino al villaggio; i rapporti sul numero totale di case distrutte vanno da 40 a 125 (rispettivamente stime IDF e Nazioni Unite). Inoltre, le Nazioni Unite hanno riferito della distruzione della clinica medica del villaggio, di una scuola di 6 classi e di un laboratorio, oltre a danni a una moschea e 28 case.\nIl 48\u00ba battaglione di fanteria dell'esercito giordano, comandato dal maggiore Asad Ghanma, si scontr\u00f2 con le forze israeliane a nord-ovest di al-Sam\u016b\u02bf. Anche due compagnie della Brigata di fanteria \u1e24a\u1e6d\u1e6d\u012bn () si avvicinarono da nord-est; questi erano composti da circa 100 uomini e 20 convogli, e comandati dal Col. Bahjat al-Muhaisen (\u0627\u0644\u0639\u0645\u064a\u062f \u0627\u0644\u0631\u0643\u0646 \u0628\u0647\u062c\u062a \u0627\u0644\u0645\u062d\u064a\u0633\u0646). Credendo che Israele stesse attaccando Yatta, un altro villaggio a sud di Hebron, piuttosto che al-Sam\u016b\u02bf, al-Muhaisen ordin\u00f2 alle sue forze di avanzare verso Yatta. Tuttavia, la strada per Yatta pass\u00f2 direttamente attraverso al-Sam\u016b\u02bf, e quando la colonna giordana entr\u00f2 nel villaggio, le forze israeliane aprirono il fuoco su di essa, distruggendo 15 dei suoi 20 veicoli e costringendo i giordani a ritirarsi.\nOtto jet Hawker Hunter giordani furono fatti partire dalla base aerea di Mafraq e attaccarono le forze israeliane per alleviare la pressione sulle loro truppe, ma furono accolti da quattro jet israeliani Mirage 3. Nella battaglia aerea che segu\u00ec, un aereo giordano fu abbattuto e il pilota fu ucciso e un aereo israeliano fu danneggiato e costretto ad atterrare. Il suo pilota fu gravemente ferito. La colonna del colonnello Muheisen e un plotone di soldati giordani armati di due cannoni senza rinculo da 106 mm lanciarono un contrattacco e ne segu\u00ec una battaglia di tre ore, dopo la quale gli israeliani si ritirarono oltre il confine.\nDurante la battaglia, sedici militari giordani (15 soldati e un pilota) furono uccisi e altri cinquantaquattro furono feriti, incluso il colonnello al-Muhaisen. Il bilancio israeliano fu di un soldato morto ed altri dieci soldati feriti. Anche tre civili locali furono uccisi.\nIn un rapporto della Lega araba, si presume che l'obiettivo principale di questo attacco fosse quello di testare l'efficienza di quello che era chiamato il Commando arabo unito e vedere se un altro paese arabo come l'Egitto o la Siria sarebbe venuto in aiuto della Giordania. Il rapporto ipotizza inoltre che questa battaglia costituisse una sorta di preparazione per la guerra dei sei giorni. Lo storico israeliano Avi Shlaim sostiene che la rappresaglia di Israele sia stata sproporzionata, poich\u00e9 i leader israeliani sapevano dal loro coordinamento con \u1e24usayn che quest'ultimo stava facendo tutto il possibile per prevenire tali attacchi.\nRe \u1e24usayn critic\u00f2 il presidente egiziano Gamal Abd el-Nasser per non essere venuto in aiuto della Giordania e di \u00abnascondersi \"dietro le gonne\" dell'UNEF\u00bb.\nL'incidente suscit\u00f2 feroci critiche al re, il quale sentiva di essere stato tradito dagli israeliani sospettando inoltre che Israele avesse cambiato il suo atteggiamento nei confronti della Giordania ed intendesse intensificare le tensioni per acquisire la Cisgiordania.\nLa gestione dell'incidente \u00e8 stata ampiamente criticata negli ambienti politici e militari israeliani e le Nazioni Unite hanno risposto con la risoluzione 228 del Consiglio di sicurezza delle Nazioni Unite, censurando Israele per \"violazione della Carta delle Nazioni Unite e dell'Accordo di armistizio generale\". Yitzhak Rabin, l'allora Capo di Stato Maggiore delle forze di difesa israeliane, ammise in seguito la reazione sproporzionata di Israele e che l'operazione sarebbe stata meglio diretta sulla Siria, che stava sostenendo tali attacchi: \"Non avevamo n\u00e9 ragioni politiche n\u00e9 militari per arrivare a un confronto con la Giordania o per umiliare Husayn\".\nGli eventi ad al-Sam\u016b\u02bf scatenarono proteste anti-hashemite su larga scala in Cisgiordania per ci\u00f2 che veniva percepita come incompetenza di \u1e24usayn nel difendersi contro Israele. Ribelli attaccarono gli uffici del governo cantando slogan pro-Nasser e auspicando che \u1e24usayn conoscesse lo stesso destino di N\u016br\u012b al-Sa\u02bf\u012bd. I giordani credevano che dopo questo \"incidente\" Israele avrebbe marciato sulla Cisgiordania indipendentemente dal fatto che la Giordania si unisse o meno alla guerra. La percezione degli sforzi del re di venire a patti pacifici con Israele suscit\u00f2 il grande malumore di alcuni leader arabi. Il presidente Nasser denunci\u00f2 Hussein come un \"lacch\u00e8 imperialista\".\n\u1e24usayn si rec\u00f2 al Cairo il 30 maggio 1967 e firm\u00f2 un trattato di mutua difesa reciproca egiziano-giordano. Il giorno successivo, dietro invito giordano, l'esercito iracheno cominci\u00f2 a schierare truppe e unit\u00e0 corazzate in Giordania, con un successivo rinforzo di un contingente egiziano. Shlaim sostiene che \u1e24usayn fece due errori: il primo nel mettere l'esercito giordano sotto il comando egiziano e il secondo di consentire l'ingresso delle truppe irachene in Giordania, il che gener\u00f2 sospetti israeliani verso la Giordania. Il generale egiziano \u02bfAbd al-Mun\u02bfim Riy\u0101\u1e0d arriv\u00f2 in Giordania per comandare il suo contingente in base al trattato firmato con l'Egitto.\nIl 1\u00ba giugno, Israele form\u00f2 un governo di unit\u00e0 nazionale e il 4 giugno fu presa la decisione di aprire le ostilit\u00e0. Il mattino successivo, Israele lanci\u00f2 l'Operazione Focus, un attacco aereo a sorpresa a larga scala, che sanc\u00ec l'inizio della Guerra dei sei giorni.\nGuerra dei sei giorni.\nDopo che l'attacco israeliano spazz\u00f2 via l'Aeronautica egiziana. Il comandante dell'esercito egiziano al Cairo trasmise al generale Riad che l'attacco israeliano era fallito e che l'Aeronautica israeliana era stata quasi spazzata via. Sulla base delle informazioni del Cairo, Riy\u0101\u1e0d ordin\u00f2 all'esercito giordano di prendere posizioni offensive e attaccare obiettivi israeliani intorno a Gerusalemme. Gli Hawker Hunter giordani fecero alcune sortite ma furono distrutti da Israele quando tornarono a fare rifornimento e stessa sorte tocc\u00f2 alle forze aeree della Siria e dell'Iraq. La superiorit\u00e0 aerea di Israele nel primo giorno di guerra si rivel\u00f2 decisiva. Due aerei israeliani tentarono di assassinare \u1e24usayn; uno fu abbattuto dall'artiglieria antiaerea e l'altro centr\u00f2 direttamente l'ufficio del re nel palazzo reale in quel momento vuoto. Il direttore della CIA di Amman Jack O'Connell trasmise un messaggio che minacciava gli israeliani e i tentativi si fermarono. I giordani avevano preparato una strategia di guerra, ma il comandante egiziano Riy\u0101d insistette per costruire la sua strategia sulla base delle informazioni fuorvianti dell'Egitto.\nIl 7 giugno i combattimenti portarono i giordani a ritirarsi dalla Cisgiordania e la Citt\u00e0 Vecchia di Gerusalemme e la Cupola della roccia furono abbandonate dopo combattimenti disperati. Israele fece saltare i ponti tra le due sponde del Giordano per consolidare il suo controllo. La Moschea al-Aqsa \u00e8 il terzo sito pi\u00f9 santo dell'Islam ed il luogo dove si ritiene che Maometto sal\u00ec al cielo. L'11 giugno Israele aveva decisamente vinto la guerra conquistando la Cisgiordania dalla Giordania, Gaza e il Sinai dall'Egitto e le alture del Golan dalla Siria.\nIl 22 novembre 1967 il Consiglio di sicurezza delle Nazioni Unite approv\u00f2 all'unanimit\u00e0 la risoluzione 242, che divenne uno dei cardini della politica estera della Giordania. Denunciava l'acquisizione del territorio con la forza e invitava Israele a ritirarsi dai territori occupati nella guerra. Israele ha respinto la risoluzione. Hussein riprese i colloqui con i rappresentanti israeliani per tutto il 1968 e il 1969, ma i colloqui non andarono da nessuna parte con Husayn che rifiutava di cedere qualsiasi territorio della Cisgiordania.\nL'economia della Giordania sub\u00ec una grave battuta d'arresto con la perdita della Cisgiordania, che contribuiva per il 40% al PIL della Giordania nei settori turistico, industriale e agricolo. Circa 200.000 rifugiati palestinesi fuggirono in Giordania, destabilizzando i dati demografici del paese. La perdita di Gerusalemme fu cruciale per la Giordania, e in particolare per Husayn che deteneva la custodia hashemita di siti sacri musulmani e cristiani a Gerusalemme.\nGuerra d'attrito e battaglia di Karame.\nPer riguadagnare popolarit\u00e0 presso i suoi sudditi, re Husayn inizi\u00f2 una politica interna di dialogo, ma la situazione andava peggiorando. Dopo la perdita della Cisgiordania, i combattenti palestinesi avevano trasferito le loro basi in Giordania ed intensificarono i loro attacchi contro Israele e i territori occupati da Israele.\nAll'inizio del 1968, i guerriglieri di Fatah iniziarono a razziare Israele dalle basi sul lato giordano del fiume Giordano. La maggior parte di questi attacchi furono bloccati dalle forze di difesa israeliane. A volte, le unit\u00e0 di fanteria e artiglieria dell'esercito giordano davano fuoco di copertura alle squadre del Fat\u1e25, portando a frequenti scaramucce dirette tra l'IDF e l'esercito giordano. Fu organizzato un cessate il fuoco sponsorizzato dagli americani e il re Hussein dichiar\u00f2 che avrebbe impedito a questi gruppi di usare la Giordania come base per gli attacchi.\nDa una rappresaglia israeliana su un campo dell'OLP basato a Karame, una citt\u00e0 giordana lungo il confine con la Cisgiordania, si svilupp\u00f2 in una battaglia su vasta scala.\nLa battaglia di Karame (in arabo: \u0645\u0639\u0631\u0643\u0629 \u0627\u0644\u0643\u0631\u0627\u0645\u0629) fu uno scontro di 15 ore tra le Israel Defense Forces (IDF) e le forze combinate dell'ELP, di al-Fatah e delle forze armate giordane avvenuto il 21 marzo 1968, durante la cosiddetta guerra d'attrito. Lo scontro nacque da un progetto di Israele riguardo due incursioni simultanee sui campi dell'OLP, una a Karame e una nel lontano villaggio di Safi con il nome in codice rispettivamente di \"Operazione Inferno\" (ebraico: \u05de\u05d1\u05e6\u05e2 \u05ea\u05d5\u05e4\u05ea) e \"Operazione Asuta\" (\u05de\u05d1\u05e6\u05e2 \u05d0\u05e1\u05d5\u05ea\u05d0). L'IDF afferm\u00f2 che lo scopo era quello di distruggere i campi fedayyin a Kar\u0101me e di catturare Yasser Arafat, il leader dell'OLP. Israele voleva anche punire la Giordania per il suo sostegno ai fedayeen.\nIl 4 marzo, l'intelligence giordana inizi\u00f2 a rilevare l'attivit\u00e0 israeliana vicino al confine, mentre le truppe dell'IDF iniziarono a concentrarsi vicino al ponte Allenby (ora noto come King Hussein Bridge) e al ponte Damia (noto ora come Adam Bridge). La Giordania ordin\u00f2 alla 1\u00aa divisione di fanteria di assumere posizioni vicino a quei ponti e intorno a Karame. Il 17 marzo, il ministro della Difesa israeliano Moshe Dayan avvert\u00ec che i fedayyin si stavano preparando per una \"nuova ondata di terrore\" e che Israele avrebbe preso provvedimenti per contenerli se il re di Giordania non vi fosse riuscito. Il primo ministro Eshkol ripet\u00e9 quel messaggio alla Knesset e, lo stesso giorno, l'ambasciatore israeliano Yosef Tekoah present\u00f2 due denunce alle Nazioni Unite contro ci\u00f2 che definiva \"i ripetuti atti di aggressione degli arabi\".\nEntro il 20 marzo, la Giordania aveva identificato elementi della 7\u00aa brigata corazzata israeliana, della 60\u00aa brigata corazzata, della 35\u00aa brigata paracadutista, dell'80\u00aa brigata di fanteria, un battaglione di ingegneri da combattimento e cinque battaglioni di artiglieria tra i ponti di Allenby e Damia. Le forze israeliane ammontavano a circa 15.000 uomini con 47 carri armati e vari altri mezzi impiegati. Le unit\u00e0 erano divise in quattro task force. La pi\u00f9 grande di queste fu incaricata di attraversare il ponte di Allenby e raggiungere Kar\u0101me da sud; una seconda era incaricata di attraversare il ponte Damiya e raggiungere Kar\u0101me da nord, completando cos\u00ec una mossa a tenaglia. Nel frattempo, i paracadutisti dovevano essere portati dagli elicotteri in citt\u00e0, mentre la quarta forza avrebbe effettuato un attacco diversivo a sud sul ponte King Abdullah per attirare le forze giordane da Kar\u0101me e coprire l'attacco principale.\nI giordani presumevano che gli israeliani stessero pianificando un attacco che si sarebbe spinto su Amman, e l'esercito prese posizione vicino ai ponti e mobilit\u00f2 la maggior parte delle sue unit\u00e0 corazzate, anticarro e d'artiglieria raggruppate nella seconda divisione corazzata suddivisa in dieci batterie d'artiglieria, quattro brigate ed un battaglione di carri. La potenza di fuoco totale era di 105 carri armati Patton e 88 pezzi di artiglieria. Ad esse si affiancarono in combattimento circa un migliaio di guerriglieri palestinesi. Le divisioni di fanteria furono schierate vicino ai ponti, ognuna con una compagnia di carri armati. L'artiglieria fu per lo pi\u00f9 dispiegata sulle creste pi\u00f9 alte della Valle del Giordano che domina Karame per un vantaggio topologico.\nPrima dell'attacco, l'aeronautica militare israeliana (IAF) lasci\u00f2 cadere volantini che dicevano all'esercito giordano che Israele non aveva intenzione di far loro del male e che non dovevano intervenire. La rivista \"Time\" rifer\u00ec che i fedayyin erano stati avvertiti in anticipo dall'intelligence egiziana e la maggior parte dei 2.000 combattenti arabi che usavano Kar\u0101ae come base di addestramento si erano ritirati sulle colline circostanti per colpire gli israeliani. Pi\u00f9 tardi, il vice di Arafat, Abu Iyad, dichiar\u00f2 nelle sue memorie che lui e Arafat erano stati informati dell'attacco israeliano da parte di ufficiali giordani, che l'avevano appreso dalla CIA.\nGli israeliani si ritirarono, o furono respinti, dopo una lunga battaglia, dopo aver distrutto gran parte del campo di Karame e fatto prigioniero 140 membri dell'OLP. Lo scontro vide il primo schieramento noto di attentatori suicidi da parte dei combattenti palestinesi. La battaglia port\u00f2 all'emissione della risoluzione 248 del Consiglio di sicurezza delle Nazioni Unite, che condannava all'unanimit\u00e0 Israele per aver violato la linea del cessate il fuoco e il suo uso sproporzionato della forza.\nLa vittoria fu rivendicata da entrambe le parti in lotta. A livello tattico, la battaglia and\u00f2 a favore di Israele, poich\u00e9 gli israeliani riuscirono a distruggere il quartier generale dell'OLP di Karame ma giordani e palestinesi ottennero una vittoria strategica e psicologica essendo riusciti ad impedire la cattura di Arafat ed a respingere gli israeliani, a costo di prigionieri e gravi perdite subite ed inflitte. Diversi veicoli e carri armati IDF danneggiati furono successivamente sfoggiati ad Amman dall'esercito giordano. La battaglia di Karame fu oggetto di molte opere d'arte, francobolli e manifesti.\nLa battaglia ottenne ampia risonanza nel mondo arabo e nel periodo immediatamente seguente si vide un aumento del sostegno da parte dei paesi arabi ai fedayyin in Giordania. I palestinesi e gli arabi generalmente consideravano la battaglia una vittoria psicologica sull'IDF, che fino ad allora era stata vista come \"invincibile\", e il reclutamento nelle unit\u00e0 di guerriglia sal\u00ec alle stelle. Fat\u1e25 rifer\u00ec che 5.000 volontari fecero domanda di reclutamento nelle immediatamente successive 48 ore dalla battaglia.\nIraq e Siria offrirono programmi di addestramento per diverse migliaia di guerriglieri. Gli stati del Golfo Persico, guidati dal Kuwait, ed il Libano avviarono delle raccolte di fondi che permisero alle organizzazioni palestinesi di iniziare a garantire un sostegno a vita alle famiglie di tutti i guerriglieri uccisi in azione.\nI palestinesi ebbero un successo limitato nell'infliggere perdite alle IDF, ma re \u1e24usayn permise loro di prendersene il merito segnando un grande riavvicinamento fra la monarchia hashemita e l'OLP. Tuttavia, quando le forze dell'OLP iniziarono a crescere, i fedayyin iniziarono a parlare apertamente di rovesciare la monarchia hashemita e le conseguenti tensioni con le autorit\u00e0 giordane alla fine fecero precipitare la situazione.\n\"Settembre nero\".\nL'OLP in Giordania divenne pi\u00f9 forte e all'inizio del 1970 i gruppi fedayyin iniziarono a chiedere apertamente il rovesciamento della monarchia hashemita. Agendo come uno stato all'interno di uno stato, i fedayyin ignorarono le leggi e i regolamenti locali e tentarono perfino di assassinare re \u1e24usayn due volte, portando a violenti scontri tra loro e l'esercito giordano. \u1e24usayn voleva cacciare i fedayyin dal paese, ma esit\u00f2 a colpire perch\u00e9 non voleva che i suoi nemici paragonassero i combattenti palestinesi ai civili. Le azioni dell'OLP in Giordania culminarono nei dirottamenti di Dawson's Field del 1970 di fronte alla stampa internazionale. \u1e24usayn vide questa azione come l'ultima goccia e ordin\u00f2 all'esercito di muoversi. Il sovrano impose quindi la legge marziale e ordin\u00f2 ai militari di fronteggiare gli scontri, facendo massacrare decine di migliaia di palestinesi. Per la feroce repressione, il mese di settembre di quell'anno \u00e8 passato alla storia araba con il nome di Settembre nero.\nIl 17 settembre l'esercito giordano circond\u00f2 le citt\u00e0 che avevano una presenza dell'OLP, tra cui Amman e Irbid, e inizi\u00f2 a bombardare i \"fedayyin\", che si erano stabiliti nei campi profughi palestinesi. Il giorno successivo, una forza proveniente dalla Siria con i segni dell'OLP inizi\u00f2 ad avanzare verso Irbid, che i fedayyin dichiararono una citt\u00e0 \"liberata\". Il 22 settembre, i siriani si ritirarono dopo che l'esercito giordano lanci\u00f2 un'offensiva aerea che caus\u00f2 pesanti perdite siriane e dopo che i jet dell'aeronautica israeliana sorvolarono le unit\u00e0 siriane in uno spettacolo simbolico di sostegno a \u1e24usayn, ma non si impegnarono. Un accordo mediato dal presidente egiziano Gamal Abd el-Nasser tra Arafat ed il re ha portato alla fine dei combattimenti il 27 settembre. Nasser mor\u00ec il giorno seguente per un infarto. Il 13 ottobre \u1e24usayn firm\u00f2 un accordo con Arafat per regolare la presenza del fedayyin, ma l'esercito giordano attacc\u00f2 di nuovo nel gennaio 1971. I fedayyin furono cacciati dalle citt\u00e0 giordane uno per uno fino a quando 2.000 fedayyin si arresero dopo essere stati circondati in una foresta vicino Ajlun il 17 luglio, segnando la fine del conflitto.\nLa Giordania permise ai \"fedayyin\" di partire per il Libano attraverso la Siria, un evento che port\u00f2 alla guerra civile libanese nel 1975. L'organizzazione Settembre Nero fu fondata lo stesso anno e prese il nome del conflitto. L'organizzazione rivendic\u00f2 la responsabilit\u00e0 dell'assassinio del primo ministro giordano Wasfi Tal nel 1971 e del massacro di Monaco del 1972 contro gli atleti israeliani.\nIn un discorso al parlamento giordano il 15 marzo 1972, \u1e24usayn annunci\u00f2 il suo \"piano del Regno Unito Arabo\". A differenza dello Stato unitario che era esistito tra la Cisgiordania e la Giordania durante l'annessione della Giordania in Cisgiordania (1950-1967), questo Piano prevedeva due entit\u00e0 federali su ciascuna sponda del fiume Giordano\".\" Secondo la proposta, i due distretti della Federazione sarebbero dovuti essere autonomi ad esclusione che per le questioni militari, estere e di sicurezza che sarebbero state determinate da un governo centrale di Amman\".\" Ma l'attuazione del piano doveva essere subordinata al raggiungimento di un accordo di pace tra Israele e Giordania\".\" Alla fine, la proposta di \u1e24usayn fu esclusa dopo che fu respinta con veemenza da Israele, dall'OLP e da diversi Stati arabi\".\"\nTerzo matrimonio.\nIl Re si un\u00ec con \u02bf\u0100lia Baha Tuqan il 24 dicembre 1972, che mor\u00ec nel 1977 in un incidente d'elicottero ad Amman.\nGuerra dello Yom Kippur.\nDopo la guerra del 1967, Gunnar Jarring fu nominato dalle Nazioni Unite inviato speciale per il processo di pace in Vicino Oriente, alla guida della Missione Jarring. I colloqui tra i paesi arabi e Israele rimasero per\u00f2 ad un punto morto. Lo stallo port\u00f2 a rinnovate paure per un'altra guerra tra paesi arabi ed Israele. Preoccupato che la Giordania fosse trascinata in un'altra guerra impreparata, \u1e24usayn mand\u00f2 Zayd al-Rif\u0101\u02bf\u012b dal presidente egiziano Anwar al-Sadat nel dicembre 1972 per indagare. Sadat inform\u00f2 al-Rif\u0101\u02bf\u012b di aver programmato un'incursione limitata nel Sinai che avrebbe consentito alcune manovre politiche. Sadat invit\u00f2 quindi al-Rif\u0101\u02bf\u012b e \u1e24usayn a un vertice il 10 settembre 1973 con lui e \u1e24\u0101fi\u1e93 al-Asad presidente della Siria. Il vertice si concluse con un ripristino dei legami tra Giordania, Egitto e Siria. Sadat rivel\u00f2 ad Asad e \u1e24usayn la sua intenzione di avviare un'azione militare. \u1e24usayn rifiut\u00f2 la richiesta di Sadat di consentire il ritorno dei fedayyin in Giordania, ma convenne che in caso di un'operazione militare, le truppe giordane avrebbero dovuto svolgere un ruolo difensivo limitato nell'assistere i siriani nelle alture del Golan.\nL'Egitto e la Siria lanciarono la guerra dello Yom Kippur contro Israele nel Sinai e nelle alture del Golan il 6 ottobre 1973. Secondo una rivelazione di Benjamin Netanyahu del tutto non dimostrata, nel suo libro \"A Durable Peace\" (1993, aggiornato nel 2000), Husayn sarebbe segretamente volato a Tel Aviv il giorno prima della guerra del Kippur per avvertire le autorit\u00e0 israeliane dell'imminente attacco. In cambio Israele avrebbe garantito alla Giordania la sicurezza del piccolo regno, intervenendo per stroncare qualsiasi attacco condotto contro il suo territorio. Non esiste per\u00f2 alcun serio riscontro a una simile affermazione. Hussein aveva incontrato segretamente il primo ministro israeliano Golda Meir a Tel Aviv il 25 settembre. Voci diffuse nel mondo arabo ventilarono l'ipotesi che il re avesse informato Meir delle intenzioni arabe. \u1e24usayn discusse con Meir solo ci\u00f2 che entrambi gi\u00e0 sapevano, che l'esercito siriano era in allerta.\nMentre la posizione araba sui campi di battaglia decadeva su tutti i fronti, fu fatta pressione su re Husayn perch\u00e9 inviasse un contingente in azione. Egli trov\u00f2 un modo per soddisfare queste esigenze senza aprire il suo regno a un attacco aereo israeliano: invece di attaccare Israele attraverso il confine che divideva con esso, mand\u00f2 una forza di spedizione in Siria. Fece sapere a Israele le proprie intenzioni attraverso intermediari statunitensi, nella speranza che Israele accettasse che non si trattava di un \"casus belli\" per giustificare un attacco in Giordania. Il 13 ottobre la Giordania si un\u00ec alla guerra e invi\u00f2 la 40\u00aa brigata per assistere i siriani nelle alture del Golan. Alcuni considerano ironico il fatto che si trattasse della stessa brigata inviata per scoraggiare l'invasione siriana durante il settembre nero del 1970. I successivi colloqui di pace non portarono quasi a nulla con la Giordania che desiderava un completo ritiro israeliano dalla Cisgiordania ed Israele che invece preferiva mantenerne il controllo ma con l'amministrazione giordana.\nQuarto matrimonio.\nIl quarto matrimonio fu con la Regina N\u016br al-\u1e24usayn (nata Elisabeth Naj\u012bb \u1e24alab\u012b, chiamata regina N\u016br (Luce) al-\u1e24usayn dopo la sua conversione all'Islam).\nRiavvicinamento all'Iraq.\nNel 1978 \u1e24usayn visit\u00f2 Baghdad per la prima volta dal 1958 incontrando Saddam Hussein. Quando Saddam divenne presidente dell'Iraq nel 1979, Husayn sostenne la guerra Iran-Iraq di Saddam che si protrasse dal 1980 al 1988. La relazione crebbe quando Saddam forn\u00ec alla Giordania petrolio a prezzo scontato e la Giordania permise all'Iraq di utilizzare il porto di Aqaba per le sue esportazioni.\nNel frattempo i rapporti con la Siria peggiorarono proprio per il sostegno militare giordano all'Iraq di Saddam Hussein nella guerra contro l'Iran, sostenuto invece dalla Siria. Ci\u00f2 spinse il presidente siriano \u1e24\u0101fi\u1e93 al-Asad ad esercitare pressioni militari e diplomatiche sulla Giordania, cos\u00ec come a invocare la deposizione di re \u1e24usayn e il rovesciamento della monarchia hascemita.\nIl rapporto tra Sadd\u0101m e \u1e24usayn divenne molto stretto tanto che Husayn visit\u00f2 61 volte Baghdad tra il 1980 e il 1990 e Saddam us\u00f2 Husayn per trasmettere messaggi a diversi paesi, tra cui Stati Uniti e Gran Bretagna. Nel giugno 1982, dopo che la vittoria dell'Iran sembrava imminente, re Husayn port\u00f2 personalmente a Saddam alcuni importanti rapporti fotografici d'intelligence trasmessi a lui dagli Stati Uniti. In cambio Saddam forn\u00ec incentivi per le esportazioni giordane in Iraq, che rappresentavano un quarto di tutte le esportazioni giordane, valutate a 212,3 milioni di dollari nel 1989. Gli aiuti iracheni migliorarono le finanze della Giordania permettendo, in parte, ad Husayn di diminuire le periodiche richieste di assistenza ai paesi del Golfo, pratica che considerava necessaria ma umiliante. Nell'aprile 1986 \u1e24usayn fece un tentativo poco noto di sanare la frattura tra i due regimi Ba'th di Iraq e Siria. L'incontro tra \u1e24\u0101fi\u1e93 al-Asad e Saddam Hussein avvenne nella base aerea di al-Jafr, nel deserto della Giordania orientale. I colloqui durarono un giorno ma furono infruttuosi.\nL'11 aprile 1987, dopo che Yitzhak Shamir era divenuto primo ministro di Israele, Husayn inizi\u00f2 a dialogare direttamente con il suo ministro degli esteri Peres, a Londra. Dopo aver raggiunto un accordo con Peres sull'istituzione di una conferenza internazionale sulla pace, Shamir e il resto dei ministri del suo gabinetto respinsero la proposta. L'8 novembre 1987 la Giordania ospit\u00f2 un vertice della Lega araba; Husayn in quel momento intratteneva buoni rapporti con i blocchi arabi rivali e fungeva da intermediario conciliante contribuendo a mobilitare il sostegno arabo all'Iraq contro l'Iran e agli sforzi di pace della Giordania. Husayn contribu\u00ec a porre fine al decennale boicottaggio arabo dell'Egitto iniziato dopo che unilateralmente aveva firmato un trattato di pace con Israele nel 1979. Husayn descrisse il vertice come uno dei migliori momenti della sua vita.\nFine della questione cisgiordano-palestinese.\nDurante il vertice della Lega Araba del 1974 tenutosi in Marocco il 26 ottobre, era stato scoperto dalle autorit\u00e0 marocchine un complotto del Fath per assassinare Husayn al suo arrivo. La trama non imped\u00ec ad Husayn di unirsi al vertice, ma alla fine la Giordania dovette unirsi a tutti i paesi arabi nel riconoscere l'OLP come \"l'unico rappresentante del popolo palestinese\", una sconfitta diplomatica per il re giordano. Il rapporto tra Giordania e Stati Uniti si and\u00f2 deteriorando quando la Giordania rifiut\u00f2 di aderire agli Accordi di Camp David. Gli Accordi formarono il trattato di pace tra Egitto e Israele e permisero il ritiro di Israele dal Sinai. Per il timore di un ritorno all'isolamento la Giordania condann\u00f2 il trattato di pace israelo-egiziano del 1979 stipulato dal presidente egiziano Anwar al-Sadat, celebrando contemporaneamente una riconciliazione ufficiale con l'OLP.\nDopo il trasferimento dell'OLP in Libano dalla Giordania dopo il 1970, si erano verificati ripetuti attacchi e contrattacchi nel Libano meridionale tra l'OLP e Israele. Nel 1978 e nel 1982 si verificarono due grandi incursioni israeliane in Libano. L'OLP doveva essere espulso dal Libano e Ariel Sharon, ministro della Difesa israeliano, sugger\u00ec che fossero trasferiti in Giordania al fine di rovesciare la monarchia. Tuttavia, Arafat respinse il suggerimento di Sharon e i fedayyin furono trasportati in Tunisia sotto copertura americana.\nNel 1983 il presidente americano Ronald Reagan sugger\u00ec un piano di pace che divenne noto come \"piano Reagan\", simile al piano della federazione di Hussein del 1972. Hussein e Arafat approvarono entrambi il piano il 1\u00ba aprile, ma l'ufficio esecutivo dell'OLP lo respinse. Un anno e mezzo pi\u00f9 tardi, un nuovo sforzo di Husayn per avviare il processo di pace \u00e8 culminato nella creazione di un accordo Giordano-OLP che ha cercato una soluzione pacifica al conflitto israelo-palestinese, una pietra miliare senza precedenti per l'OLP e una vittoria diplomatica giordana. L'accordo fu osteggiato da Israele e non ottenne alcun sostegno internazionale n\u00e9 dagli Stati Uniti n\u00e9 dall'Unione Sovietica. Pi\u00f9 o meno nello stesso periodo, Husayn incontr\u00f2 il primo ministro israeliano Shimon Peres il 19 luglio 1985 nel Regno Unito, dove Peres approv\u00f2 l'accordo, ma in seguito il resto del suo governo si oppose a causa del coinvolgimento dell'OLP. I successivi colloqui tra l'OLP e la Giordania non portarono a nulla dopo l'irrigidimento delle posizioni dell'OLP; in un discorso Hussein dichiar\u00f2 che \"dopo due lunghi tentativi, io ed il governo della Giordania dichiariamo che non siamo in grado di continuare a coordinarci politicamente con la leadership dell'OLP\".\nLa Giordania inizi\u00f2 una repressione dell'OLP chiudendo i loro uffici ad Amman dopo le pressioni dell'allora ministro israeliano della difesa, Yitzhak Rabin. La Giordania annunci\u00f2 un piano di sviluppo quinquennale di 1,3 miliardi di dollari per la Cisgiordania, nel tentativo di migliorare la sua immagine nei residenti in Cisgiordania a spese dell'OLP. Pi\u00f9 o meno nello stesso periodo, il re venne informato che Israele aveva venduto armi americane all'Iran, allungando cos\u00ec il conflitto tra Iraq e Iran. Nel 1986 la Giordania recise ogni legame politico con l'OLP.\nIl 9 dicembre 1987 un camionista israeliano invest\u00ec quattro palestinesi in un campo-profughi di Gaza, scatenando disordini che si diffusero violentemente in Cisgiordania. Ci\u00f2 che inizi\u00f2 come una rivolta per raggiungere l'indipendenza palestinese contro l'occupazione israeliana si trasform\u00f2 in un'impennata di sostegno all'OLP, che aveva orchestrato la rivolta, e di conseguenza diminu\u00ec l'influenza giordana in Cisgiordania. La politica giordana in Cisgiordania dovette essere riconsiderata a seguito di rinnovati timori che Israele potesse rilanciare la sua proposta per la Giordania di diventare una \"patria alternativa palestinese\". Il segretario di Stato americano George P. Shultz istitu\u00ec un processo di pace conosciuto come l\"'iniziativa Scultz\" che chiedeva che la Giordania piuttosto che l'OLP rappresentasse i palestinesi; tuttavia, quando Schultz ha contatt\u00f2 \u1e24usayn in merito al piano il re ribad\u00ec la sua posizione affermando che avrebbe dovuto essere l'OLP a decidere.\nGli orchestratori dell'Intifada emisero il loro decimo comunicato l'11 marzo 1988, esortando i seguaci a \"\"intensificare la pressione di massa contro l'esercito di occupazione\" [di Israele] \"ed i coloni e contro i collaboratori ed il personale del Regime giordano\"\". La deriva palestinese della Cisgiordania dallo stato giordano evidenzi\u00f2 la necessit\u00e0 di una revisione della politica giordana, ed i nazionalisti giordani iniziarono a sostenere che la Giordania sarebbe stata meglio senza i palestinesi e senza la Cisgiordania. Adnan Abu Oudeh, discendente palestinese consigliere politico di re Husayn, il primo ministro Zaid Al-Rifai, il capo dell'esercito Zaid ibn Shaker, il capo della corte reale Marwan Kasim ed il direttore delle Mukh\u0101bar\u0101t Tariq Alaeddin, aiutarono il re a preparare piani di disimpegno dalla Cisgiordania. Il ministero giordano degli affari dei territori occupati fu abolito il 1\u00ba luglio 1988, le cui responsabilit\u00e0 furono assegnate al Dipartimento degli Affari palestinesi. Il 28 luglio la Giordania interruppe il piano di sviluppo della Cisgiordania. Due giorni dopo un decreto reale dissolse la Camera dei rappresentanti, rimuovendo in tal modo la rappresentanza della Cisgiordania in Parlamento. In un discorso televisivo il 1\u00ba agosto, \u1e24usayn annunci\u00f2 la \"recessione dei legami giuridici e amministrativi della Giordania con la Cisgiordania\", essenzialmente rinunciando alle rivendicazioni di sovranit\u00e0 sulla Cisgiordania. La mossa revoc\u00f2 la cittadinanza giordana dei palestinesi in Cisgiordania (che l'aveva ottenuta da quando la Giordania aveva annesso il territorio nel 1950), ma non quella dei palestinesi residenti in Giordania. Tuttavia, la custodia hashemita sui siti santi musulmani e cristiani di Gerusalemme fu mantenuta. I politici israeliani rimasero sbalorditi, pensando che fosse una manovra politica mirante a che i palestinesi potessero mostrare sostegno a Husayn, ma in seguito si resero conto che rappresentava un cambiamento nella politica della Giordania. In una riunione del novembre 1988 l'OLP accett\u00f2 tutte le risoluzioni delle Nazioni Unite e accett\u00f2 di riconoscere Israele.\nRelazione con Susan Cabot.\nInoltre il re ha avuto una relazione ampiamente pubblicizzata con Susan Cabot, attrice di secondo piano, attiva negli anni cinquanta, che fu uccisa nel 1986. Dopo che suo figlio fu incriminato dell'assassinio, \u1e24usayn fu sospettato di esserne il padre, ma nulla \u00e8 stato in merito provato.\nProteste del 1989.\nIl disimpegno della Giordania dalla Cisgiordania port\u00f2 a un rallentamento dell'economia giordana. Il dinaro giordano perse un terzo del suo valore nel 1988 ed il debito estero della Giordania raggiunse una cifra doppia rispetto al suo prodotto nazionale lordo. La Giordania introdusse misure di austerit\u00e0 per combattere la crisi economica. Il 16 aprile 1989 il governo aument\u00f2 i prezzi della benzina, delle tasse di licenza, delle bevande alcoliche e delle sigarette, dal 15% al 50%, nel tentativo di aumentare le entrate conformemente a un accordo con il Fondo monetario internazionale. L'accordo del FMI prevedeva che la Giordania potesse riprogrammare il debito di 6 miliardi di dollari e ottenere prestiti per un totale di 275 milioni di dollari in 18 mesi.\nIl 18 aprile scoppiarono delle rivolte a Ma'an che si diffusero in altre citt\u00e0 del sud come Al-Karak e Tafila, dove il \"New York Times\" rifer\u00ec che circa 4.000 persone si erano radunate nelle strade e scontrate con la polizia, provocando la morte di sei manifestanti e 42 feriti e due poliziotti uccisi e 47 feriti.\nNonostante il fatto che le proteste fossero state innescate da una situazione economica preoccupante, le richieste divennero politiche. I manifestanti accusarono il governo di Zayd al-Rif\u0101\u02bf\u012b di corruzione dilagante, richiesero la revoca della legge marziale in vigore dal 1957 e la ripresa delle elezioni parlamentari. Le ultime elezioni parlamentari avevano avuto luogo nel 1967, poco prima che la Giordania perdesse la Cisgiordania, e quando il mandato del parlamento era terminato nel 1971, non si erano potute tenere nuove elezioni a causa del fatto che la Cisgiordania era sotto l'occupazione israeliana. Lo status della Cisgiordania era divenuto irrilevante dopo il disimpegno della Giordania nel 1988.\n\u1e24usayn cedette alle richieste congedando al-Rif\u0101\u02bf\u012b e nomin\u00f2 Zayd ibn Sh\u0101ker per formare un nuovo governo. Nel 1986 \u00e8 stata approvata una nuova legge elettorale che permise la reintroduzione delle elezioni parlamentari e di procedere senza problemi. Il gabinetto approv\u00f2 alcuni emendamenti alla legge elettorale che rimossero gli articoli relativi alla rappresentanza della Cisgiordania. Nel maggio 1989, poco prima delle elezioni, \u1e24usayn annunci\u00f2 la sua intenzione di nominare una commissione reale di 60 persone per redigere un documento di riforma chiamato \"Carta Nazionale\", un documento con un calendario di riforme e atti per la democratizzazione del paese. Sebbene la maggior parte dei membri della commissione fossero lealisti del regime, includeva un certo numero di personaggi dell'opposizione e dissidenti. Le elezioni parlamentari si svolsero l'8 novembre 1989, per la prima volta in 22 anni.\nDato che all'epoca i partiti politici erano stati banditi, tutti i 647 candidati erano indipendenti, sebbene 22 degli 80 candidati vincitori fossero membri dei Fratelli Musulmani.\nLa Carta Nazionale \u00e8 stata redatta e ratificata dal parlamento nel 1991.\nNeutralit\u00e0 nella guerra del golfo.\nLa guerra fra Iran ed Iraq si interruppe con un cessate il fuoco mediato dalle Nazioni Unite diventato attivo nel luglio 1988. \u1e24usayn dopo il 1988 consigli\u00f2 a Saddam di curare la sua immagine in Occidente visitando altri paesi e presentandosi alle Nazioni Unite per un discorso, ma senza ottenere risultati. Le relazioni tra Iraq e Giordania si svilupparono nel Consiglio di cooperazione araba (ACC), che comprendeva anche l'Egitto e lo Yemen, in contrasto con il Consiglio di cooperazione del Golfo. L'invasione di Saddam del Kuwait il 2 agosto 1990 port\u00f2 in sei mesi a un intervento internazionale per espellere le forze irachene dal Kuwait in quella che divenne nota come la guerra del Golfo. L'invasione irachena del Kuwait colse di sorpresa Husayn. Dopo aver informato l'allora presidente americano George H. W. Bush della sua intenzione di recarsi a Baghdad per contenere la situazione, il re il 3 agosto si incontr\u00f2 con Saddam. Durante l'incontro, quest'ultimo annunci\u00f2 la sua intenzione di ritirare le truppe irachene dal Kuwait solo se i governi arabi si fossero astenuti dall'emettere dichiarazioni di condanna e non fossero state coinvolte truppe straniere. Mentre il sovrano si trovava sulla via del ritorno, l'Egitto emise una condanna per l'invasione irachena. Con sgomento di Husayn, il presidente egiziano Husni Mubarak rifiut\u00f2 di invertire la sua posizione e chiese il ritiro incondizionato dell'Iraq dal Kuwait. Un vertice della Lega araba tenutosi al Cairo emise una condanna dell'Iraq con una maggioranza di quattordici voti. Sia il Kuwait che l'Arabia Saudita videro Husayn con sospetto credendo che stesse progettando di ottenere una quota della ricchezza del Kuwait.\nIl 6 agosto le truppe americane arrivarono al confine tra Kuwait e Arabia Saudita, le condizioni di Saddam furono ignorate ed il ruolo di Husayn come mediatore venne minato. \u1e62add\u0101m annunci\u00f2 quindi che la sua invasione era diventata \"irreversibile\" e l'8 agosto proclam\u00f2 l'annessione del Kuwait. La Giordania, insieme alla comunit\u00e0 internazionale, rifiut\u00f2 di riconoscere il regime iracheno installato in Kuwait. Gli Stati Uniti, vedendo nella neutralit\u00e0 della Giordania uno schierarsi con Saddam, tagliarono i loro aiuti alla Giordania. Presto furono seguiti dai paesi del Golfo. La posizione di \u1e24usayn nella comunit\u00e0 internazionale fu compromessa in maniera cos\u00ec grave che privatamente discusse della sua intenzione di abdicare. L'opinione pubblica della Giordania era in stragrande maggioranza contro l'intervento internazionale e contro i governanti del Golfo che erano percepiti come avidi e corrotti. La popolarit\u00e0 di \u1e24usayn tra i giordani raggiunse il suo apice e dimostrazioni anti-occidentali riempirono le strade. Anche il fratello di Husayn, il principe ereditario Hassan, non era d'accordo con il sovrano, ma il re si rifiut\u00f2 di riconoscere gli illeciti di Saddam. Alla fine di agosto e all'inizio di settembre Husayn visit\u00f2 dodici capitali occidentali e arabe nel tentativo di promuovere una risoluzione pacifica terminando il suo tour volando direttamente a Baghdad per incontrare \u1e62add\u0101m, dove cerc\u00f2 di convincerlo a ritirare le sue forze. Saddam fu irremovibile ma accett\u00f2 la richiesta di Husayn di liberare i cittadini occidentali che erano tenuti in ostaggio come scudi umani. Le minacce di una guerra tra Israele e Iraq stavano aumentando e, nel dicembre 1990, \u1e24usayn un messaggio a \u1e62add\u0101m comunicando che la Giordania non avrebbe tollerato alcuna violazione del suo territorio. La Giordania invi\u00f2 una divisione corazzata ai suoi confini con l'Iraq e il figlio maggiore di \u1e24usayn, \u02bfAbd All\u0101h, era responsabile di uno squadrone di elicotteri Cobra. La Giordania concentr\u00f2 anche le sue forze vicino al suo confine con Israele. Ad aggravare la situazione di deterioramento della Giordania vi fu l'arrivo di 400.000 rifugiati palestinesi dal Kuwait. Entro il 28 febbraio 1991 la coalizione internazionale aveva eliminato con successo le forze irachene dal Kuwait.\nAccordo di pace con Israele.\nRe Husayn decise di avviare una serie di riforme significative a partire dal 1991. La sua prima grande decisione fu togliere il bando all'attivit\u00e0 dei partiti, in vigore dal 1963, e di revocare la legge marziale.\nGli effetti della guerra del Golfo, le sanzioni contro l'Iraq e il flusso di rifugiati in Giordania sono stati stimati da un rapporto delle Nazioni Unite in una perdita di 1,5 miliardi di dollari su un prodotto interno lordo di 4,2 miliardi di dollari nel 1990 e 3,6 miliardi di dollari su un PIL di $ 4,7 miliardi nel 1991. La fine della guerra del Golfo permise agli Stati Uniti di svolgere un ruolo pi\u00f9 attivo nel risolvere il conflitto israelo-palestinese. L'amministrazione Bush era ancora arrabbiata con Husayn per gli eventi della Guerra del Golfo, ma si rese conto di aver bisogno della partecipazione della Giordania a qualsiasi processo di pace. \u1e24usayn accett\u00f2 una richiesta americana di partecipare a una conferenza di pace internazionale in modo che la Giordania potesse iniziare a riparare le sue relazioni con gli Stati Uniti e porre fine al suo isolamento politico. Le mosse di Husayn verso la democratizzazione nel 1989 e la sua posizione durante la guerra del Golfo del 1990 gli avevano fatto guadagnare una notevole popolarit\u00e0 in tutto lo spettro politico della Giordania. Ma quando il re sostitu\u00ec il suo Primo ministro conservatore, Mudar Badran, con il palestinese liberale Taher al-Masri, che era a favore dei negoziati di pace con Israele. I Fratelli Musulmani, principale gruppo di opposizione della Giordania, che in quel momento occupavano 22 seggi su 80 nella Camera dei rappresentanti ed i cui membri ed il cui sostegno proveniva principalmente dai palestinesi del paese, respinsero con veemenza il nuovo primo ministro votando contro di lui durante il voto di fiducia. La Fratellanza si rifiut\u00f2 anche di partecipare al Congresso Nazionale dove il re sperava di raccogliere il sostegno per un accordo di pace.\n\u1e24usayn fu incaricato dagli Stati Uniti di formare una delegazione congiunta giordano-palestinese per partecipare alla Conferenza di pace di Madrid. La delegazione di 28 membri era composta da 14 giordani e 14 palestinesi. Oltre a risolvere il problema palestinese, la Giordania cerc\u00f2 di salvaguardare i suoi interessi in relazione a sicurezza, economia, acqua ed ambiente. La conferenza di pace si riun\u00ec il 30 ottobre 1991, con delegazioni che rappresentavano tutte le parti in conflitto, gli Stati Uniti e l'Unione Sovietica come co-sponsor e le Nazioni Unite come osservatore. La conferenza cre\u00f2 un quadro per i negoziati ed i rappresentanti dell'OLP si offrirono di accettare uno stato palestinese sotto una confederazione con la Giordania. A casa, i Fratelli Musulmani consideravano al-Ma\u1e63r\u012be il suo governo come troppo liberali, e i Fratelli si unirono a islamisti indipendenti e formarono il Fronte di azione islamica (IAF), aumentando la propria rappresentazione a 34 membri su 80 nella Camera dei Rappresentanti, una forza abbastanza consistente da far cadere il governo con una mozione di voto di sfiducia. Husayn sostitu\u00ec Al-Masri con il cugino Z\u0101yd ibn Sh\u0101ker pi\u00f9 conservatore. I successivi colloqui di pace continuarono a Washington, dal dicembre 1991 al settembre 1993.\n\u1e24usayn non pote partecipare ai colloqui ed affid\u00f2 questo compito al suo fratello \u1e24asan. \u1e24usayn era stato ricoverato alla Mayo Clinic negli Stati Uniti dopo aver avuto problemi urologici. Gli fu rimosso il rene sinistro dopo che alcuni esami avevano mostrato che l'uretere conteneva cellule precancerose. Quando \u1e24usayn venne dimesso torn\u00f2 in Giordania dove ricevette il benvenuto di un eroe: un terzo della popolazione della Giordania riempiva le strade per salutarlo. Il 23 novembre 1992 tenne un discorso insolitamente aggressivo invitando gli estremisti sia di destra che di sinistra dello spettro politico a porre fine alla loro opposizione ai negoziati di pace, denunciando la natura non democratica dei paesi del Golfo ed invitando Saddam a introdurre la democrazia in Iraq. Nel frattempo, Yitzhak Rabin era divenuto primo ministro di Israele. Pertanto, l'OLP e i rappresentanti israeliani poterono rapidamente raggiungere un'intesa siglata con gli accordi di Oslo del 1993. Gli accordi emarginarono completamente la Giordania e la delegazione giordano-palestinese a Washington.\nLe elezioni parlamentari tenutesi l'8 novembre 1993 furono le prime elezioni multipartitiche dal 1956, ma il sistema di voto per rappresentanza proporzionale fu sostituito dal controverso sistema \"a un uomo, un voto\". Quest'ultimo sistema era stato introdotto per limitare la rappresentanza dell'opposizione islamista nella Camera dei Rappresentanti, promuovendo le aree a maggioranza palestinese e incoraggiando gli indipendenti rispetto ai candidati partigiani. Di conseguenza, i seggi dell'IAF diminuirono da 34 a 21 su 80. Il 25 luglio 1994 Rabin e \u1e24usayn si incontrarono alla Casa Bianca e firmarono una dichiarazione che annunciava la \"fine dello stato di belligeranza\". I negoziati successivi culminarono nel Trattato di pace israelo-giordanico, firmato il 26 ottobre in una cerimonia in Wadi Araba. Il trattato era il risultato di oltre 58 incontri segreti in 31 anni tra \u1e24usayn e leader israeliani. Il trattato riconosceva il ruolo della Giordania nella custodia dei luoghi santi di Gerusalemme, ruolo molto desiderato da Arafat che aveva cercato di ottenere una simile posizione. Le relazioni della Giordania con gli Stati Uniti furono notevolmente migliorate: il debito della Giordania per un valore di 700 milioni di dollari venne condonato dal Congresso degli Stati Uniti, e l'amministrazione di Bill Clinton autorizz\u00f2 un consistente flusso di aiuti alla Giordania.\nUltimi anni.\nIl 4 novembre 1995 Yitzhak Rabin fu assassinato da un estremista ebreo, che mirava a minare gli sforzi di pace di Rabin con i palestinesi. A causa dello stretto rapporto instaurato con il primo ministro israeliano Yitzhak Rabin durante i negoziati del trattato, Husayn venne invitato, per rendergli omaggio, a tenere un discorso durante il funerale di Rabin. Il funerale, tenutosi a Gerusalemme, fu per il sovrano giordano la seconda volta nella sua vita nella parte israeliana della citt\u00e0 e la prima volta dal 1967. Husayn tracci\u00f2 parallelismi tra l'assassinio di Rabin e l'assassinio di suo nonno nel 1951. Secondo il Grande Oriente d'Italia tanto re \u1e24usayn che Rabin furono membri della Massoneria.\nLa firma da parte della Giordania di un trattato di pace con Israele fu accolta con disprezzo dal presidente siriano \u1e24\u0101fi\u1e93 al-Asad. La CIA consegn\u00f2 al re un rapporto dettagliato nel dicembre 1995, avvertendolo di un complotto siriano per assassinare lui e suo fratello Hassan. Un mese dopo, la CIA invi\u00f2 a Hussein un altro rapporto in cui avvertiva la Giordania di trame irachene per attaccare obiettivi occidentali in Giordania per minare la sicurezza della Giordania per il suo sostegno all'opposizione irachena. Dopo il 1995, Husayn divenne sempre pi\u00f9 critico nei confronti del dominio di Saddam in Iraq. In Israele, Shimon Peres del partito laburista di sinistra e Benjamin Netanyahu del partito Likud di destra, erano in competizione per la carica di primo ministro. La popolarit\u00e0 di \u1e24usayn in Israele aveva raggiunto il picco dopo la firma del trattato di pace e si prevedeva che esprimesse il proprio sostegno per un candidato. Il sovrano inizialmente rimase neutrale, ma invit\u00f2 Netanyahu ad Amman alla vigilia delle elezioni. Le elezioni generali israeliane tenute il 29 maggio 1996 videro la vittoria di Netanyahu.\nIl supporto di \u1e24usayn a Netanyahu fin\u00ec presto. Le azioni di Israele durante il massacro di Qana del 1996 nel sud del Libano, in cui trovarono la morte 106 civili libanesi ed altri 116 furono feriti, la decisione del governo Likud di costruire insediamenti a Gerusalemme est e gli eventi sul Monte del Tempio in cui si verificarono scontri tra la polizia palestinese e quella israeliana a seguito della decisione di Netanyahu e del sindaco di Gerusalemme Ehud Olmert dii aprire un varco per il tunnel del Muro Occidentale, generarono un tumulto contro Netanyahu nel mondo arabo. Il 9 marzo 1997, \u1e24usayn invi\u00f2 a Netanyahu una lettera di tre pagine che esprimeva la sua delusione.\nQuattro giorni dopo, il 13 marzo, un soldato giordano che pattugliava i confini tra Giordania e Israele vicino all'Isola della Pace, uccise sette studentesse israeliane e ne fer\u00ec altre sei. Il re, che era in visita ufficiale in Spagna, torn\u00f2 immediatamente a casa recandosi nella citt\u00e0 israeliana di Bet Shemesh per esprimere le proprie condoglianze alle famiglie in lutto e chiederne il perdono. Il suo gesto fu accolto molto calorosamente in Israele ed il re invi\u00f2 alle famiglie un milione di dollari in totale a titolo di risarcimento per le perdite. Il soldato responsabile venne ritenuto mentalmente instabile da un tribunale militare giordano e condannato a 20 anni di prigione.\nIn seguito emersero scontri tra forze israeliane e gruppi militanti palestinesi a Gaza e in Cisgiordania. La moglie di \u1e24usayn, in seguito, afferm\u00f2 che suo marito aveva problemi a dormire dichiarando: \"Tutto ci\u00f2 per cui aveva lavorato per tutta la sua vita, ogni relazione che aveva diligentemente costruito sulla fiducia e sul rispetto, ogni sogno di pace e prosperit\u00e0 che aveva avuto per i figli della Giordania, si era trasformandosi in un incubo. Non sapevo davvero quanto altro Husayn potesse reggere\".\nIl 27 settembre 1997 un numero compreso tra sei ed otto agenti del Mossad entrarono in Giordania usando falsi passaporti canadesi e tentarono di assassinare il cittadino giordano Khaled Mesh'al, capo del gruppo militante islamista palestinese Hamas, su disposizione del primo ministro Benjamin Netanyahu e del suo governo.\nDue agenti del Mossad seguirono Mesh'al nel suo ufficio e gli iniettarono un veleno mortale in un orecchio. Le autorit\u00e0 giordane scoprirono l'attentato e arrestarono due degli agenti impegnati nel tentativo. I due agenti furono quindi trattenuti dalla polizia giordana, mentre gli altri sei si nascosero nell'ambasciata israeliana. \u1e24usayn tre giorni prima del tentativo di omicidio stava lavorando a una tregua di 30 anni tra Hamas e Israele, dopo che Hamas aveva lanciato due attacchi su Gerusalemme. Furioso, il sovrano incontr\u00f2 un delegato israeliano che tent\u00f2 di spiegare la situazione; il re disse in un discorso pubblico sull'incidente che sentiva che qualcuno gli \"aveva sputato in faccia\". Le autorit\u00e0 giordane chiesero a Netanyahu di fornire un antidoto per salvare la vita di Mesh'al, ma Netanyahu si rifiut\u00f2 di farlo. La Giordania quindi minacci\u00f2 di assaltare l'ambasciata israeliana e catturare il resto della squadra del Mossad, ma Israele sostenne che sarebbe stato contrario alle Convenzioni di Ginevra. La Giordania rispose che le Convenzioni di Ginevra \"non si applicano ai terroristi\" e una squadra operativa speciale guidata dal principe \u02bfAbd All\u0101h fu incaricata dell'operazione. \u1e24usayn chiam\u00f2 il presidente americano Clinton e chiese il suo intervento, minacciando di annullare il trattato se Israele non avesse fornito l'antidoto. In seguito Clinton riusc\u00ec a ottenere l'approvazione di Israele per rivelare il nome dell'antidoto e si lament\u00f2 di Netanyahu. Khaled Mesh'al si riprese, ma le relazioni della Giordania con Israele si deteriorarono e le richieste israeliane di contattare il re furono respinte. Gli agenti del Mossad furono rilasciati dalla Giordania dopo che Israele accett\u00f2 di rilasciare 23 prigionieri giordani e 50 palestinesi tra cui lo sceicco Ahmed Yassin, fondatore e leader spirituale di Hamas.\nLa crescente opposizione in Giordania al trattato di pace con Israele port\u00f2 \u1e24usayn a porre maggiori restrizioni alla libert\u00e0 di parola. Numerosi dissidenti furono incarcerati tra cui Laith Shubeilat, un eminente islamista e critico accanito del re, che venne rilasciato pochi mesi dopo. Tuttavia, la repressione port\u00f2 i gruppi di opposizione in Giordania a boicottare le elezioni parlamentari del 1997.\nNel 1998 la Giordania rifiut\u00f2 una richiesta segreta di Netanyahu di attaccare l'Iraq usando lo spazio aereo giordano dopo che il Premier israeliano aveva sostenuto che \u1e62add\u0101m possedeva non meglio precisate \"armi di distruzione di massa\".\nMorte e sepoltura.\nRe \u1e24usayn mor\u00ec di linfoma non Hodgkin all'et\u00e0 di 63 anni il 7 febbraio 1999, dopo quasi quarantasette anni di regno, durante i quali era sfuggito ad attentati, complotti, insurrezioni e guerre, sino a farne il pi\u00f9 longevo monarca del moderno Vicino Oriente. Il sovrano soffr\u00ec della malattia per molti anni e a causa di questo soggiorn\u00f2 regolarmente alla Mayo Clinic a Rochester, nel Minnesota, sottoponendosi a trattamenti medici. Dopo un'ultima fallimentare terapia, venne deciso di riportare il sovrano ad Amman affinch\u00e9 potesse spegnersi nel suo Paese. Poco prima della morte mut\u00f2 la Costituzione giordana, per poter diseredare il fratello Hasan, erede al trono da numerosi decenni, e designare il proprio primogenito \u02bfAbd All\u0101h come suo successore.\nI funerali di \u1e24usayn, l'8 febbraio, videro una partecipazione popolare stimata in 800.000 giordani in lutto e un altissimo numero di rappresentanti stranieri tra i quali il Presidente statunitense Bill Clinton accompagnato dai suoi predecessori Gerald Ford, Jimmy Carter e George H. W. Bush, il Presidente russo Boris Nikolaevi\u010d El'cin, i massimi vertici politici israeliani e palestinesi (inclusi il primo ministro Netanyahu e lo stesso Yasser Arafat) e quasi tutti i capi di Stato arabi, tra cui il vecchio nemico Assad.\nVenne sepolto nel cimitero di famiglia, accanto al padre \u1e6cal\u0101l e al nonno \u02bfAbd All\u0101h.\nPassatempi.\nIl re scrisse tre libri: \"Uneasy Lies the Head\" (1962), sulla sua infanzia e i primi anni da sovrano, \"My War with Israel\" (1969) e \"Mon m\u00e9tier de Roi\" (\"Il mio mestiere di re\"). Re Husayn fu un appassionato radioamatore (la sua sigla era JY1) e un appassionato di volo, di velivoli a elica, a getto e di elicotteri.\nDiscendenza.\nHussein e la Sceriffa Dina bint 'Abd al-Hamid ebbero:\nDal matrimonio tra il Re e Muna al-Husayn nacquero:\nIl sovrano Hashemita e \u02bf\u0100lia Baha Tuqan ebbero:\nDal quarto matrimonio tra \u1e24usayn e la Regina N\u016br al-\u1e24usayn nacquero:\nCuriosit\u00e0.\nNel 1961 il giovane Husayn si dichiar\u00f2 interessato alla produzione del celeberrimo film \"Lawrence d'Arabia\", di David Lean, in quanto discendente dello sceriffo hashemita della Mecca al-Husayn ibn \u2018Al\u012b\u2019 (a sua volta discendente del figlio del profeta Maometto), padre dell'emiro Faysal e animatore della rivolta araba contro gli ottomani. Grazie a un suo ordine la troupe godette dell'aiuto della Desert Patrol, una squadra speciale di cammelli, e sempre sotto la sua pronta e cordiale protezione centinaia di beduini parteciparono alle riprese della pellicola. Durante la realizzazione del film ebbe modo di conoscere la futura moglie Antoinette Avril Gardiner, che in quel momento lavorava come segretaria di produzione del regista David Lean."}
{"id": "378697", "revid": "47767", "url": "https://it.wikipedia.org/wiki?curid=378697", "title": "Galdino", "text": "Origine e diffusione.\nL'origine \u00e8 dubbia; secondo alcune fonti, si tratta di un diminutivo di \"Galdo\", che \u00e8 un ipocoristico ormai desueto di Gerardo.\nIn altri casi, viene considerato un nome a s\u00e9 stante, di origine germanica, basato su \"geld\" o \"gild\" (\"prezioso\"), col significato di \"gioiello\", oppure derivato dall'elemento \"wald\" (\"dominare\"), giunto in questa forma tramite il francese \"Gaudin\".\nOnomastico.\nL'onomastico ricorre il 18 aprile in memoria di san Galdino, arcivescovo di Milano."}
{"id": "378698", "revid": "1305772", "url": "https://it.wikipedia.org/wiki?curid=378698", "title": "Galliano", "text": ""}
{"id": "378701", "revid": "287204", "url": "https://it.wikipedia.org/wiki?curid=378701", "title": "Galvano", "text": "Origine e diffusione.\nSi tratta di una forma italianizzata del nome di Gawain, personaggio del ciclo arturiano. L'origine di \"Gawain\" \u00e8 dubbia: appare per la prima volta all'inizio del XII secolo negli scritti di Guglielmo di Malmesbury, nella forma \"Gualguainus\", e di l\u00ec a poco nelle opere di Goffredo di Monmouth. \u00c8 probabilmente legato a \"Gwalchmei\", nome portato dall'eroe gallese Gwalchmai Gwalltafwyn, che significa \"falco della battaglia\" (da \"gwalch\", \"falco\" e \"maedd\", \"battaglia\") oppure \"falco di maggio\" (da \"gwalch\" e dall'inglese \"May\", \"maggio\").\nNon \u00e8 ben chiaro come si possa essere passati da \"Gwalchmei\" a \"Gualguainus\": \u00e8 possibile che Malmesbury abbia sostituito l'elemento \"mei\", che non gli era familiare, con il ben pi\u00f9 diffuso \"gwyn\", risultando in \"Gwalchgwyn\" (quindi \"falco bianco\"); Monmouth poi latinizz\u00f2 il tutto in \"Walganus\". Il nome si diffuse in Bretagna, pass\u00f2 nella lingua anglo-normanna come \"Walwain\" e in francese antico come \"Gawain\" e \"Gauvain\". Non vengono per\u00f2 escluse, per \"Gawain\", differenti radici gallesi (ad esempio da \"gw\u00ean\", \"sorriso\"), n\u00e9 una potenziale derivazione germanica.\nIn effetti, gi\u00e0 anticamente si mascol\u00f2 con il nome germanico \"Gawin\" (forse significante \"pezzo di terra\"): quest'ultimo pass\u00f2 direttamente al francone e si riscontra nel VII secolo nelle forme latinizzate \"Gavinus\" e \"Gavienus\". Confusisi, i due nomi si ritrovano nel francese medievale in diverse forme, fra le quali \"Gavienus\", \"Gavinus\" e \"Gauwinus\" (fine X secolo), \"Gavain\" (XIII secolo) e \"Gauvain\" e \"Gauvin\" (XIV secolo). La letteratura medievale francese riporta numerose varianti del nome, fra le quali \"Gauvain\", \"Gavain\", \"Gavin\" e \"Gawain\", oltre a diverse altre meno comuni come \"Gauven\", \"Gaven\", \"Gagain\", \"Gaugain\", \"Galvain\" e \"Galvan\", alcune delle quali molto probabilmente frutto di errori di trascrittura. Anche l'inglese medievale e lo scots contano un buono numero di varianti. Il nome pass\u00f2, dopo il 1600, al gaelico scozzese come \"Gabhan\" e \"Gabhainn\", da cui venne ri-anglicizzato come \"Gavan\"; quasi certamente queste forme hanno subito l'influenza di \"gobhainn\" o \"gobha\", \"fabbro\" (da cui \"Gob\u00e1n\").\nSolo poche delle varianti del nome sopravvissero al Medioevo, come \"Gavin\" (che non va confuso con l'italiano Gavino, di differente origine), fino al XIX secolo, quando si ripresero molti nomi presenti nel ciclo arturiano. In italiano \u00e8 giunto nelle forme \"Galvano\" e \"Galgano\", nome quest'ultimo portato da un santo toscano e molto probabilmente derivato da una delle forme di \"Gawain\", come dimostrano molti parallelismi che la sua leggenda e la cultura del luogo hanno con la cultura celtica e il ciclo arturiano (sebbene non sia da escludere una sua derivazione, invece, dal toponimo del monte Gargano).\nOnomastico.\nIl nome \"Galvano\" non \u00e8 portato da alcun santo, essendo quindi adespota; l'onomastico ricade il 1\u00ba novembre, giorno di Ognissanti. Si pu\u00f2 alternativamente festeggiare in memoria di san Galgano, il cui nome \u00e8 probabilmente correlato, commemorato il 30 novembre, oppure in ricordo di Frei Galv\u00e3o, che lo porta come cognome, onorato l'11 maggio."}
{"id": "378704", "revid": "47767", "url": "https://it.wikipedia.org/wiki?curid=378704", "title": "Gandolfo", "text": "Origine e diffusione.\nDeriva da un nome germanico di tradizione longobarda e poi francone. Esso \u00e8 composto da \"gand-\" (\"bacchetta/verga magica\") e \"wulfa-\" (\"lupo\"); il significato complessivo potrebbe essere interpretato come \"lupo dotato di forza magica\". Il secondo elemento \u00e8 ben attestato nell'onomastica germanica, e si ritrova in vari nomi quali Rodolfo e Volfango.\nIn Italia, dove \u00e8 documentato a partire dall'VIII secolo in forme latinizzate come \"Candolfus\" e \"Gandulfus\", \u00e8 attestato soprattutto in Sicilia, specie nel Palermitano, grazie al culto locale del beato Gandolfo Sacchi, patrono di Polizzi Generosa; altre occorrenze si registrano, con meno frequenza, anche nel Nord Italia e in Toscana.\nOnomastico.\nL'onomastico pu\u00f2 essere festeggiato il 3 aprile in onore del beato (o santo) Gandolfo Sacchi da Binasco, sacerdote francescano, oppure il 17 giugno in memoria di san Gandolfo, vescovo di Tongres. Alcune fonti lo pongono invece in data 11 maggio, data in cui si ricorda san Gengolfo, martire in Borgogna, il cui nome ha per\u00f2 etimologia diversa."}
{"id": "378705", "revid": "212348", "url": "https://it.wikipedia.org/wiki?curid=378705", "title": "Genziana", "text": ""}
{"id": "378706", "revid": "47767", "url": "https://it.wikipedia.org/wiki?curid=378706", "title": "Gabino", "text": ""}
{"id": "378707", "revid": "106908", "url": "https://it.wikipedia.org/wiki?curid=378707", "title": "Generoso (nome)", "text": "Origine e diffusione.\nDal nome medievale \"Generoso\", che alla lettera significa \"di buona stirpe\", \"di nobili natali\", in senso lato \"di nobili sentimenti\". Etimologicamente, in effetti, l'aggettivo \"generoso\" (dal latino \"generosus\") deriva direttamente dal sostantivo latino \"genus - generis\", nel significato di \"stirpe, famiglia\"; va detto, a tal proposito, che nel Medioevo la \"generosit\u00e0\" era una distinzione nobiliare.\nPer quanto riguarda la sua diffusione, il nome Generoso \u00e8 particolarmente utilizzato in Campania, dove \u00e8 pi\u00f9 forte il culto verso i santi cos\u00ec chiamati. Per semantica, pu\u00f2 essere accostato al nome arabo Karim.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "378709", "revid": "22166", "url": "https://it.wikipedia.org/wiki?curid=378709", "title": "Abd Allah ibn Husayn", "text": ""}
{"id": "378710", "revid": "123248418", "url": "https://it.wikipedia.org/wiki?curid=378710", "title": "Doganalista", "text": "Gli spedizionieri doganali sono professionisti che attendono a tutte le formalit\u00e0 doganali nello scambio internazionale, in nome e per conto del proprietario delle merci (esercitando la rappresentanza diretta prevista dall'articolo 5 del codice doganale comunitario - regolamento CEE n. 2913 del 1992 e relativo regolamento d'attuazione n. 2454 del 1993).\nGli spedizionieri doganali iscritti negli albi professionali, istituiti con legge 22 dicembre 1960, n.1612, quali esperti nelle materie e negli adempimenti connessi con gli scambi internazionali, sono anche definiti doganalisti.\nSi tratta di una delle figure importanti nell'ambito di un trasporto internazionale di merci essendo colui che aiuta l'esportatore o l'importatore nell'espletare le formalit\u00e0 doganali o nel richiedere specifici documenti ed autorizzazioni necessarie ad un regolare scambio internazionale di merci."}
{"id": "378717", "revid": "92723", "url": "https://it.wikipedia.org/wiki?curid=378717", "title": "Giuliano (nome)", "text": "Origine e diffusione.\nContinua il \"cognomen\" romano \"Julianus\", derivato sul gentilizio \"Julius\", quindi significa \"appartenente a Giulio\", \"discendente di Giulio\", \"relativo a Giulio\" e via dicendo.\nPer quanto riguarda la lingua inglese, l\u00ec il suo uso \u00e8 attestato a partire dal Medioevo, nella forma \"Julian\", che ai tempi veniva usata anche al femminile.\nOnomastico.\nL'onomastico pu\u00f2 essere festeggiato in memoria di pi\u00f9 santi, alle date seguenti:"}
{"id": "378726", "revid": "125700864", "url": "https://it.wikipedia.org/wiki?curid=378726", "title": "Roland Joff\u00e9", "text": "Biografia.\nHa ottenuto due candidature agli Oscar per \"Urla del silenzio\" (1984) e \"Mission\" (1986). Con quest'ultimo film ha vinto la Palma d'oro al Festival di Cannes nel 1986."}
{"id": "378727", "revid": "287204", "url": "https://it.wikipedia.org/wiki?curid=378727", "title": "Guelfo (nome)", "text": "Origine e diffusione.\nIl nome medioevale Guelfo deriva da un antico nome germanico attestato in varie forme, quali \"Welf\", \"Welp\", \"Hwelf\", \"Hwelp\", \"Welfo\" e \"Guelf\"; il suo significato \u00e8 \"cucciolo\", \"cagnolino\" (da \"welfen\", \"partorire una cucciolata\"), analogo a quello dei nomi Catello, Scilla e Colin. Nel XII secolo la casata di Baviera degli Welfen si oppose agli Staufer (signori del castello di Waiblingen) nella lotta per la successione al trono imperiale: da qui i nomi delle due fazioni politiche contrapposte in Germania e in Italia, i guelfi e ghibellini. La diffusione del nome \u00e8 legata sia al prestigio di alcuni principi Estensi, sia al significato assunto dal termine \"guelfo\" come sinonimo di fautore del Papato.\n\u00c8 diffuso nel centro e nord Italia, particolarmente in Toscana e in Emilia Romagna.\nOnomastico.\nL'onomastico ricorre il 1\u00ba novembre, in occasione di Ognissanti, in quanto Guelfo \u00e8 un nome adespota, ovvero che non \u00e8 portato da alcun santo patrono."}
{"id": "378733", "revid": "4175", "url": "https://it.wikipedia.org/wiki?curid=378733", "title": "Bakkies Botha", "text": "Biografia.\nNei Blue Bulls di Pretoria dal 1999, si impose subito come una seconda linea di impatto, e nel 2002 esord\u00ec nella \"franchise\" di Super Rugby dei Bulls e, successivamente, negli \"Springbok\" nei test di fine anno, a Marsiglia contro la .\nCon il club si \u00e8 aggiudicato cinque edizioni di Currie Cup, tre delle quali consecutive dal 2002 al 2004, mentre con la \"franchise\" ha vinto tre edizioni del Super Rugby, nel 2007 e a seguire due consecutive nel 2009 e 2010.\nIn Sudafrica prese parte alla e si aggiudic\u00f2 il Tri Nations 2004; fece poi parte della selezione vittoriosa alla in Francia.\nPer la sua tecnica di gioco talora rude \u00e8 incappato in diverse squalifiche: fece discutere, durante un \"match\" contro i British Lions nel loro \"tour\" del 2009, una ripulitura della \"ruck\" nei confronti del pilone gallese Adam Jones, che dovette uscire dal campo con una spalla slogata; Botha fu squalificato dall'IRB per due settimane e non pot\u00e9 prendere parte al terzo incontro della serie contro i Lions, cosa che indusse i suoi compagni di squadra a scendere in campo con una fascia bianca al braccio in segno di protesta per la presunta ingiustizia sub\u00ecta.\nTra il 2009 e il 2010 ha ricevuto anche squalifiche sia in Super Rugby per aver placcato in maniera pericolosa Gio Aplon degli Stormers che in Nazionale per uno scontro irregolare contro il mediano neozelandese Jimmy Cowan durante il Tri Nations 2010; pi\u00f9 recentemente, a marzo 2011, \u00e8 stato deferito al collegio giudicante del Super Rugby per un altro placcaggio pericoloso, contro il mediano di mischia degli Stormers Dewaldt Duvenage; l'ennesimo episodio ha aperto una discussione sulla rudezza del gioco degli avanti dei Bulls, su cui lo stesso capitano della squadra Victor Matfield ha ammesso occorra riflettere.\nA marzo 2011 Botha firm\u00f2 un contratto che lo lega ai francesi del Tolone per tre stagioni a partire dal 2011-12.\nBotha vanta anche un invito nei Barbarians, nel 2008 in occasione della partita di fine \"tour\" dell' in Europa."}
{"id": "378739", "revid": "110157", "url": "https://it.wikipedia.org/wiki?curid=378739", "title": "Chiesa di San Jacopo in Campo Corbolini", "text": "La chiesa di San Jacopo in Campo Corbolini \u00e8 un luogo di culto cattolico del centro storico di Firenze, situato in via Faenza.\nStoria.\nIl Borgo di Campo Corbolini era il nome del tratto di via Faenza che sboccava sulla porta di Campo Corbolini, costruita con la cinta del 1172, che poi mut\u00f2 nome in via della Stipa. I Corbolini erano un'antica famiglia ed avevano le case nella piazzetta (il \"campo\") oggi chiamata piazza Madonna degli Aldobrandini.\nIl nome attuale di via Faenza apparteneva anticamente solo al tratto dopo via Nazionale, la cosiddetta via di Porta a Faenza, perch\u00e9 conduceva alla porta oltre la quale sorgeva il monastero delle \"faentine\".\nLa chiesa fu fondata nel 1206; pi\u00f9 precisamente dai documenti risulta il 3 maggio di quell'anno; appartenne dal 1256 ai Cavalieri templari. Dopo alterne vicende e dopo la scomparsa dell'ordine pass\u00f2 ai cavalieri di San Giovanni (detti successivamente di Rodi o di Malta), dei quali compare il simbolo (una croce) nei capitelli del piccolo portico. Questo ornamento a tre arcate, \u00e8 retto da pilastri ottagonali con massicci capitelli \u00e8 chiuso da cancelli fin dall'antico, tanto che il popolo era solito chiamare la chiesa anche \"San Iacopo dei Cancelli\".\nNel 1311 vi fu annesso un piccolo ospedale militare.\nL'Ordine gerosolimitano fu soppresso nel 1808 per le disposizioni napoleoniche, e il complesso fu seguito acquistato dalla famiglia De Piro di Malta, che per\u00f2 la lasci\u00f2 in stato di abbandono, per poi passare alla \"scuola Lorenzo de' Medici\", che ha gradualmente provveduto al suo recupero.\nIl 3 maggio 2006 \u00e8 stato celebrato l'ottavo centenario della fondazione, celebrando la fine dei restauri delle opere d'arte danneggiate durante l'alluvione del '66. Oggi la chiesa \u00e8 sconsacrata e viene usata per iniziative culturali della vicina scuola internazionale.\nDescrizione.\nEsternamente, la chiesa \u00e8 preceduta da un portico di tre campate con volte a crociera, che si apre sulla parte anteriore con tre arcate a tutto sesto poggianti su quattro colonne ottagonali in blocchi di pietra, con capitelli scolpiti con stemmi dei cavalieri. Il portale \u00e8 affiancato da due finestre rettangolari, con cornice marmorea.\nL'interno della chiesa, che conserva ancora la struttura architettonica trecentesca originale, \u00e8 a navata unica di tre campate coperta con volta a crociera terminante con un'abside a pianta quadrangolare, anch'essa coperta con volta a crociera. Lungo le pareti, vi sono diverse iscrizioni commemorative e lastre tombali, fra le quali quella del cavaliere Luigi Tornabuoni, soprannominato \"il leone di Firenze\" dal gran maestro Pierre d'Aubusson, scolpita con una vigorosa figura in bassorilievo da un artista fiesolano chiamato \"il Cecilia\" (1515). In controfacciata, sopra le due finestre ai lati del portale, vi sono, ognuno entro un'apposita nicchia, i busti lignei di Santa Maria Maddalena (a sinistra) e di San Giacomo Maggiore (a destra); al di sopra del portale, si trova un crocifisso ligneo scolpito. Nella seconda campata della navata, si trovano due altari laterali contrapposti; sopra quello di sinistra vi \u00e8 la pala rinascimentale raffigurante il \"Matrimonio mistico di Santa Caterina\", attribuita al Maestro del Tondo Borghese o a Ridolfo del Ghirlandaio; sopra quello di destra, invece, si trova una nicchia affrescata. Sulla parete sinistra della terza campata si apre una cappella laterale, con un altare sormontato da un quadro raffigurante la \"Decollazione di San Giovanni Battista\". La parete fondale dell'abside \u00e8 affrescata con due angeli ed una finta architettura raffigurante un'ancona in marmi policromi, con al centro un crocifisso dipinto. Sulla porta alla sinistra dell'altare, vi \u00e8 una lunetta dipinta con la \"Madonna col Bambino\", mentre la parte superiore della parete destra dell'abside \u00e8 affrescata con \"San Giorgio e il drago\".\nConfraternite.\nNella chiesa e nei suoi annessi si riunirono nel tempo alcune confraternite. Tra le pi\u00f9 importanti ci furono:"}
{"id": "378740", "revid": "122732815", "url": "https://it.wikipedia.org/wiki?curid=378740", "title": "Niccol\u00f2 Zucchi", "text": "Biografia.\nZucchi condusse studi di retorica a Piacenza e di filosofia e teologia a Parma; nel 1602 entr\u00f2 nella Compagnia di Ges\u00f9. Professore di matematica e di teologia a Roma, dove successivamente divenne rettore, Niccol\u00f2 Zucchi inizi\u00f2 a interessarsi di astronomia in seguito a un incontro con Kepler. Nel 1616 realizz\u00f2 il primo telescopio riflettore concavo, grazie a cui pot\u00e9 osservare con il confratello Daniello Bartoli le fasce sull'atmosfera di Giove il 17 maggio 1630 e le macchie sulla superficie di Marte (1640).\nZucchi fu attivo anche in altri campi della scienza; nel 1652 dimostr\u00f2 che la luce prodotta dal fosforo era il frutto di un'attivazione energetica. Il suo trattato \"Optica philosophia experimentis et ratione a fundamentis constituta\" (1652-56) ispir\u00f2 Gregory e Newton per la costruzione di telescopi ulteriormente perfezionati.\nA parte Daujat, Zucchi fu il primo autore a intuire nettamente che l'energia magnetica si propaga pi\u00f9 facilmente attraverso i corpi pi\u00f9 \"permeabili\".\nZucchi prese inoltre posizione sul principio per cui \"la natura ha orrore del vuoto\", negando pertanto l'esistenza del vuoto, nonostante le esperienze condotte dai suoi contemporanei Torricelli e Pascal.\nIl cratere Zucchi, sulla Luna, \u00e8 stato cos\u00ec battezzato in suo onore."}
{"id": "378742", "revid": "601933", "url": "https://it.wikipedia.org/wiki?curid=378742", "title": "Che fare?", "text": ""}
{"id": "378746", "revid": "1186766", "url": "https://it.wikipedia.org/wiki?curid=378746", "title": "Zucchi", "text": ""}
{"id": "378748", "revid": "1573940", "url": "https://it.wikipedia.org/wiki?curid=378748", "title": "Elephas maximus", "text": "L'elefante asiatico (Elephas maximus ) \u00e8 un mammifero della famiglia degli elefantidi, l'unica sopravvissuta dell'ordine dei proboscidati.\n\"E. maximus\" viene anche denominato comunemente elefante indiano, anche se questa denominazione \u00e8 pi\u00f9 propriamente attribuita alla sola sottospecie \"Elephas maximus indicus\".\nDescrizione.\nL'elefante asiatico ha una struttura complessiva simile a quella dell'elefante africano, ma con alcune differenze piuttosto marcate. Oltre alle minori dimensioni dei maschi (le femmine delle due specie hanno invece una taglia simile, a causa del pi\u00f9 marcato dimorfismo nella specie africana), sono evidenti le differenze nella forma del cranio, che in questa specie ha due prominenze e un'insellatura interna.\nLe orecchie inoltre sono pi\u00f9 piccole in proporzione alla testa. Il profilo del dorso di questa specie \u00e8 convesso e discendente dal garrese alla groppa, a differenza di quello dell'elefante africano, insellato e con la groppa pi\u00f9 alta del garrese. Inoltre, ha zanne pi\u00f9 piccole, che spesso nelle femmine sono assenti o appena accennate.\nQuesto animale, inoltre, presenta solitamente quattro zoccoletti nel piede posteriore, contro i tre della specie africana. L'elefante indiano ha una proboscide dalla pelle relativamente liscia e fornita all'estremit\u00e0 di una sola appendice digitiforme sul bordo superiore, quella dell'elefante africano termina invece con due appendici, meno sviluppate di quella unica dell'asiatico, e presenta inoltre una pelle molto pi\u00f9 rugosa.\nLa mandibola dell'elefante asiatico presenta inoltre all'estremit\u00e0 una sorta di labbro pendulo e appuntito, che manca nelle due specie africane. \u00c8 il secondo animale di terraferma pi\u00f9 grande. I maschi sono lunghi mediamente 5,5-6,4 metri, hanno un'altezza alla spalla di 2,7-3 metri, e pesano 3900 \u2013 4700\u00a0kg. Le femmine sono leggermente pi\u00f9 piccole.\nBiologia.\nLe sue abitudini sono molto simili a quelle dell'elefante africano. Vive in branchi di 8-20 individui, guidati da una femmina anziana. Si nutre prevalentemente di erbe e germogli, non disdegnando comunque frutti e cortecce.\nL'elefante asiatico trascorre gran parte della giornata in cerca del cibo necessario alla sopravvivenza: circa 150\u00a0kg di frutta e foglie ogni giorno. I maschi adulti in libert\u00e0 sono solitari, mentre le femmine e i maschi pi\u00f9 giovani si spostano in gruppi composti da un numero di esemplari che varia da 5 a 120. I maschi di elefante indiano pesano fino a 3500\u00a0kg.\nQuesto animale ha una gestazione molto lunga, di 20-22 mesi, al termine dei quali nasce un solo piccolo. Grande amante dell'acqua, l'elefante ama spruzzarsela addosso con la proboscide e fare bagni rinfrescanti. Il suo habitat naturale \u00e8 vario, ma generalmente lo si trova nelle giungle e nelle praterie, ma si spinge anche fino in montagna. Vive in tutta la zona del sud-est asiatico, dall'India alla parte settentrionale dell'Indonesia.\nL'elefante indiano, a parte l'uomo, non ha nemici naturali, anche se le tigri possono rappresentare un serio pericolo per i cuccioli se non sono difesi dalle madri. Anche questo elefante \u00e8 molto longevo, avendo un'et\u00e0 media di 65-70 anni.\nRispetto al parente africano \u00e8 di indole pi\u00f9 pacifica e tranquilla. Per questo lo si \u00e8 potuto addomesticare fin dai tempi antichi e in diverse zone dell'India e dell'Indocina \u00e8 utilizzato come animale da lavoro, specie per il trasporto dei tronchi. \u00c8 l'elefante pi\u00f9 comune nei circhi.\nNon si hanno dati precisi sulla popolazione degli elefanti indiani, che \u00e8 comunque superiore alle 100.000 unit\u00e0.\nSistematica.\n\"Elephas maximus\" \u00e8 l'unica specie nota del genere \"Elephas\". Altre specie estinte, in passato attribuite a questo genere, sono oggi inquadrate nel genere \"Palaeoloxodon\".\nSono note quattro sottospecie viventi, mentre altre due sono estinte:\nAddestramento.\nL'addestramento di questo animale \u00e8 complesso. Appena catturato, viene affidato a un \"cornak\", che si incaricher\u00e0 di ammansirlo, allenarlo, curarlo e seguirlo per tutta la vita. Per due giorni interi, l'elefante resta solidamente legato, senza mangiare n\u00e9 bere n\u00e9 riposare. Poi un po' alla volta si allentano le corde, gli si d\u00e0 da mangiare, e si scacciano gli insetti che lo tormentano con le loro punture. Occorrono almeno due anni prima che l'elefante sia in grado di eseguire i lavori richiesti. Il \"cornak\" adempie a queste operazioni con estrema delicatezza e sempre cantando una stessa monotona melodia per tranquillizzare l'animale e abituarlo alla presenza della sua voce.\nIl rapporto tra elefanti e uomini non \u00e8 per\u00f2 sempre cos\u00ec pacifico: infatti ogni anno, in media, gli elefanti asiatici e quelli africani insieme uccidono circa 500 persone."}
{"id": "378752", "revid": "466539", "url": "https://it.wikipedia.org/wiki?curid=378752", "title": "Personaggio non giocante", "text": "Un personaggio non giocante (abbreviato in PNG; in lingua inglese, \"Non-Player Character\", a sua volta abbreviato in NPC), nei giochi di ruolo, \u00e8 un personaggio che non \u00e8 sotto il controllo diretto del giocatore, ma viene invece gestito dal \"game master\" o da altri giocatori. Nei videogiochi, di solito indica un personaggio controllato dal computer per mezzo di algoritmi, oppure tramite un comportamento reattivo agli stimoli predefinito, non necessariamente attraverso l'intelligenza artificiale.\nCaratteristiche.\nTendenzialmente i PNG sono, a differenza di quelli giocanti (detti personaggi giocanti o \"PG\"), statici: non cambiano nel tempo durante il gioco e spesso le interazioni con loro sono limitate. Normalmente sono gestiti da un'altra entit\u00e0 (ad esempio il dungeon master, narratore, ecc.).\nImpiego.\nGiochi di ruolo tradizionali.\nNei giochi di ruolo tradizionali, come \"Dungeons &amp; Dragons\", i PNG sono creati e manovrati dal master. Un buon master deve saper interpretare in modo coerente un gran numero di PNG, ciascuno con le proprie competenze, stato d'animo, e via dicendo. In questo tipo di giochi i PNG rappresentano tutte le possibilit\u00e0 di interazione esterna dei personaggi giocanti: amici, nemici, mercanti o semplici cittadini. Poich\u00e9 nei giochi di ruolo tradizionali non \u00e8 possibile per il master creare una gamma troppo vasta di PNG ben elaborati (sarebbe difficile gestire un intero mondo con tutti i suoi abitanti contemporaneamente), spesso si tende a dividere i PNG \"principali\" (con una personalit\u00e0 complessa, capaci di interagire in molti modi con i personaggi giocanti) dai PNG \"secondari\" o \"comparse\" (con una personalit\u00e0 semplice e stereotipata e poche possibilit\u00e0 di interagire coi personaggi, hanno la funzione di fare da \"sfondo\" al gioco). PNG principali sono, ad esempio, gli alleati o i nemici pi\u00f9 importanti dei giocatori, mentre quelli secondari possono essere mercanti, aiutanti occasionali, nemici casuali (come ad esempio una banda di predoni che attacca i giocatori).\nIn questo tipo di giochi, i PNG principali possono essere elaborati tanto quanto i giocatori (e a volte anche di pi\u00f9, a seconda dell'abilit\u00e0 del master): infatti, contrariamente a quanto accade per i videogiochi, \u00e8 possibile che i PNG reagiscano ad ogni atteggiamento o azione dei PG secondo la propria mentalit\u00e0, garantendo al gioco un notevole realismo.\nGiochi di ruolo dal vivo.\nNel gioco di ruolo dal vivo, i PNG sono interpretati da altri giocatori secondo le direttive dei master o organizzatori del gioco; possono godere di minore o maggiore libert\u00e0 d'azione, ma in ogni caso le loro caratteristiche, motivazioni, aspetto e comportamento sono definite a tavolino dagli organizzatori. Solitamente una parte dei giocatori, a turno, partecipa come PNG invece che interpretare il proprio personaggio, in modo che a ogni evento ci sia la disponibilit\u00e0 delle \"comparse\" necessarie.\nVideogiochi.\nNei videogiochi di ruolo, i PNG sono controllati dall'intelligenza artificiale del gioco. I PNG rappresentano generalmente nemici da sconfiggere (in tal caso spesso detti anche \"creep\" oppure \"mob\") o amici con cui interagire, per esempio allo scopo di farsi assegnare le missioni (dette anche \"quest\") che costituiscono lo svolgimento del gioco. Altre volte possono essere degli aiutanti, che vendono o scambiano merci od oggetti vari (vedi i mercanti in \"Diablo\") e si rivelano a volte fondamentali per proseguire nell'avventura. In altri casi i PNG possono essere dei personaggi di supporto al protagonista, che possono diventare protagonisti veri e propri in determinate fasi di gioco (es. la figura di Mona Sax in \"Max Payne 2\"). Altre volte (come ad esempio in \"Summoner\"), il giocatore ha a disposizione numerosi personaggi, che pu\u00f2 controllare ogniqualvolta lo desidera. I personaggi di supporto si limitano cos\u00ec a seguire il protagonista e ad aiutarlo durante i combattimenti o durante le missioni.\nLa raffinatezza di molti videogiochi si pu\u00f2 riscontrare proprio sul livello di elaboratezza dei PNG. I nemici che si possono incontrare in giochi come \"SWAT 4\", \"\", \"Medal of Honor\", ecc. devono assolutamente essere in grado di rispondere a determinati canoni di intelligenza artificiale richiesti perch\u00e9 il gioco non si riveli ripetitivo o banale. Pi\u00f9 un gioco \u00e8 evoluto in questo campo, pi\u00f9 vedremo PNG agire secondo quello che pu\u00f2 sembrare un \"istinto\" proprio, come se fossero dei veri PG. Se i PNG sono poco elaborati o molto simili l'uno all'altro, penalizzano il gameplay e il realismo del gioco stesso.\nInsulto.\nSu internet, il termine NPC \u00e8 spesso utilizzato dagli utenti americani per riferirsi ad una persona che non \u00e8 capace di pensare, avere delle opinioni personali e priva di identit\u00e0, il termine assume un significato offensivo verso il prossimo. Questo termine ha acquisito visibilit\u00e0 attraverso il meme \"NPC Wojak,\" una sagoma grigia priva di espressione, che pu\u00f2 essere compreso come la conseguenza di un mutamento progressivo della comunicazione e della razionalit\u00e0 umana."}
{"id": "378753", "revid": "287204", "url": "https://it.wikipedia.org/wiki?curid=378753", "title": "Che fare? (Lenin)", "text": "Che fare? (), sottotitolo Problemi scottanti del nostro movimento (), \u00e8 una delle pi\u00f9 importanti opere politiche di Lenin.\nNel titolo richiama il celebre romanzo \"Che fare?\" di Nikolaj Gavrilovi\u010d \u010cerny\u0161evskij.\nFu scritto fra l'autunno del 1901 ed il febbraio 1902, e pubblicato per la prima volta a Stoccarda nel marzo dello stesso anno. Lenin vi delinea in modo sistematico la sua teoria dell'organizzazione e la strategia del partito rivoluzionario del proletariato.\nLenin propone la formazione di un partito rivoluzionario composto dall'avanguardia della classe operaia, in cui partecipano rivoluzionari di professione. Lenin riteneva che la classe operaia, spontaneamente, sarebbe arrivata solo ad una coscienza tradunionista, e che solo un partito rivoluzionario avrebbe potuto dirigere una rivoluzione socialista \"scientifica\": secondo Lenin la coscienza di classe pu\u00f2 essere portata solo \"dall'esterno\".\nDescrizione.\nDapprima Lenin tratta l'argomento della cosiddetta tendenza \"economista\" all'interno della socialdemocrazia russa, che seguiva le teorie \"revisioniste\" di Eduard Bernstein. Egli spiega che le teorie di Bernstein sono puro \"opportunismo politico\", e contro la rivendicazione della \"libert\u00e0 di critica\" da parte degli economisti, Lenin pone l'enunciato del pari diritto di critica da parte dei marxisti ortodossi. Parimenti vengono attaccate le posizioni dei cosiddetti \"terroristi\" anarchici, che vedono nelle tattiche violente un metodo per risvegliare le masse. Secondo Lenin, la strategia rivoluzionaria deve invece essere un lungo e paziente lavoro di organizzazione.\nEgli sottolinea che nella lotta contro la borghesia, i rivoluzionari socialdemocratici avrebbero bisogno di prestare particolare attenzione alle questioni teoriche, ricordando la massima di Friedrich Engels che affermava ci fossero tre forme di lotta socialdemocratica: politica, economica, e teorica. Secondo Lenin, gli \"economisti\" e i \"terroristi\" hanno in comune di puntare tutto sulla spontaneit\u00e0 delle masse, e questo li rende opportunisti perch\u00e9 rinunciano alla diffusione di massa di una classe di coscienza politica. Di conseguenza, Lenin critica il lavoro \"artigianale\" dei rivoluzionari del tempo, e auspica la dispersione dei circoli operai, poco efficaci per resistere alla repressione zarista, e per ottenere effetti politici sostenibili e coerenti. La stampa rivoluzionaria, per esempio, non \u00e8 in grado di essere trasmessa regolarmente per un lungo periodo. I principi organizzativi di Lenin sono quindi la creazione di un partito rivoluzionario centralizzato, costituito da \"rivoluzionari di professione\" a capo di un'organizzazione collettiva.\nLenin pone il caso che i lavoratori non diventino spontaneamente marxisti nel corso delle battaglie contro i padroni per i salari. Quindi i marxisti hanno bisogno di formare un partito politico per pubblicizzare le idee marxiste e convincere i lavoratori a diventare marxisti. Egli prosegue sostenendo che per capire la politica \u00e8 necessario comprendere tutta la societ\u00e0, non solo i lavoratori e le loro lotte economiche con i datori di lavoro. Per acquistare coscienza politica di classe e diventare marxisti, i proletari hanno bisogno di conoscere tutta la societ\u00e0, non solo il proprio angolo della stessa:\nScrivendo a proposito dell'ondata di scioperi in Russia alla fine del XIX secolo, Lenin afferma che \"la storia di tutti i paesi mostra che la classe operaia, esclusivamente con le proprie forze, \u00e8 in grado di sviluppare solo la coscienza sindacale\"; vale a dire, si unisce in sindacati, ecc... , ma la teoria socialista, tuttavia, in Russia, come altrove in Europa, era il prodotto dei \"rappresentanti colti delle classi possidenti\", gli intellettuali o \"intellettuali socialrivoluzionari\". Lenin afferma che Marx ed Engels stessi, fondatori del moderno socialismo scientifico, appartenevano a questa intellighenzia borghese.\nCritiche.\nNel 1904, Lev Trockij, che in seguito divenne un ardente seguace di Lenin, critic\u00f2 il pamphlet nel suo \"I nostri compiti politici\" definendolo una \"caricatura alla Robespierre\", e dichiarando che l'approccio di Lenin avrebbe inevitabilmente portato all'instaurazione di una dittatura sanguinaria sulla falsariga del periodo del Terrore durante la rivoluzione francese.\nInterpretazione di Lih.\nIl politologo britannico Lars T. Lih ha suggerito che il testo di Lenin sia stato ampiamente frainteso in parte a causa di errori di traduzione di termini chiave utilizzati da Lenin. Lih afferma che gli storici e i libri di testo che interpretano male l'opuscolo di Lenin seguono \"tre filoni che si rafforzano a vicenda\":\nLih sostiene che anche esaminando attentamente i passaggi controversi di \"Che fare?\", essi possono essere fraintesi se non siamo certi dei significati delle parole usate. Alcuni di questi termini sono stati tradotti in un modo tale da confondere o addirittura da sviare i lettori verso il contrario di quello che Lenin voleva realmente intendere. Pagine e pagine del libro di Lih, di conseguenza, sono dedicate a spiegare perch\u00e9 la parola \"\u0441\u043f\u043e\u043d\u0442\u0430\u043d\u043d\u043e\u0441\u0442\u044c\", quando tradotta come \"spontaneit\u00e0\", distorce il significato originale; come \"\u043a\u043e\u043d\u0441\u043f\u0438\u0440\u0430\u0446\u0438\u044f\" non significhi \"cospirazione\"; \"\u0422\u0440\u0435\u0434-\u044e\u043d\u0438\u043e\u043d\u0438\u0437\u043c\" non significhi \"sindacalismo\" e \"\u0440\u0435\u0432\u043e\u043b\u044e\u0446\u0438\u043e\u043d\u0435\u0440 \u043f\u043e \u043f\u0440\u043e\u0444\u0435\u0441\u0441\u0438\u0438\" non debba essere tradotto con \"rivoluzionario di professione\"."}
{"id": "378758", "revid": "6923", "url": "https://it.wikipedia.org/wiki?curid=378758", "title": "Bradley Nowell", "text": "Biografia.\n1968-1981 \u2013 I primi anni di vita.\nBradley Nowell nacque a Long Beach (California). La musica fu una parte integrante nell'educazione di Nowell. La madre di Nowell, Nancy Nowell, fu una cantante con una perfetta tonalit\u00e0, e suo padre, James Nowell, fu un amante della musica folk e spesso suonava la chitarra durante le riunioni di famiglia. Durante le vacanze, Bradley Nowell spesso suonava e cantava con suo padre e i suoi zii per ore. Brad aveva la capacit\u00e0 di ripetere una canzone con la chitarra dopo averla sentita solo una volta.\nA 10 anni i genitori di Nowell divorziarono. Dopo il divorzio Nowell and\u00f2 ad abitare con sua madre per quattro anni nella contea di Orange. Nel 1981, si trasfer\u00ec a Long Beach, in California con suo padre. Al contrario della popolazione per la maggior parte ricca e bianca di Orange County, Long Beach era caratterizzata da una popolazione di etnie molto diverse fra loro, tra cui bianchi, afro-americani, ispanici e asiatici. Poich\u00e9 Long Beach offriva degli affitti minori di Hollywood, dagli anni \u201880 la citt\u00e0 coltiv\u00f2 una fiorente comunit\u00e0 di arte metropolitana, includendo una scena musicale che fu terreno fertile per la musica punk, surf, e hip-hop \u2013 tre generi musicali che Nowell pi\u00f9 tardi incorpor\u00f2 nel suo repertorio musicale. Nowell, in questo periodo della sua vita, non grad\u00ec mai la scuola. Spesso, infatti, convinceva sua sorella Kellie a fare i compiti in cui non riponeva grande interesse, al posto suo. \"Probabilmente lui fu molto pi\u00f9 intelligente di quanto lo sia io\" ha dichiarato Kellie, \"Ma non era predisposto alla scuola\". Infine, gli fu diagnosticato ADD e gli fu prescritto il Ritalin.\n1981-1988 \u2013 Introduzione alla musica reggae.\nAll'et\u00e0 di 11 anni Nowell accompagn\u00f2 suo padre nelle Isole Vergini. Questo viaggio fu di grande significato nella vita e nella carriera di Nowell perch\u00e9 lo introdusse alla musica Reggae, che rimase per tutta la sua vita la sua preferita, e che lui integr\u00f2 nello stile musicale per cui pi\u00f9 tardi divenne famoso. Poco dopo essere ritornato, gli fu regalata la sua prima chitarra. Nowell apprese cos\u00ec lo stile reggae sulla sua chitarra, esercitandosi ogni giorno. Presto Nowell dimostr\u00f2 interesse anche per la musica Hip-Hop e per la Punk rock, che lui combin\u00f2 con il reggae per dare vita al suo stile. A 13 anni, form\u00f2 la sua prima band, gli \"Hogan's Heroes\", che comunque si sciolse poco dopo la sua formazione. A dispetto del suo iniziale disinteresse per la scuola dell'obbligo, a partire dal 1986 Nowell divenne uno studente modello al liceo Wilson di Long Beach, California. Dopo il diploma, Nowell si iscrisse all'universit\u00e0 della California, a Santa Cruz dove si iscrisse ad Economia e Commercio. Nowell decise per\u00f2, poco prima di ricevere \"The Bachelor's Degree\" un particolare tipo di titolo accademico, di abbandonare il college per la carriera musicale. Il prematuro abbandono degli studi di Nowell pu\u00f2 essere definito ironico poich\u00e9 i Sublime, gruppo da lui stesso fondato qualche anno dopo, divenne molto popolare soprattutto nei campus dei college.\n1988-1996 \u2013 La carriera con i Sublime.\nNel 1988, Nowell fond\u00f2 i Sublime con il bassista Eric Wilson e con il batterista Bud Gaugh, che conobbe frequentando l'universit\u00e0 a Santa Cruz. I Sublime divennero cos\u00ec, la band pi\u00f9 famosa del Sud-California, soprattutto nei campus della California State University, a Long Beach, dove loro, spesso suonavano nelle feste e nei locali in cambio di alcolici. Attorno al 1989, Nowell e Michael Happoltd crearono la Skunk Records, l'etichetta con cui i Sublime distribuirono le loro prime registrazioni (la Skunk Records fu chiamata cos\u00ec in riferimento all'odore della marijuana.). Le cassette con le demo della band venivano vendute anche durante gli spettacoli e nei locali. Pochi anni dopo, i Sublime costruirono il loro primo studio di registrazione, che diede i suoi primi frutti con la distribuzione della cassetta \"Jah Won't Pay the Bills\" nel 1991.\nMentre Nowell stava preparando il tour con il nuovo materiale, scopr\u00ec che Gaugh stava affrontando alcuni problemi con la droga. Gaugh cos\u00ec, decise presto di trasferirsi in un centro di riabilitazione.\nPiuttosto che fare il tour senza Gaugh, il trio decise di concentrarsi sulla registrazione della propria musica nello studio. Nel 1992, \"40oz. to Freedom\" fu messo in vendita. Kelly Vargas sostitu\u00ec temporaneamente Gaugh. Sessantamila copie furono distribuite e vendute dal bagagliaio della macchina di Nowell. Nonostante per\u00f2, la crescente fama nel Sud della California, i Sublime non avevano ancora stipulato nessun contratto di registrazione con una grande etichetta. (Durante questo periodo Nowell si era unito con l'amica Gwen Stefani, del gruppo ska dei No Doubt, anche loro del Sud-California, per registrare il singolo \"Saw Red\", che fu poi integrato e distribuito nell'album \"Robbin' the Hood\".\nFrustrato dai continui rifiuti delle maggiori case discografiche, Nowell entr\u00f2 in un periodo, durato due anni, in cui cominci\u00f2 a fare uso di eroina. Nowell dichiar\u00f2 che il suo ricorso all'eroina era giustificato, dicendo che aiutava la sua creativit\u00e0 artistica, e quindi incrementando le probabilit\u00e0 di catturare l'attenzione di una grande casa discografica. Circa un anno dopo, Tazy Phillipz port\u00f2 una copia di \"40oz. to Freedom\" alla stazione radio di Los Angeles, KROQ, richiedendo che la canzone \"Date Rape\" fosse aggiunta alla playlist. Poco dopo, la casa discografica MCA prese l'album \"40oz. to Freedom\" e incominci\u00f2 la distribuzione a livello nazionale.\nL'attenzione da parte della grande etichetta non mise freno alla dipendenza di Nowell. Al contrario il suo uso di marijuana e di eroina aument\u00f2. Le lotte di Nowell con la sua dipendenza, furono, occasionalmente, il soggetto di alcune sue canzoni. La canzone \"Pool Shark\" \u00e8 uno degli esempi pi\u00f9 ovvi del malessere di Nowell riportata nella sua musica: \"Tu la porti via, ma io ne voglio sempre di pi\u00f9/un giorno perder\u00f2 la guerra\".\nNel febbraio del 1996, i Sublime ritornarono nello studio per registrare il loro terzo album. La produzione fu condotta da Paul Leary (anche produttore dei Marcy Playground e dei Meat Puppets) dei Butthole Surfers allo studio Pedernales di Willie Nelson a Austin in Texas. A quel tempo, la dipendenza di Nowell stava toccando il fondo: spese migliaia di dollari per l'eroina, mentre registrava i brani. Come risultato, spesso si ebbe, che la voce di Nowell era inconsistente. Leary ebbe cos\u00ec paura che facendo circolare queste registrazioni avrebbe ottenuto solo rifiuti. Nowell, allora, fece ritorno a casa, a causa del suo esagerato ricorso alla droga.\n1996 \u2013 La morte.\nDue giorni dopo il matrimonio di Nowell, i Sublime fecero un tour di cinque giorni attraverso le citt\u00e0 della California in preparazione del tour estivo in Europa. Il tour europeo era stato ideato per promuovere il loro ultimo album, ma il 25 maggio 1996, prima di pagare il conto al San Francisco Hotel, i componenti della band Gaugh e Wilson, trovarono il corpo di Bradley Nowell senza vita. Nowell mor\u00ec all'et\u00e0 di 28 anni, vittima di una fatale overdose di eroina. L'ultima performance di Nowell fu eseguita al Phoenix Theater a Petaluma, in California.\nNowell fu cremato, e le sue ceneri furono sparse nelle acque del luogo in cui Nowell preferiva andare a fare surf. In sua memoria, una lapide fu posizionata al Westminster Memorial, a Westminster, in California. Al funerale, il 27 maggio del 1996, Jim Nowell, il padre di Bradley Nowell, disse:\nTroy Nowell, la moglie di Nowell credeva che Brad avesse ottenuto tutto quello che sperava di ottenere in vita: Brad voleva diventare padre, riallacciare con la sua famiglia, avere una band che raggiungesse la gloria e riuscire a registrare un album meraviglioso. Secondo Troy Nowell, Bradley Nowell fece tutte queste cose nei 28 anni della sua vita. Poche settimane dopo la morte di Nowell, i No Doubt organizzarono un concerto come tributo a Nowell. La vedova Nowell e le varie band che suonarono vollero chiarire che non stavano facendo ci\u00f2 per rendere affascinante il modo in cui Nowell mor\u00ec, ma per celebrare la sua vita e per stabilire un fondo per il college destinato a Jakob, suo figlio.\nL'11 gennaio 1997, in un articolo del Los Angeles Times intitolato \"Cautionary Concert In Rocker's Memory\", il giornalista Jerry Crowe riport\u00f2 le parole dette dal bassista dei No Doubt Tony Kanal: \"Ovviamente, \u00e8 molto emozionante perch\u00e9 sei l\u00e0, mentre suoni in un concerto per commemorare un buon amico che se ne \u00e8 andato, e che se ne \u00e8 andato per motivi molto sbagliati. Ma sei l\u00ec anche per cambiare le cose e prevenire avvenimenti del genere affinch\u00e9 non accadano mai pi\u00f9. Molte volte sentiamo di musicisti che fanno uso di droghe ed \u00e8 scontato. Dirai subito una cosa del tipo, \"Oh, star\u00e0 bene. Qualcuno si prender\u00e0 cura di lui.\" Ma non \u00e8 vero, \u00e8 importante per ciascuno di noi alzarsi e dire, \"Basta con questa m***a.\" \u00e8 tempo di fare la differenza.\" Jason Westfall, uno dei manager dei Sublime, dichiar\u00f2 che i membri del gruppo sopravvissuti non avevano interesse nel continuare a suonare sotto il nome di \"Sublime\". \"Proprio come i Nirvana, i Sublime sono morti quando Brad \u00e8 morto.\"\n1996-presente \u2013 Dopo la morte.\nAlla luce della morte di Nowell, i produttori considerarono la possibilit\u00e0 di non distribuire l'ultimo album dei sublime. Dopo alcune discussioni, l'album, finalmente fu messo in vendita il 30 luglio 1996, ma il titolo originale, \"Killin' It\" fu sostituito con \"Sublime\", il nome del gruppo stesso. Nel 1997 l'album produsse tre grandi radio-hits: la ballata Reggae \"Santeria\", la canzone contro la prostituzione, \"Wrong Way\", e la canzone ispirata a \"Summertime\" di George Gershwin, \"Doin' Time\". Inoltre la canzone \"What I Got\" divenne ben presto la numero uno nella hit-parade Modern Rock. Tutte queste canzoni furono accompagnate da video musicali, con frammenti di video in cui appariva Nowell. Sorprendendo molti, I Sublime divennero la band rock americana pi\u00f9 famosa del 1997 e l'album \"Sublime\" vendette oltre 3.5 milioni di copie.\nCuriosit\u00e0.\nMatrimonio e paternit\u00e0.\nDurante il tour della met\u00e0 degli anni novanta, Nowell incontr\u00f2 Troy Dendekker. La Dendekker era cresciuta nella California del Sud, con una madre tossico-dipendente e un padre che anche faceva uso di droga e apparteneva ad una banda di motociclisti. Nowell segu\u00ec la disintossicazione e la riabilitazione pi\u00f9 volte, ma tali trattamenti di solito avevano breve successo che, lasciavano in disappunto la famiglia di Nowell e i suoi amici.\nNel settembre del 1994, Nowell e Dendekker seppero di stare aspettando un figlio, che nel giugno del 1995, nacque: Jakob James Nowell. Il 18 maggio del 1996, i due si sposarono; in un tentativo di prendersi pienamente la responsabilit\u00e0 sia di padre che di marito, Nowell, tent\u00f2 di nuovo di vincere la sua dipendenza, ma come la storia ci dimostra, non ci riusc\u00ec.\nNowell e \"Lou Dog\".\nLouie, o come spesso veniva chiamato, Lou Dog, fu il dalmata di Bradley Nowell, che divenne la mascotte dei Sublime. Fra Nowell e il suo cane c'era un rapporto d'affetto estremamente intenso. Non raramente Lou Dog aveva il permesso di vagare sul palcoscenico durante i concerti dei Sublime; comparve sulle copertine degli album del gruppo, nei loro video, e non raramente fu citato nei testi delle canzoni. Per questi motivi qualcuno definiva Lou Dog \"il primo cane rockstar del mondo\". Sul cane e le sue azioni il pubblico ebbe anche informazioni piuttosto insolite; per esempio, si seppe che aveva espletato un bisogno fisiologico negli uffici dell'MCA Records durante la stesura del contratto dei Sublime.\nFra i riferimenti a Lou Dog nei testi di Nowell ci sono i versi sul terzo album del gruppo \"We took this trip to Garden Grove/It smelled like Lou Dog inside the van\", e, nella hit \"What I Got\", \"Living with Lou Dog's the only way to stay sane.\". All'inizio degli anni novanta, Lou Dog scomparve per una settimana. Nel Video \"Sublime \u2014 Stories, Tales, Lies, &amp; Exaggerations\", Nowell dichiar\u00f2 di aver passato gran parte di quella settimana accanto alla cuccia del dalmata, piangendo per la sua perdita. Quando Lou Dog torn\u00f2 dal suo padrone, Nowell salut\u00f2 questo evento suonando una \"cover\" del brano \"The Day Lassie Went To The Moon\" dei Camper Van Beethoven, ribattezzandola \"The Day Lou Dog Went To The Moon\". Alla morte di Nowell, nel 1996, il cofondatore della Skunk Records Michael \"Miguel\" Happoltd si prese cura di Lou Dog. Durante il lancio del terzo album \"Sublime\", pubblicato dopo la morte di Nowell, Lou Dog fu protagonista dei video musicali del gruppo. Nel 2001 Lou Dog, mor\u00ec di vecchiaia. Le sue ceneri furono sparse nell'oceano vicino al luogo in cui quelle di Brad Nowell erano state sparse, come simbolo di unit\u00e0 tra due amici di lunga data.\nCitazioni in brani di altri artisti.\nNowell viene citato nella canzone Door Nails dei NOFX (\"And this fix is for Bradley\"), che ha come tema, appunto, la tossicodipendenza e Nowell \u00e8 solo uno dei tanti artisti morti per overdose che i NOFX citano durante il ritornello."}
{"id": "378761", "revid": "123928429", "url": "https://it.wikipedia.org/wiki?curid=378761", "title": "Petula Clark", "text": "Biografia.\nPetula \u00e8 figlia di due infermieri del Long Grove Hospital, Doris Phillips e Leslie Norman Clark.\nNella sua patria di origine \u00e8 considerata la cantante pi\u00f9 popolare del ventesimo secolo (70 milioni di dischi venduti in tutto il mondo).\nA livello internazionale \u00e8 divenuta nota nel 1954 con il singolo \"The Little Shoemaker\" che raggiunge la prima posizione in Australia e la settima nella Official Singles Chart.\nNel 1961 il singolo \"Sailor\" arriva in prima posizione nel Regno Unito e nella versione francese \"Marin\" arriva in seconda posizione in Francia ed il singolo \"Romeo\" composto da Robert Stolz (Salome) arriva in terza posizione nella UK Singles Chart ed in Belgio, in settima in Norvegia ed in ottava nei Paesi Bassi e nella versione francese in prima posizione nel gennaio 1962. La versione italiana del brano \"Romeo\" con il titolo di \"Abat-jour\" \u00e8 stata cantata anche da Henry Wright nella celebre colonna sonora di \"Ieri, oggi, domani\" e da Milva.\nIn Italia viene ricordata quasi esclusivamente per i suoi successi degli anni sessanta, quando si trova in classifica con le versioni italiane dei suoi brani pi\u00f9 famosi. Tra questi si ricordano \"Chariot\" (\"Sul mio carro\" nella versione italiana di \"I Will Follow Him\", 1963, cantata anche dalla cantante finlandese Laila Kinnunen e dall'italiana Betty Curtis), \"Monsieur\" (1964) che ha raggiunto la prima posizione in Germania per cinque settimane ed in Italia e la nona posizione in Olanda, \"Quelli che hanno un cuore\" del 1964 (versione italiana di \"Anyone Who Had a Heart\" di Burt Bacharach nota anche nella versione francese \"Ceux qui ont un c\u0153ur\" che arriva settima in Francia) che arriva in quinta posizione in Italia e \"Ciao Ciao\" (\"Downtown\", 1965) che arriva prima in classifica.\nCon quest'ultimo brano rimane nella hit parade italiana per circa quattro mesi e vince il Festivalbar. Sempre nel 1965 Clark partecipa al Festival di Sanremo con \"Invece no\" in coppia con Betty Curtis.\nSempre nel 1965 con il singolo \"I Know a Place\" arriva prima in Canada e con \"Gocce di mare\" in decima posizione in Italia (versione italiana di \"Round Every Corner\" che arriva sesta in Canada).\nNel 1966 il singolo \"My Love\" raggiunge la prima posizione nella Billboard Hot 100 per due settimane con il disco d'oro arrivando primo anche in Canada e Rhodesia, quarto nel Regno Unito con il disco d'argento ed in Australia e sesto in Nuova Zelanda e Sud Africa: in Italia esce in italiano con il titolo \"L'amore e il vento\".\nNel 1967 il singolo \"This Is My Song\" arriva prima nel Regno Unito, in Irlanda, nei Paesi Bassi per tre settimane ed in Australia, terza nella Billboard Hot 100 e sesta in Norvegia, nella versione italiana col titolo \"Cara felicit\u00e0\" arriva al primo posto e, come anche nella versione francese col titolo \"C'est Ma Chanson\". Anche nel 1967 arriva prima in Australia con \"Don't Sleep in the Subway\".\n\u00c8 inoltre un'apprezzata interprete di musical e, nel corso degli anni, ha recitato pi\u00f9 volte nel West End londinesi, ricoprendo ruoli come Maria von Trapp in \"Tutti insieme appassionatamente\" (1980), Norma Desmond in \"Sunset Boulevard\" (1994) e la signora degli uccellini in \"Mary Poppins\" (2019), un ruolo che le valse una candidatura al Laurence Olivier Award alla migliore attrice non protagonista in un musical.\n\"Downtown\" \u00e8 stata utilizzata nell'episodio d'apertura della terza stagione della serie \"Lost\", che \u00e8 stata trasmessa negli USA il 4 ottobre 2006 e nella pubblicit\u00e0 della Chevrolet Aveo andata in onda nel 2008. \u00c8 anche tra le colonne sonore del film \" Ragazze interrotte\" del 1999, \u00e8 famosa la scena in cui le due protagoniste la suonano. Nel 2006 ne viene fatta una versione dalla ex spicegirl Emma Bunton.\nNel 2008 \"Call Me\" \u00e8 stata utilizzata dalla Vodafone per i suoi spot in Italia. \"Downtown\" \u00e8 stata utilizzata nel 4' episodio dell'ultima serie X-files del 2016 e nell'ultimo film di Edgar Wright, \"Last night in Soho\" (2021) eseguita dall'attrice Anya Taylor Joy.\nDiscografia.\nI primi album di Petula Clark uscirono per l'etichetta \"Nixa\" a partire dal 1956. Tuttavia nessuno dei suoi album riusc\u00ec ad entrare in classifica prima del 1965."}
{"id": "378763", "revid": "1610933", "url": "https://it.wikipedia.org/wiki?curid=378763", "title": "Elefante asiatico", "text": ""}
{"id": "378766", "revid": "1149807", "url": "https://it.wikipedia.org/wiki?curid=378766", "title": "Zeno (disambigua)", "text": ""}
{"id": "378768", "revid": "767487", "url": "https://it.wikipedia.org/wiki?curid=378768", "title": "Nightmare - Dal profondo della notte", "text": "Nightmare - Dal profondo della notte (\"A Nightmare on Elm Street\") \u00e8 un film horror del 1984 scritto e diretto da Wes Craven, interpretato da Heather Langenkamp. \u00c8 il primo capitolo di una lunga saga di film diretti da registi diversi, ed ha segnato la nascita di Freddy Krueger, uno dei pi\u00f9 famosi serial killer dell'horror.\nTrama.\nTina Grey ha un incubo dove si ritrova in una decrepita caldaia e viene inseguita da una misteriosa figura dalla pelle bruciata che prova ad attaccarla con il suo guanto artigliato. Tina si risveglia urlando, poi nota che la sua camicia da notte \u00e8 squarciata da tagli simili a quelli lasciati dal guanto artigliato. La ragazza decide di passare la notte insonne. La notte seguente la madre vedova di Tina va a Las Vegas per due giorni e quindi i suoi migliori amici Glen Lantz, Nancy Thompson e il suo fidanzato Rod Lane vengono a passare la serata a casa sua, e sono preoccupati per lo stato di Tina, che ha parlato dei suoi incubi. Nancy ammette di avere avuto anche lei un sogno nel quale ha visto lo stesso uomo mostruoso che ha perseguitato Tina.\nIncoraggiata dalla presenza dei suoi amici, Tina riesce a prendere sonno, ma poi si sveglia quando sente degli strani rumori provenire da fuori e qualcuno che la sta chiamando. Tina esce in giardino e viene affrontata dal figuro bruciato che l'assale. Nell'incubo Tina viene massacrata, ma nella realt\u00e0 Rod osserva impotente la sua fidanzata mentre viene sollevata e buttata contro le mura della camera da letto e infine sventrata da dei profondi graffi. Il ragazzo scappa uscendo dalla finestra mentre Nancy viene portata alla stazione di polizia e interrogata da suo padre Donald, che \u00e8 tenente. Nancy afferma che Tina ha avuto degli incubi riguardanti qualcuno che cercava di ucciderla, ma i poliziotti sono convinti che Rod sia il colpevole. Rod cerca di provare la sua innocenza, ma viene lo stesso arrestato dal padre di Nancy.\nDurante una lezione a scuola, Nancy prende sonno e vede il cadavere di Tina insaccato che la richiama e viene trascinato per i corridoi fino al locale caldaia. Qui Nancy viene attaccata dall'omicida artigliato, ma toccando un tubo metallico rovente riesce a svegliarsi urlando nella classe. Nancy decide di tornare a casa e poi nota che il suo braccio \u00e8 ustionato nel punto in cui aveva toccato il tubo e quindi le viene il terrore di dormire. Tuttavia mentre si fa il bagno prende sonno e un guanto artigliato l'afferra e la trascina sott'acqua, ma Nancy riesce a svegliarsi in tempo. Nancy chiede a Glen di tenerla d'occhio mentre dorme, e nel sogno Nancy vede il killer che si reca a uccidere Rod, per poi prendere di mira lei. Nancy cerca disperatamente di svegliarsi dato che Glen si \u00e8 addormentato, ma la sveglia di Nancy risveglia entrambi in tempo. Nancy e Glen si recano alla stazione di polizia per mettere in guardia Rod, ma arrivano troppo tardi dato che il killer uccide Rod nella sua cella in una maniera che lo faccia sembrare un suicidio.\nDopo il funerale di Rod, Marge, la madre alcolista di Nancy, porta la figlia in uno studio psichiatrico per farla aiutare. Alla clinica Nancy ha un altro incubo e i dottori la svegliano in tempo prima che sia troppo tardi. Nancy ha il braccio ferito da dei graffi e tira fuori il cappello del killer che gli aveva strappato dalla testa nel sogno, che porta il nome di Freddy Krueger. Marge, orripilata, riconosce il cappello e non pu\u00f2 fare altro che raccontare la verit\u00e0 a Nancy: Krueger era un infanticida squilibrato che anni prima aveva ucciso i figli del vicinato. Fu rilasciato dalla prigione poich\u00e9 il giudice dimentic\u00f2 di firmare un documento, quindi i genitori, assetati di vendetta, si fecero giustizia da soli bruciando Krueger vivo all'interno di una caldaia abbandonata. In qualche modo Krueger \u00e8 riuscito a tornare come demone dei sogni e si sta vendicando assassinando i figli di coloro che lo bruciarono.\nEssendo stata priva di sonno per pi\u00f9 di una settimana, Nancy escogita un piano per portare Freddy nella realt\u00e0 e ucciderlo con l'aiuto di Glen, ma i genitori di entrambi non permettono l'incontro. Il telefono di Nancy si mette a squillare, nonostante Marge abbia tagliato la spina per evitare chiamate con Glen, e dalla cornetta Freddy le parla e trasforma il telefono prima che Nancy lo distrugga: ormai la ragazza non \u00e8 certa se \u00e8 sveglia o sia intrappolata in un incubo. Intanto, nonostante gli avvertimenti di Nancy, Glen va a dormire e cos\u00ec Freddy lo uccide brutalmente. Mentre il tenente Thompson indaga sulla morte di Glen, Nancy mette al sicuro Marge e sistema delle trappole per la casa prima di addormentarsi per avvicinare l'assassino. Non appena Freddy fa la sua comparsa, Nancy lo afferra e risvegliandosi non lo trova con s\u00e9, iniziando a credere di essere davvero pazza. Tuttavia, proprio in quel momento, Freddy sbuca da sotto il letto di Nancy e inizia a inseguirla per ucciderla. L'assassino, per\u00f2, cade vittima delle trappole della ragazza e lei riesce ad incendiarlo nel seminterrato. La polizia raggiunge Nancy e Donald vede Freddy ancora in fiamme mentre assale Marge a letto. Donald copre Freddy con un lenzuolo per spegnere il fuoco, ma quando toglie la coperta, Krueger \u00e8 sparito e Marge svanisce davanti a lui e a Nancy. Non appena Donald \u00e8 uscito dalla stanza, Freddy riemerge dal materasso per attaccare Nancy, ma lei lo fa sparire dicendogli che lui non \u00e8 niente e ordinando che tutto torni normale.\nNancy esce dalla camera e si ritrova sulla porta di casa al mattino. Marge la raggiunge e ha un aspetto sobrio, assicurandole che non berr\u00e0 pi\u00f9. Tina, Rob e Glen ritornano come aveva chiesto Nancy e giungono davanti a casa sua per accompagnarla a scuola in macchina. Improvvisamente, per\u00f2, l'automobile prende vita e si chiude ermeticamente mostrando che la capote ha i colori del maglione di Freddy. Mentre Nancy viene portata via nella macchina posseduta, Freddy afferra Marge con il suo guanto artigliato e la trascina nella casa.\nProduzione.\nDovettero passare quattro anni dalla stesura della sceneggiatura all'erogazione dei primi finanziamenti. La cifra stanziata inizialmente era inferiore a quella della maggior parte delle produzioni americane. Il produttore della New Line Cinema, Robert Shaye, riusc\u00ec a elevare il budget fino a due milioni di dollari, rendendone meno difficoltosa la realizzazione. Il film si \u00e8 rivelato un successo, in considerazione dei 26 milioni di dollari incassati al box office (13 volte l'investimento iniziale).\nLa pellicola \u00e8 stata anche importante sul fronte degli effetti speciali. Il merito \u00e8 da ascrivere al truccatore David B. Miller, creatore del look di Krueger, sotto la supervisione di Craven. Era infatti necessario dare al personaggio l'aspetto di un uomo ustionato a morte e Wes Craven insisteva perch\u00e9 Freddy mostrasse un'orribile dentatura e una bocca sformata quasi fino all'attaccatura delle orecchie. David B. Miller, responsabile del trucco, credeva impossibile realizzare un'idea simile su di un attore che avrebbe dovuto essere sempre presente sul set. Cre\u00f2 cos\u00ec dapprima un volto quasi normale, segnato in parte da terribili ustioni, e poi una testa trasformata praticamente in un teschio. Seguirono cinque ulteriori bozzetti e cinque sculture, finch\u00e9 il regista non approv\u00f2 quello che sarebbe stato il progetto definitivo.\nA differenza di molti film splatter del periodo, \"Nightmare\" \u00e8 fondamentalmente un horror di suggestione psicologica: traduce in realt\u00e0 cinematografica la figura dell'uomo nero. L'atmosfera onirica, poi, aiuta a creare scene crepuscolari che non si basano esclusivamente sulla truculenza degli effetti speciali (comunque abbastanza notevoli per l'epoca) ma anche sui collaudati meccanismi della suspense e della evocazione. Il film \u00e8 interpretato da Heather Langenkamp, Johnny Depp (che ha qui il suo esordio sul grande schermo), Amanda Wyss, John Saxon e Ronee Blakley.\nL'aspetto e il nome di Freddy Krueger derivano da due ricordi spiacevoli di giovent\u00f9 del regista Wes Craven: il primo si basa sull'aspetto di un barbone che lo spavent\u00f2 da piccolo mentre il nome \u00e8 ripreso da quello di un bullo che lo tormentava da bambino. Sembra che la trama sia ispirata ad uno strano caso verificatosi realmente : un adolescente che soffriva spesso di incubi, pur di evitare di incorrere in tali situazioni smise di dormire arrivando a morire d'insonnia. La pellicola \u00e8 la prima prodotta dalla New Line Cinema, ai tempi solo una piccola compagnia indipendente.\nRemake/reboot.\nNel 2010 \u00e8 uscito \"Nightmare\" (\"A Nightmare On Elm Street)\", un rifacimento del film prodotto da Michael Bay per la New Line Cinema e la Platinum Dunes.\nCensura.\nIn Italia esistono due versioni del film: una, quella pi\u00f9 diffusa, \u00e8 pi\u00f9 corta di circa due minuti rispetto all'originale in quanto sono state tagliate le scene pi\u00f9 violente: la scena dell'uccisione di Tina \u00e8 quasi completamente tagliata senza mostrare le profonde ferite che dal nulla si formano sulla sua pancia e quella in cui Glen viene inglobato dal letto.\nLa saga.\nQuesto film ha avuto sei sequel, cui va aggiunto un ulteriore film slegato dalla serie con co-protagonista l'altra icona horror anni Ottanta Jason Voorhees, ed un reboot:"}
{"id": "378770", "revid": "767487", "url": "https://it.wikipedia.org/wiki?curid=378770", "title": "Timi Yuro", "text": "Biografia.\nNata da genitori italiani, originari del paese molisano di Rocchetta a Volturno, si sposta giovanissima con la famiglia a Los Angeles, dove talvolta si esibisce nel ristorante dei genitori. Sottoscrive un contratto discografico con la Liberty Records ed esordisce con \"Hurt\" (1961), ballata in stile R&amp;B lanciata da Roy Hamilton.\nIl suo stile vocale potente ed emozionale ricorda quello di Dinah Washington, tanto che molti ascoltatori pensarono che Timi fosse una cantante di colore. \"Hurt\" arriv\u00f2 al quarto posto della classifica americana di vendite, e cinque anni pi\u00f9 tardi fu portata al successo in Italia da Fausto Leali con il titolo \"A chi\".\nIl primo album, \"Make the World Go Away\", \u00e8 del 1963, e contiene pezzi country e standard melodici reinterpretati in chiave soul.\nSuccessivamente Timi Yuro si esibisce in numerose citt\u00e0 statunitensi e partecipa come \"spalla\" alla tourn\u00e9e australiana di Frank Sinatra del 1962. Nel 1965 \u00e8 invitata in Italia al Festival di Sanremo, al quale partecipa con due canzoni \"E poi verr\u00e0 l'autunno\" e \"Ti credo\". Torner\u00e0 nel 1968 con \"Le solite cose\" di Pino Donaggio.\nVerso la fine degli anni '60 passa dalla Liberty alla Mercury Records, ma la sua stella \u00e8 ormai in declino.\nPoco dopo il suo matrimonio, nel 1969, decide di lasciare il mondo dello spettacolo. Nel 1976 il gruppo dei Manhattans rilancia \"Hurt\" in versione disco-music, e molti disc jockey nel Regno Unito e nei Paesi Bassi utilizzano la sua voce campionata per alcuni remix di successo.\nTimi Yuro \u00e8 incoraggiata a ricominciare, ma nei primi anni '80 le viene diagnosticato un tumore alle corde vocali. Viene operata, ma perde la sua potente voce. Il suo ultimo disco, \"Timi Yuro sings Willie Nelson\", risale al 1984. Il cancro torner\u00e0 ad aggredirla alla gola, e morir\u00e0 nella sua casa di Las Vegas nel marzo 2004.\nUno dei suoi pi\u00f9 grandi fan fu Elvis Presley, che incise la sua personale versione di \"Hurt\" nel 1976 e si dice avesse sempre il suo tavolo personale prenotato nei locali di Las Vegas quando la collega veniva ad esibirsi."}
{"id": "378771", "revid": "599013", "url": "https://it.wikipedia.org/wiki?curid=378771", "title": "Federazione Nazionale Stampa Italiana", "text": "La Federazione Nazionale Stampa Italiana (FNSI) \u00e8 il sindacato unico e unitario dei giornalisti italiani. \nA nome di tutti i giornalisti italiani stipula, con le organizzazioni datoriali dei vari settori dell'informazione, i contratti collettivi nazionali di lavoro giornalistico. \nStoria.\nLa prima associazione di giornalisti nell'Italia unita fu l'\u00abAssociazione della stampa periodica italiana\u00bb. Fu fondata a Roma il 16 dicembre 1877. Il primo presidente fu il letterato Francesco De Sanctis. Dell'associazione facevano parte sia giornalisti che editori.\nLa Federazione della Stampa fu fondata a Bologna nel 1908 per iniziativa di alcune associazioni provinciali e regionali di giornalisti, allo scopo di coordinarsi per unire la categoria e renderla maggiormente indipendente dal potere politico ed economico. \nNel 1911 firm\u00f2 il primo contratto nazionale collettivo dei giornalisti, che \u00e8 anche il primo contratto nazionale collettivo di categoria stipulato in Italia.\nNel 1924 nacque il Sindacato fascista dei giornalisti e nel 1925 la FNSI fu sciolta. Dei 1.700 iscritti all'Associazione della stampa periodica italiana solamente 344 furono ammessi al nuovo organismo.\nAll'indomani della caduta del fascismo riprese progressivamente l'attivit\u00e0. La prima riunione si tenne il 26 luglio 1943 presso il Circolo della Stampa di Palazzo Marignoli a Roma. Fu ripristinata l'autonomia dichiarata nello statuto redatto ai primi del XX secolo. Dopo la fine dell'occupazione nazista di Roma, l'associazione riprese la propria attivit\u00e0 il 7 giugno 1944.\nDal dopoguerra.\nA seguito del Decreto Vigorelli, il Contratto collettivo nazionale di lavoro tra FNSI e FIEG del 1959 divenne legge, con efficacia \"erga omnes\" ex DPR n. 153/1961. Con la Legge istitutiva dell'Ordine dei giornalisti (legge n. 69 del 3 febbraio 1963) \u00e8 venuto meno l'obbligo di fedelt\u00e0 del giornalista al datore di lavoro, altrimenti previsto dagli articoli 1175, 1375 e 2105 del Codice civile. Il legislatore ha ritenuto che prevalesse il compito, precipuo del giornalista, di garantire ai cittadini il diritto all'informazione previsto dalla Costituzione.\nNel 1974 ha fondato la Casagit, la cassa autonoma integrativa per l'assistenza sanitaria dei giornalisti.\nNel 2015 la FNSI ha dato vita, insieme con Ordine dei Giornalisti, Casagit e INPGI, alla Fondazione sul Giornalismo \"Paolo Murialdi\", che ha lo scopo \u00ab di raccogliere e mettere a disposizione di studiosi e ricercatori tutta la documentazione sulla vita e la storia del giornalismo italiano, anche attraverso la sistematizzazione della documentazione archivistica degli enti di categoria \u00bb. La Fondazione \"Murialdi\" ha sede a Roma in via Augusto Valenziani 10-12/A: dal giugno 2018, presidente \u00e8 Vittorio Roidi, rappresentante della FNSI, in base al principio di rotazione tra gli enti istitutivi.\nLa FNSI \u00e8 oggi espressione di venti associazioni regionali di stampa (dopo che nell'aprile 2015 fu riammessa la Campania, espulsa nel marzo 2014), e di tre associazioni di giornalisti italiani all'estero (Francia, Germania, Inghilterra). Collabora con il governo nazionale sul tema della sicurezza dei giornalisti (\u00abCoordinamento per la sicurezza dei giornalisti\u00bb, nato nel dicembre 2017).\nFa parte della Federazione internazionale dei giornalisti (IFJ), la Federazione internazionale delle Associazioni e dei Sindacati dei Giornalisti.\nDal 15 dicembre 2015 il presidente \u00e8 Giuseppe Giulietti, succeduto a Santo Della Volpe, morto il 9 luglio 2015 a seguito di una lunga malattia. Segretario \u00e8 Raffaele Lorusso, eletto nel gennaio dello stesso anno.\nAl 28\u00ba Congresso, tenuto a Levico Terme dal 12 al 14 febbraio 2019, i delegati hanno rieletto Lorusso segretario, e il nuovo Consiglio ha rieletto Giulietti presidente per il mandato 2019-2023.\nI contratti.\nSono tre attualmente i contratti collettivi nazionali di lavoro stipulati dalla FNSI con le rappresentanze dei datori di lavoro: oltre a quello \u201cstorico\u201d con la FIEG (quotidiani, periodici, agenzie di stampa, emittenza radio-televisiva nazionale), nel 2000 \u00e8 stato sottoscritto quello per le radio-tv locali con AERANTI-CORALLO; e nel 2010 quello con l'USPI per la stampa periodica locale, che nella rinnovazione del 2018 \u00e8 stato esteso anche alle testate \"on-line\" locali.\nNel 2020 la FNSI, dopo aver disdetto il contratto Uspi alla scadenza, e aver dichiarata \u00ab impraticabile qualsiasi ipotesi di ulteriore interlocuzione con l'Uspi \u00bb ha siglato un accordo con l'Associazione nazionale stampa online (ANSO) e con la Federazione italiana settimanali cattolici (FISC) per il lavoro giornalistico nelle testate di informazione locale aderenti alle due organizzazioni.\nLa Federazione della Stampa \u00e8 stata inoltre riconosciuta dall'ARAN quale interlocutore per definire il profilo contrattuale dei giornalisti in servizio negli uffici stampa della Pubblica Amministrazione.\nPunti fondanti.\nLo sviluppo dell'associazione di categoria verte su tre punti fondanti:\nOrganizzazione.\nL'organizzazione centrale prevede (art. 7 dello Statuto):\nSono organi consultivi:\nSono organi territoriali:\nGruppi di specializzazione.\nLa FNSI ha costituito al suo interno dei gruppi di specializzazione, che riuniscono i propri iscritti in tali ambiti."}
{"id": "378772", "revid": "125205031", "url": "https://it.wikipedia.org/wiki?curid=378772", "title": "Deborah Kerr", "text": "Detentrice di una stella sulla \"Hollywood Walk of Fame\", fu premiata con il Golden Globe per la migliore attrice in un film commedia o musicale per \"Il re ed io\" (1956), e nel 1994 ricevette il premio Oscar alla carriera, che le venne consegnato da Glenn Close.\nBiografia.\nLa pronuncia scozzese del suo cognome (\"Kar\") differisce da quella inglese; negli USA, era invalso l'uso del detto \u00ab\"Kerr rhymes with \"star\"\"\u00bb (\"Kerr rima con \"star\"\"). Figlia d'arte (i suoi genitori erano attori di teatro), inizialmente era interessata alla carriera di ballerina ma alla fine degli anni trenta si dedic\u00f2 alla recitazione. ll suo primo film fu \"Contrabbando\" (1940) di Michael Powell, ma le scene in cui comparve furono tagliate nel montaggio finale. La sua prima vera apparizione cinematografica risale quindi all'anno successivo nella commedia \"Il maggiore Barbara\" (1941) di Gabriel Pascal.\nDopo \"Duello a Berlino\" (1943) di Michael Powell ed Emeric Pressburger, \"Intermezzo matrimoniale\" (1945) di Alexander Korda e \"Narciso nero\" (1947) diretto ancora da Powell e Pressburger, tutti di produzione britannica, pass\u00f2 al cinema hollywoodiano con il film \"Edoardo mio figlio\" (1948) di George Cukor. Interpret\u00f2 spesso ruoli di donna di classe, aristocratica ma poco passionale, in decine di famose pellicole nei pi\u00f9 svariati generi (commedie, musical, melodrammi, avventurosi, storici, kolossal, guerra, biografici, thriller), da \"Le miniere di re Salomone\" (1950) di Compton Bennett e Andrew Marton, con Stewart Granger, a \"Bagliori ad Oriente\" (1951) di Charles Vidor, con Alan Ladd, da \"Quo vadis\" (1951) di Mervyn LeRoy, con Peter Ustinov, a \"Giulio Cesare\" (1953) di Joseph L. Mankiewicz, accanto a Marlon Brando.\nStanca di interpretare ruoli piuttosto decorativi, e desiderosa di confrontarsi in prove pi\u00f9 difficili come nel periodo inglese, l'attrice decise di cambiare agente e la sua carriera ebbe una svolta. Nel 1953 infatti ebbe il ruolo di protagonista femminile accanto a Burt Lancaster in \"Da qui all'eternit\u00e0\" (1953), film diretto da Fred Zinnemann e vincitore di otto Premi Oscar; nel cast erano compresi Frank Sinatra, Montgomery Clift, Donna Reed ed Ernest Borgnine. Nonostante la diffidenza iniziale del boss della Columbia, il regista fu d'accordo nell'affidarle il ruolo della moglie del comandante della base che intreccia delle relazioni con i collaboratori del marito. L'intensa interpretazione della Kerr \u00e8 ricordata anche per una delle pi\u00f9 lunghe e sensuali sequenze d'amore della storia del cinema, quella girata sulla spiaggia con Burt Lancaster, e che allora venne giudicata molto audace. Dopo aver sospeso l'attivit\u00e0 cinematografica per due anni, a seguito di una gravidanza, l'attrice torn\u00f2 sul grande schermo con il musical \"Il re ed io\" (1956) di Walter Lang, che aveva gi\u00e0 interpretato a Broadway accanto a Yul Brynner, e nella commedia \"T\u00e8 e simpatia\" (1956) di Vincente Minnelli.\nNegli anni successivi ottenne nuovi e prestigiosi successi con \"L'anima e la carne\" (1957) di John Huston, dove vest\u00ec i panni di una suora che si ritrova sola in un'isola del Pacifico con il burbero ma leale soldato interpretato da Robert Mitchum. Ancora insieme a Mitchum partecip\u00f2 a \"I nomadi\" (1960) di Fred Zinnemann. Recit\u00f2 accanto a Cary Grant nel romantico \"Un amore splendido\" (1957) di Leo McCarey, \"Buongiorno tristezza\" (1958) di Otto Preminger, \"Tavole separate\" (1958) di Delbert Mann, dove lavor\u00f2 accanto a David Niven, Rita Hayworth e Burt Lancaster; recit\u00f2 nuovamente con Yul Brynner in \"Il viaggio\" (1959) di Anatole Litvak, e interpret\u00f2 la columnist Sheila Graham in \"Adorabile infedele\" (1959) di Henry King, con Gregory Peck nel ruolo dello scrittore Francis Scott Fitzgerald.\nInterprete elegante, raffinata e molto apprezzata dalla critica, la Kerr continu\u00f2 a lavorare intensamente durante tutti gli anni sessanta, affiancando ancora Robert Mitchum, oltre che Cary Grant e Jean Simmons, nella commedia sofisticata \"L'erba del vicino \u00e8 sempre pi\u00f9 verde\" (1960) di Stanley Donen, e nel giallo \"Il dubbio\" (1961) di Michael Anderson, ultimo film in cui apparve Gary Cooper. Fu soprattutto il regista John Huston a valorizzarla in quel periodo, scritturandola per \"La notte dell'iguana\" (1964), accanto a Richard Burton, Ava Gardner e Sue Lyon. Dopo \"Patto a tre\" (1965) di Jack Donohue, \"James Bond 007 - Casino Royale\" (1967), con David Niven, e \"I temerari\" (1969) di John Frankenheimer, con Gene Hackman e Burt Lancaster, lavor\u00f2 nel dramma \"Il compromesso\" (1969) di Elia Kazan, accanto a Kirk Douglas e Faye Dunaway.\nIn quegli anni recit\u00f2 nuovamente insieme a David Niven nel thriller \"Cerimonia per un delitto\" (1966) di J. Lee Thompson, e nella commedia \"Prudenza e la pillola\" (1968) di Fielder Cook. Due delle sue migliori interpretazioni di quel decennio restano per\u00f2 quella della governante sessuofoba in \"Suspense\" (1961) di Jack Clayton, film tratto dal racconto \"Il giro di vite\" di Henry James, e nuovamente di una governante, piena di segreti, ne \"Il giardino di gesso\" (1964) di Ronald Neame, in cui affianc\u00f2 John Mills, Edith Evans e la giovane Hayley Mills. Dopo 16 anni di lontananza dal cinema, quasi interamente passati tra privato e piccole apparizioni per la televisione, torn\u00f2 sul grande schermo con il film \"Il giardino indiano\" (1985) di Mary McMurray. Nel 1994 fu premiata con l'Oscar onorario alla carriera.\nDeborah Kerr mor\u00ec il 16 ottobre 2007, all'et\u00e0 di 86 anni, in conseguenza della malattia di Parkinson, nel villaggio di Botesdale, nel Suffolk.\nDoppiatrici italiane.\nDa doppiatrice \u00e8 stata sostituita da:"}
{"id": "378776", "revid": "125652916", "url": "https://it.wikipedia.org/wiki?curid=378776", "title": "Trigger di Schmitt", "text": "Il trigger di Schmitt \u00e8 un particolare tipo di comparatore di soglia con isteresi, ovvero un circuito che consente di trasformare un segnale analogico,in un'uscita che varia soltanto tra due valori di tensione a seconda che l'ingresso superi una certa soglia o sia inferiore a una seconda soglia (pi\u00f9 bassa). La commutazione dell'uscita deve avvenire in un tempo idealmente nullo, nella pratica molto minore del tempo caratteristico con cui varia il segnale in ingresso (inverso della banda di frequenza). La particolarit\u00e0 del trigger di Schmitt sta nel fatto che il tempo di commutazione \u00e8 ridotto per effetto di una rete di feedback positivo, ed \u00e8 limitato in ultima analisi soltanto dallo slew rate dell'amplificatore usato. Una delle sue applicazioni \u00e8 la produzione di onde quadre a partire da un segnale sinusoidale, per questo \u00e8 molto utilizzato nei circuiti logici per creare il segnale di sincronismo (clock).\nPrincipio di funzionamento.\nIl \"trigger\" (grilletto) di Schmitt ha una tensione d'ingresso e una d'uscita. L'uscita pu\u00f2 avere un valore o basso o alto. In ingresso il trigger ha due soglie, una alta e una bassa non coincidenti: in un circuito non invertente quando l'entrata \u00e8 al di sotto della soglia bassa, l'uscita assume il valore basso; quando l'entrata si trova al di sopra della soglia alta (pi\u00f9 elevata), l'uscita assume il valore alto. Quando il valore in ingresso si trova compreso tra le due soglie, l'uscita conserva il valore precedente finch\u00e9 l'entrata non sia variata sufficientemente da farne scattare il cambio (azione di trigger). Questo funzionamento implica una qualche memoria nel trigger che prende il nome di isteresi.\nIl vantaggio del trigger di Schmitt rispetto ad altri sistemi similari a una sola soglia d'ingresso \u00e8 rappresentato dalla sua maggiore stabilit\u00e0: con una sola soglia d'ingresso, un segnale in entrata rumoroso, di ampiezza prossima al valore di soglia, pu\u00f2 oscillare rapidamente attorno a tale valore, facendo altrettanto oscillare l'uscita tra il suo valore basso e alto; con il trigger di Schmitt, un segnale rumoroso vicino a una soglia pu\u00f2 causare \"una sola\" commutazione del valore d'uscita, dopo di che deve crescere verso l'altra soglia al fine di causare un'ulteriore commutazione.\nIl trigger di Schmitt fu inventato dallo scienziato americano Otto Herbert Schmitt e utilizzava originariamente le valvole termoioniche; al giorno d'oggi sono realizzati tipicamente con l'impiego di amplificatori operazionali.\nRealizzazione circuitale.\nUna possibile realizzazione di un trigger di Schmitt \u00e8 la seguente:\nLa tensione d'uscita, anzich\u00e9 essere la tensione di saturazione dell'amplificatore operazionale, viene imposta tramite due diodi Zener: in questo modo l'uscita pu\u00f2 essere modificata ed \u00e8 pi\u00f9 stabile.\nIl resistore R3 limita la corrente in uscita dall'amplificatore operazionale, che altrimenti si troverebbe a essere cortocircuitato a massa attraverso i due diodi (entrambi in bassa impedenza, l'uno perch\u00e9 in polarizzazione diretta, l'altro perch\u00e9 in regime di conduzione Zener).\nLa resistenza R4 ha invece lo scopo di bilanciare le cadute dovute alle correnti di bias in ingresso all'operazionale. In verit\u00e0 con resistori \"ragionevoli\" e operazionali integrati questo effetto \u00e8 praticamente sempre trascurabile e R4 pu\u00f2 essere omessa.\nCiclo d'isteresi.\nL'amplificatore operazionale funge da comparatore fornendo una tensione di saturazione +Vs quando il suo terminale V+ ha un potenziale superiore a quello del suo terminale V- e lo commuta in una tensione di saturazione -Vs quando si verifica l'opposto.\nLa tensione V+ viene fornita dal partitore di tensione R1-R2, collegato tra i terminali Vin e Vout, e confrontato dall'operazionale con la tensione V- (che \u00e8 di fatto a massa, essendo la corrente in R4 trascurabile). Affinch\u00e9 V+ sia uguale a zero, Vin * R2 deve uguagliare -Vs*R1, cosicch\u00e9, per commutare l'uscita, Vin deve scendere al di sotto della soglia -(R1/R2) Vs.\nA questo punto l'uscita diventa -Vs, e la soglia per ricommutare diventa +(R1/R2) Vs. Viene pertanto a crearsi una \"banda di commutazione\" centrata attorno allo zero, con livelli di scambio formula_1: affinch\u00e9 l'uscita scatti su \"ON\" (+Vs) e poi su \"OFF\" (-Vs) la tensione d'entrata deve superare il limite superiore della banda e poi scendere al disotto di quello inferiore della stessa.\nLe resistenze R1 e R2 possono quindi essere usate per regolare l'ampiezza di tale banda; se R1 \u00e8 nulla (cortocircuito) o R2 \u00e8 infinita (circuito aperto), la banda \"collassa\" a larghezza zero, ovvero il trigger si comporta come un normale comparatore.\nLa caratteristica d'uscita \u00e8 mostrata nella figura sulla destra. Il valore della soglia T \u00e8 dato da +Vs(R1/R2), e quello della soglia -T da -Vs(R1/R2) e il massimo valore M dell'uscita \u00e8 il massimo dell'alimentatore. La velocit\u00e0 con cui il trigger commuta le tensioni di saturazione si definisce \"velocit\u00e0 di variazione\" (slew rate). L'uscita pu\u00f2 venire configurata per pilotare circuiti logici.\nTrigger di Schmitt con due transistor.\nIl Trigger di Schmitt \u00e8 frequentemente composto di due transistor. La maglia RC1 R1 R2 costituisce un partitore di tensione che fornisce la tensione di base al transistor T2. Peraltro, il transistor T1 ha effetto sul partitore che fornisce una tensione pi\u00f9 bassa quando questi \u00e8 chiuso. Cosicch\u00e9, la tensione di soglia di commutazione di stato dell'uscita dipende dallo stato della corrente.\nIn condizioni di segnale basso in ingresso, T1 \u00e8 interdetto e T2 lavora. La tensione di base del transistor T2 \u00e8 stabilita dal partitore di tensione citato.\nT1 pu\u00f2 lavorare solo se il segnale d'ingresso si eleva un po' oltre la caduta di tensione ai capi di RE. Quando T1 lavora, T2 \u00e8 interdetto, perch\u00e9 il suo partitore di tensione ora fornisce una tensione pi\u00f9 bassa.\nIn condizioni di segnale d'ingresso pi\u00f9 alto, T1 lavora e T2 \u00e8 interdetto. Quando il segnale d'ingresso si riduce, T1 inizia a interdirsi aumentando la tensione di base di T2. T2, a un certo momento lavora, aumentando la corrente attraverso RE, riducendo ulteriormente il potenziale base-emettitore di T1 e interdicendolo.\nNello stato \"1\" la tensione in uscita \u00e8 circa uguale a V+, ma nello stato \"0\" questa \u00e8 ancora abbastanza elevata e pu\u00f2 risultare non sufficientemente bassa da poter venire considerata come \"livello zero logico\" per i circuiti digitali. Per raggirare ci\u00f2, amplificatori supplementari sono aggiunti in cascata sull'uscita oppure si alimenta il Trigger con due sorgenti di tensione (V+ e V-) per cui il livello di massa trovasi collocato tra loro.\nUtilizzo come oscillatore.\nIl Trigger di Schmitt \u00e8 usato talvolta per realizzare un semplice tipo di oscillatore a rilassamento o di multivibratore. Si ottiene collegando a una porta invertente una semplice rete RC, il condensatore si connette tra l'ingresso e la massa e il resistore tra l'ingresso e l'uscita. L'uscita sar\u00e0 un'onda quadra continua la cui frequenza dipende dal valore di R e di C, e dai valori di soglia del Trigger medesimo. Poich\u00e9 i circuiti di Trigger di Schmitt possono essere provveduti da un singolo circuito integrato (p. es., la serie 4000 dei dispositivi CMOS tipo 40106 ne contengono 6), una sezione libera del circuito integrato pu\u00f2 venire utilizzata come semplice e affidabile oscillatore con due soli componenti esterni. Si deve tuttavia rendere evidente che la stabilit\u00e0 di frequenza non \u00e8 molto elevata."}
{"id": "378777", "revid": "991694", "url": "https://it.wikipedia.org/wiki?curid=378777", "title": "Nikolai Chernyshevsky", "text": ""}
{"id": "378779", "revid": "77358", "url": "https://it.wikipedia.org/wiki?curid=378779", "title": "\u010cernishevskij", "text": ""}
{"id": "378780", "revid": "77358", "url": "https://it.wikipedia.org/wiki?curid=378780", "title": "Chernishevskij", "text": ""}
{"id": "378782", "revid": "125844774", "url": "https://it.wikipedia.org/wiki?curid=378782", "title": "Dionne Warwick", "text": "Nipote di Cissy Houston e quindi cugina di Whitney Houston, nonch\u00e9 sorella di Dee Dee Warwick, Dionne \u00e8 nota particolarmente per le sue interpretazioni delle canzoni di Burt Bacharach. Tra i suoi pi\u00f9 grandi successi figurano \"Do You Know the Way to San Jos\u00e8\" (per il quale ottenne il suo primo Grammy Award nel 1968), \"I Say a Little Prayer, What the World Needs Now Is Love, Alfie, Don't Make Me Over\" (che fu incisa in italiano anche da Ornella Vanoni col titolo\" Non dirmi niente) e I'll Never Fall in Love Again\" (con cui ottenne il secondo Grammy Award nel 1970). Altri due Grammy Awards le furono conferiti nel 1979, con i brani \"D\u00e9j\u00e0-vu\" (per la categoria rhythm'n'blues) e \"I'll Never Love This Way Again\" (per la categoria pop), a cui in seguito si sono aggiunti due Grammy Awards per il brano \"That's What Friends Are For\" nel 1987 e il Grammy Award alla carriera nel 2019.\n\u00c8 una delle cantanti pi\u00f9 quotate di tutti i tempi, celebre per la sua capacit\u00e0 di spaziare tra i vari generi, passando dall'R&amp;B al soul, dal pop al jazz. L'impegno profuso, in particolare, nel genere musicale R&amp;B, le \u00e8 valso l'ingresso nella Rhythm and Blues Music Hall of Fame nel 2016. \nNota come \"la cantante che ha colmato il divario\", ha venduto pi\u00f9 di 100 milioni di album e singoli in tutto il mondo, ricevendo vari dischi d'oro e di platino. Con ben 56 singoli nella classifica Billboard Hot 100, Dionne Warwick risulta la seconda cantante, nel periodo 1955-1999, con pi\u00f9 ingressi in tale classifica, dietro solo ad Aretha Franklin. Vanta oltre cento singoli e album inseriti nelle classifiche Billboard, di cui 32 nelle top 10. \u00c8, inoltre, tra i quaranta pi\u00f9 grandi hitmaker della storia ed \u00e8 stata inserita da Billboard tra i 100 cantanti di maggior successo di tutti i tempi. \nNel corso della sua carriera, si \u00e8 accostata anche al mondo del cinema e della televisione. Tra le altre cose, ha recitato nel film \"Slaves\" del 1969, che ricevette una candidatura al Festival di Cannes. Inoltre, negli anni ottanta ha condotto varie edizioni del celebre programma televisivo statunitense \"Solid Gold\", in cui si \u00e8 spesso cimentata in duetti con i suoi ospiti.\nDionne \u00e8 riconosciuta come una delle pi\u00f9 influenti interpreti della storia della musica. Numerosi artisti, come Whitney Houston, Luther Vandross, Olivia Newton-John, Dusty Springfield, Alicia Keys e Beyonc\u00e9, l'hanno citata nelle loro principali ispirazioni.\nBiografia.\nFiglia di Mansel Warrick e Lee Drinkard, inizi\u00f2 cantando con la madre e la zia nella chiesa della sua cittadina del New Jersey e nel gruppo di famiglia, i Drinkard Singers, composto da sua madre, le sue zie e i suoi zii. Dopo aver iniziato a cantare anche come voce solista, forma un vero e proprio coro gospel con sua sorella Dee Dee e sua zia Cissy Houston: le Gospelaires. Inizia quindi a proporsi in vari provini nella vicina New York, dopo aver conseguito il diploma alla prestigiosa Accademia Musicale dell'Universit\u00e0 di Hartford, nel Connecticut. \u00c8 proprio in quel periodo che viene notata da Burt Bacharach.\nNella copertina del suo primo singolo, \"Don't Make Me Over\", che usc\u00ec nel 1963, il suo cognome fu riportato erroneamente, da Warrick a Warwick, ciononostante questo rimase il suo pseudonimo. Il brano d'esordio ebbe dunque un discreto successo, ben presto seguito da \"Anyone Who Had a Heart\", nel 1964, ma fu con \"Walk On By\" che venne consacrata al successo mondiale.\nNumerosi suoi pezzi, come \"Message to Michael\" ebbero un notevole successo in Gran Bretagna nella seconda met\u00e0 degli anni sessanta, dove ottenne una popolarit\u00e0 crescente, fino a essere ricevuta dalla Regina d'Inghilterra.\n\u00c8 del 1967 l'album \"Here Where There Is Love\" che divenne uno strepitoso successo, in particolare grazie al singolo \"I Say a Little Prayer\", di cui fece una cover anche Aretha Franklin e successivamente riportato in auge nel film \"Il matrimonio del mio migliore amico\" (1997)\".\"\nNel 1968 partecipa al Festival di Sanremo, interpretando in abbinamento con Tony Del Monaco il brano \"La voce del silenzio\", che si piazza al 14\u00ba posto, ultimo tra i finalisti e da cui venne pubblicato l'omonimo 45 giri.\nNello stesso anno fece la storia, poich\u00e9 fu la prima donna afroamericana ad esibirsi per la regina Elisabetta II in Inghilterra.\nNegli anni settanta, sebbene in misura minore rispetto al decennio precedente, non mancarono i successi, come \"Then Came You\", lanciata con The Spinners che nel 1974 arriva prima nella Billboard Hot 100 o \"I'll Never Love This Way Again\" prodotto da Barry Manilow. Il periodo quinquennale trascorso alla Warner Bros. non fu tra i pi\u00f9 fortunati per la cantante, che nel frattempo si era specializzata come interprete di numerose colonne sonore da film.\nNel 1980 \u00e8 ospite fisso del variet\u00e0 italiano di Rai 1 \"Studio '80\", condotto da Christian De Sica, per la regia di Antonello Falqui.\nNel 1982, collaborando con i Bee Gees in pieno fulgore artistico, scal\u00f2 le classifiche mondiali con \"Heartbreaker\", che fu il suo maggior successo di genere pop, ed incise il singolo \"All the Love in the World\". Segu\u00ec il sodalizio con Stevie Wonder, nel 1984 in occasione della colonna sonora del film \"La signora in rosso\", composta proprio dal musicista del Michigan. Le canzoni sono \"Moments Aren't Moments\", e i duetti \"Weakness\" e la pi\u00f9 famosa \"It's You\".\nSempre nel 1985 fu quindi alla guida di un progetto musicale benefico ideato dalla Fondazione Americana per la Ricerca sull'AIDS a favore dei malati terminali: il progetto, denominato \"Dionne and Friends\", vide la nascita di una canzone firmata da Burt Bacharach che torn\u00f2 a scrivere per lei da quando, nel 1973, interruppe giocoforza il sodalizio a causa del suo divorzio artistico col paroliere Hal David: \"That's What Friends Are For\" fu cantata insieme a Gladys Knight, Elton John e Stevie Wonder, che vi suon\u00f2 anche l'armonica, e valse a Dionne il suo sesto Grammy Award. Proprio questa canzone le permise di vincere, nel 1987, il premio Special Recognition Awards agli American Music Awards di quell'anno. Questa seconda giovinezza artistica fu confermata, oltre che dall'album di quest'anno \"Friends\" dal successivo del 1986 \"Reservations for Two\", col relativo singolo \"Love Power\", cantato con Jeffrey Osborne.\nNel 1985 prese parte al progetto USA for Africa, cantando \"We Are the World\" insieme a numerosi artisti americani.\nNel 2000 partecipa al Concerto di Natale in Vaticano cantando insieme al cantautore sardo Piero Marras \"The voice of Maria Sa oche ' e Maria).\"\nL'8 Marzo 2004 ha realizzato un concerto al Teatro Verdi di Martina Franca (Taranto) ospite della Orchestra della Valle d'Itria. A dirigere la serata c'era il Maestro Gianfranco Lombardi e come cantanti in scena gli esordienti Fabio Lepore e Daniela Desideri.\nNel 2004 Mariella Nava scrisse e cant\u00f2 con lei \"It's Forever\", canzone bilingue dedicata alla pace, inserito nell'album della cantautrice \"Condivisioni\", e scelto come inno per i Mondiali di Sci di Bormio del 2005.\nNel maggio 2005, insieme ad altre 24 illustri donne afroamericane, viene onorata da Oprah Winfrey nel suo Legends ball.\nIl 12 agosto 2008 si esib\u00ec in Italia nell'evento \"Dionne Warwick and Friends\", mentre il 7 dicembre 2008 partecip\u00f2 al XXVI concerto di Natale al Teatro Filarmonico (Verona). Il 28 aprile 2012 si esib\u00ec a Torino in piazza Castello, in occasione del Torino Jazz Festival. Sono solo alcune delle numerose manifestazioni e concerti al quale Dionne prese parte in Italia, dove \u00e8 ancora un'artista molto amata.\nIl 10 settembre 2010 \u00e8 stata ospite del programma di Antonella Clerici \"Ti lascio una canzone\" e ha cantato insieme a quattro concorrenti dello show.\nTra le ultime apparizioni della cantante in Italia si ricordano quella del 2012 a Catanzaro, in occasione del \"Festival d'Autunno\", e, in televisione, nel gennaio del 2013 a \"I migliori anni\", programma condotto da Carlo Conti su Rai1.\nNel 2019, in occasione della cerimonia di premiazione dei Grammy Awards, le viene conferito il Lifetime Achievement Award (Grammy Award alla carriera), come riconoscimento dei suoi quasi sessant'anni di eccelsa e magistrale carriera.\nNel 2020 partecipa come concorrente alla terza edizione del programma statunitense \"The masked singer\" indossando la maschera del Topo.\nAmbasciatrice di buona volont\u00e0 della FAO.\nL'Organizzazione per l'Alimentazione e l'Agricoltura delle Nazioni Unite (FAO), \u00e8 l'agenzia specializzata delle Nazioni Unite che ha un ruolo di capo nella lotta contro la fame nel mondo. La FAO \u00e8 stata fondata il 16 ottobre del 1945 nella citt\u00e0 del Quebec, Canada. Il Programma degli Ambasciatori di buona volont\u00e0 della FAO \u00e8 iniziato nel 1999. Il 16 ottobre 2002, Dionne Warwick \u00e8 stata nominata Ambasciatrice di buona volont\u00e0 della FAO.\nVita privata.\nNel 2002 a Miami fu arrestata per possesso di marijuana, ma la condanna le fu ritirata in seguito ad un patteggiamento che prevedeva, tra l'altro, un programma di disintossicazione.\nNel 1967 Dionne Warwick ha sposato William Elliott, dal quale ha divorziato, per poi risposarsi di nuovo nello stesso anno. Warwick ed Elliott divorziarono definitivamente nel 1975. Dalla loro unione sono nati due figli, David e Damon Elliott.\nPremi e riconoscimenti.\nGrammy Awards\nNel corso della sua carriera, Dionne Warwick ha vinto 6 Grammy Awards, tra cui il Grammy Award alla carriera, ricevendo un totale di 14 candidature. \nGrammy Hall of Fame\nNAACP Image Awards\nCash Box Magazine Annual Poll - Cash Box Magazine Awards (Best sellers)\nAltri premi e riconoscimenti"}
{"id": "378783", "revid": "77358", "url": "https://it.wikipedia.org/wiki?curid=378783", "title": "Chernyshevsky", "text": ""}
{"id": "378785", "revid": "465169", "url": "https://it.wikipedia.org/wiki?curid=378785", "title": "Pigna", "text": ""}
{"id": "378786", "revid": "287204", "url": "https://it.wikipedia.org/wiki?curid=378786", "title": "Faysal I d'Iraq", "text": "Animatore della rivolta araba contro gli ottomani (sollecitata e aiutata dalla Gran Bretagna con la corrispondenza Husayn-McMahon), egli apparteneva alla famiglia hascemita.\nBiografia.\nGiovinezza.\nFay\u1e63al nacque a \u1e6c\u0101\u02beif (oggi in Arabia Saudita) nel 1885, terzo figlio di al-\u1e24usayn ibn \u02bfAl\u012b, \"shar\u012bf\" de La Mecca. Egli crebbe a Istanbul, ove grazie al padre ebbe modo di apprendere le prime nozioni di politica e leadership. \nNel 1913 fu eletto rappresentante della citt\u00e0 di Gedda nel parlamento ottomano e nel 1916, in visita a Damasco, ader\u00ec al gruppo clandestino al-Fatah (la Giovane), un'organizzazione anti-ottomana composta da nazionalisti arabi.\nPrima guerra mondiale.\nFay\u1e63al oper\u00f2 quindi per gli Alleati nel corso della prima guerra mondiale come comandante delle truppe arabe che suo padre aveva autorizzato a formare in seguito alla sua proclamazione della \"rivolta araba\" contro il regime di Istanbul. In questa sua attivit\u00e0 militare ebbe il sostegno finanziario e operativo della Gran Bretagna, che distacc\u00f2 presso di lui il tenente Thomas Edward Lawrence, pi\u00f9 noto come \"Lawrence d'Arabia\".\nPartecip\u00f2 cos\u00ec alle operazioni che videro come teatro d'azione la Transgiordania ed entr\u00f2 per primo a Damasco, anticipando l'ingresso britannico del generale Allenby, e nell'antica capitale del califfato omayyade form\u00f2 un governo arabo nel 1918, ignaro che, in base agli accordi Sykes-Picot (tenuti accuratamente segreti agli arabi), Gran Bretagna e Francia s'erano spartiti l'intera area vicino-orientale ex ottomana, stabilendo l'assegnazione della Siria e del Libano alla Francia, mentre Fay\u1e63al e suo padre invece ritenevano che in cambio della cessione della Siria meridionale per farne un focolare ebraico, la Siria settentrionale ed il Libano, assieme all'Iraq, sarebbero divenute un regno arabo, di cui Fay\u1e63al sarebbe stato re.\nDopo la guerra.\nFay\u1e63al guid\u00f2 quindi la delegazione araba che alla conferenza di pace di Parigi del 1919 cerc\u00f2 di far valere le vacue promesse fatte all'epoca da Sir Henry McMahon e, grazie all'aiuto della ben nota e assai influente Gertrude Bell, riusc\u00ec a ottenere che alcuni paesi arabi fossero guidati dalla dinastia hascemita, cui egli apparteneva.\nIl 3 gennaio 1919, firm\u00f2 con Chaim Weizmann, presidente dell'Organizzazione sionista mondiale, un accordo in cui Fay\u1e63al accett\u00f2 la condizione che la dichiarazione Balfour costituisse una delle basi di discussione per il futuro dell'area alla fine del dominio britannico: un accordo che tuttavia non ebbe mai seguito.\nRe di Siria e d'Iraq.\nIl 7 marzo 1920, Fay\u1e63al venne proclamato re del Regno Arabo di Siria (nucleo di una auspicata Grande Siria) dal Congresso nazionale siriano del governo di Hashim al-Atassi. Nell'aprile del 1920, la conferenza di Sanremo affid\u00f2 alla Francia il mandato sulla Siria che scaten\u00f2 subito la guerra franco-siriana, che soppresse il regno arabo damasceno. Durante la battaglia di Maysalun del 24 luglio 1920, i francesi furono vittoriosi e Fay\u1e63al fu espulso dalla Siria. In agosto si trasfer\u00ec nel Regno Unito, ove visse per un anno intero.\nNel marzo del 1921, con la conferenza del Cairo, i rappresentanti britannici presenti pensarono che Fay\u1e63al sarebbe stato un ottimo candidato per governare l'Iraq, sul quale il Regno Unito aveva ricevuto dalla Societ\u00e0 delle Nazioni un mandato di tutela. Malgrado ci\u00f2, pochissimi in Iraq conoscevano o potevano appoggiare Fay\u1e63al e pertanto questa sua scarsa popolarit\u00e0 avrebbe potuto portare all'assegnazione di un trono instabile.\nDi conseguenza il governo di Londra, al fine di assicurarsi il controllo sul mandato, decise di fare un passo indietro sulla diretta amministrazione dello Stato e di creare una monarchia in Iraq pur mantenendo formalmente il protettorato. A seguito di un plebiscito col 96% della popolazione favorevole (anche se tali dati non furono accurati) Fay\u1e63al venne posto al potere e proclamato re nell'agosto del 1921.\nDati i propri precedenti, egli cerc\u00f2 di coltivare ottime relazioni tra Iraq e Siria. Per migliorare l'istruzione nel paese, Fay\u1e63al assunse medici ed insegnanti e nomin\u00f2 Sati' al-Husri, ex ministro dell'istruzione a Damasco, direttore del ministero dell'istruzione iracheno. Questa apertura nei confronti del resto del mondo arabo port\u00f2 a risentimenti nei confronti dei siriani e dei libanesi in Iraq.\nFay\u1e63al inoltre apr\u00ec nuove vie di comunicazione nel deserto da Baghdad a Damasco e da Baghdad ad Amman; ci\u00f2 port\u00f2 interesse sulla raffineria di Mosul e con tutta probabilit\u00e0 apr\u00ec il via ad un piano per costruire un oleodotto verso il Mar Mediterraneo che avrebbe potuto aiutare economicamente l'Iraq, incrementando ulteriormente il desiderio del paese di influenzare l'oriente arabo. Durante il suo regno, il sovrano si prodig\u00f2 largamente per rafforzare l'esercito iracheno e tent\u00f2 addirittura di introdurre una coscrizione militare di modo da raggiungere gli obiettivi previsti, che non furono raggiunti.\nNel 1925, dopo la grande rivoluzione siriana, il governo francese, colpito dai risultati di Fay\u1e63al, inizi\u00f2 a consultarlo sull'amministrazione del territorio ed il re sugger\u00ec di restaurare il potere degli hashemiti a Damasco.\nFay\u1e63al vide inoltre il trattato anglo-iracheno del 1930 come ostacolo al suo progetto di panarabismo, anche se questo consent\u00ec all'Iraq di ottenere una maggiore indipendenza politica. La limitazione ovvia imposta dal trattato era l'assoluta dipendenza dalla Gran Bretagna, il che avrebbe inevitabilmente bloccato le relazioni con la Siria, amministrata dalla Francia: ci\u00f2 impediva l'unione tra le due principali regioni del mondo arabo, che erano appunto un punto critico del programma politico di Fay\u1e63al. Al contrario, i nazionalisti arabi in Iraq vedevano di buon occhio il trattato, che ritenevano un progresso che collocava gli arabi in una condizione migliore di quella che stavano sperimentando in Siria e in Palestina.\nNel 1932 il mandato britannico in Iraq termin\u00f2 e Fay\u1e63al divenne il simbolo dell'indipendenza nazionale. Il 3 ottobre il Regno dell'Iraq ader\u00ec alla Lega delle Nazioni. Fay\u1e63al disse di aver fatto un sogno nel quale gli era apparso il compagno del profeta Hudhayfa ibn al-Yaman che gli avrebbe detto: \"O re! Rimuovi J\u0101bir b. \u02bfAbd All\u0101h al-An\u1e63\u0101r\u012b e me dalle rive del fiume Tigri e seppelliscici in un posto pi\u00f9 sicuro, dal momento che la mia tomba \u00e8 gi\u00e0 piena d'acqua e quella di J\u0101bir si sta riempiendo lentamente\". Quell'anno numerosi musulmani e non solo, oltre al re, al gran muft\u012b, al primo ministro e al principe F\u0101r\u016bq d'Egitto, si recarono ad aprire le tombe dei due compagni di Maometto: si afferm\u00f2 che entrambi i corpi fossero stati ritrovati in perfette condizioni, con gli occhi aperti e pieni di luce divina; inoltre, sia le bare sia i loro vestiti erano intatti, al punto da farli sembrare vivi. I due corpi vennero a questo punto trasportati altrove e sepolti nei pressi della tomba dell'altro compagno, Salman al-Farsi, nel parco di Salm\u0101n, a 30 chilometri da Baghdad.\nNell'agosto del 1933, incidenti come il massacro di Simele causarono tensioni tra Regno Unito e Iraq. Il primo ministro Ramsay McDonald ordin\u00f2 all'alto commissario in Iraq Francis Humphrys di recarsi nel paese arabo immediatamente dopo aver avuto la notizia dell'uccisione di numerosi assiri cristiani. Il governo britannico ordin\u00f2 a Fay\u1e63al di rimanere a Baghdad per punirlo di questo massacro, ma per tutta risposta il re rispose alla legazione britannica: \"Anche se ora \u00e8 tutto a posto in Iraq, nonostante la mia salute malferma, devo attendere l'arrivo di sir Francis Humphrys a Baghdad, ma non c'\u00e8 ragione. Informo il governo britannico con il contenuto dei miei telegrammi.\"\nNel luglio del 1933, poco prima della morte, Fay\u1e63al si rec\u00f2 a Londra, dove non manc\u00f2 di esprimere la propria preoccupazione per l'attuale situazione in Palestina, in cui l'elemento arabo era entrato in forte fermento a seguito della crescente immigrazione illegale ebraica in Palestina. Egli chiese ai britannici di limitare quell'afflusso che alterava il rapporto demografico nei territori mandatari e la vendita delle terre per paura che \"viceversa il futuro prossimo del mondo arabo sar\u00e0 quello di essere spremuto fuori dalla Palestina o ridotto a una schiavit\u00f9 economica e sociale.\u201d\nMorte.\nFay\u1e63al mor\u00ec l'8 settembre 1933, all'et\u00e0 di 48 anni, ufficialmente a causa di un infarto mentre si trovava a Berna, in Svizzera, per un controllo medico. Gli succedette al trono il figlio primogenito Gh\u0101z\u012b. Sorsero molti dubbi circa la sua morte dal momento che i medici svizzeri avevano assicurato che era in salute e nulla poteva seriamente minarlo, la sua infermiera personale not\u00f2 inoltre dei segni di avvelenamento da arsenico dopo la morte e alcuni amici che lo accompagnavano notarono come quel giorno egli avesse accusato dolori allo stomaco (segno di avvelenamento) e non al petto (tipico segno di infarto). Il corpo del re venne mummificato in fretta prima che un'autopsia potesse identificare l'esatta causa della morte.\nIn una piazza intitolata a lui, alla fine di viale Haifa a Baghdad, venne costruita una statua del re Fay\u1e63al a cavallo, realizzata da uno scultore italiano; la statua fu eliminata in seguito al crollo della monarchia irachena nel 1958, ma successivamente venne ricollocata nella posizione originaria."}
{"id": "378788", "revid": "1543377", "url": "https://it.wikipedia.org/wiki?curid=378788", "title": "Pinnacle Systems", "text": "Pinnacle Systems inc. \u00e8 una azienda californiana (Mountain View, USA) fondata nel 1986. Si occupa di hardware e software per il video editing ed \u00e8 destinato a utenti privati e aziende. All'inizio, si occupava di trasmissioni e verso la fine degli anni novanta, Pinnacle Systems ha rivolto lo sguardo al mondo dei consumatori. Nel 2003, la Pinnacle Systems acquist\u00f2 la societ\u00e0 tedesca Steinberg, la quale fu rivenduta alla Yamaha nell'anno seguente. Pinnacle fu acquistata nell'agosto 2005 dalla Avid Technology Inc., azienda specializzata nella distribuzione, gestione e creazione di supporti digitali per film, video, audio, animazioni, giochi e trasmissioni.\nNel luglio 2012 la Corel Corporation acquisisce da Avid Technology sia Pinnacle Studio che Avid Studio. Anche Pinnacle System fa ora parte della Corel Corporation.\nProdotti.\nEcco i maggiori prodotti della Pinnacle Systems:\nSoftware\nHardware\nPremi ottenuti.\nLa Pinnacle Systems ha vinto nove Emmy Awards per aver trasformato in digitale alcuni video tradizionali."}
{"id": "378790", "revid": "486946", "url": "https://it.wikipedia.org/wiki?curid=378790", "title": "Rompighiaccio Krasin", "text": ""}
{"id": "378792", "revid": "767487", "url": "https://it.wikipedia.org/wiki?curid=378792", "title": "Daniel Harvey Hill", "text": "Durante la guerra di secessione fu ufficiale dell'esercito confederato. Nominato tenente generale dell'Esercito confederato la sua promozione a tale grado non venne ratificata dal Senato: le critiche del suo comandante di armata Braxton Bragg gli costarono il comando di corpo d'armata e la promozione.\nNato ad Hill's Iron Works, Carolina del Sud, usc\u00ec dall'Accademia Militare di West Point nel 1842. Assegnato all'artiglieria, guadagn\u00f2 due brevetti nella guerra messicana.\nSi dimise nel 1849 mentre era tenente nel 4\u00ba Artiglieria e divenne professore di \"college\" e sovrintendente dell'Istituto Militare della Carolina del Nord.\nL'11 maggio 1861 divenne colonnello del 1\u00ba Reggimento Volontari della Carolina del Nord e combatt\u00e9 a Big Bethel, dove ebbe un ruolo fondamentale per la vittoria. Comand\u00f2 poi il Dipartimento della Penisola (maggio - giugno 1861).\nIl 10 luglio 1861 fu promosso brigadier generale e comand\u00f2 il Dipartimento di Fredericksburg (luglio 1861), il Distretto del Pamlico, Dipartimento della Carolina del Nord (ottobre - novembre 1861), la 1\u00aa Brigata della 3\u00aa Divisione Longstreet, Distretto del Potomac, Dipartimento della Virginia Settentrionale (novembre 1861 - gennaio 1862), Forze di Leesburg, Distretto del Potomac, Dipartimento della Virginia Settentrionale (gennaio - marzo 1862).\nFu in azione a Yorktown e Williamsburg. Rimasto nella Virginia sudorientale durante la seconda campagna di Bull Run, si riun\u00ec all'Armata della Virginia Settentrionale di Lee per la campagna del Maryland, con buoni risultati a South Mountain. La sua ultima battaglia con l'Armata della Virginia Settentrionale fu a Fredericksburg.\nRitornato nella Penisola con il grado di maggior generale dal 26 marzo 1862, comand\u00f2 la 4\u00aa Divisione - la vecchia Van Dorn, Dipartimento della Virginia settentrionale (marzo - luglio 1862), il Dipartimento della Carolina del Nord (luglio - agosto 1862 ed aprile - luglio 1863), la Divisione Hill del Corpo d'Armata Jackson, Armata della Virginia Settentrionale (agosto 1862 - aprile 1863) combattendo a Seven Pines, nella campagna dei Sette Giorni e a Antietam, dove la maggior parte della sua divisione fu impegnata nella letale Sunken Road (strada in trincea) e immediatamente a nord di essa; comand\u00f2 temporaneamente il Valley District, Armata della Virginia Settentrionale (settembre 1862).\nFu accusato - probabilmente a torto - di aver perduto la sua copia dell'Ordine Speciale 191 di Lee nei pressi di Frederick, Maryland durante la prima parte dell'invasione del Nord del 1862.\nl'11 luglio 1863 fu promosso tenente generale e prese il comando del vecchio Corpo d'Armata Hardee, Armata del Tennessee (luglio - novembre 1863) e lo guid\u00f2 a Chickamauga. Disgustato dal fallimento di Bragg nello sfruttare i benefici della vittoria, fece sapere il proprio punto di vista al Presidente Jefferson Davis, che ancora sosteneva il suo amico. Bragg a sua volta accus\u00f2 scorrettamente lui di aver ritardato un attacco. Hill fu rilevato dal comando del corpo d'armata e Davis si rifiut\u00f2 di sottomettere al Senato la sua nomina a tenente generale. Cos\u00ec torn\u00f2 al grado di maggior generale il 15 ottobre 1863.\nAiutante di campo volontario nello staff di Beauregard, Dipartimento della Carolina del Nord e Virginia meridionale (maggio - giugno 1864) partecip\u00f2 alle battaglie di Drewry's Bluff e Petersburg; nello stesso periodo fu comandante di una divisione provvisoria per alcuni giorni; comand\u00f2 poi il Dipartimento della Carolina del Nord e Virginia Meridionale (maggio 1864), il Distretto della Georgia, Dipartimento della Carolina del Sud, Georgia e Florida (gennaio - marzo 1865); una divisione del corpo d'armata di Lee, Armata del Tennessee (marzo - aprile 1865) partecipando alla Bentonville; comand\u00f2 infine il corpo d'armata (fine marzo 1865).\nDopo la guerra ritorn\u00f2 a insegnare e fu impegnato in opere letterarie e storiche: \"The Land We Love\" (\"La terra che amiamo\"), \"The Southern Home\" (\"La patria del sud\").\nMor\u00ec il 24 settembre 1889 a Charlotte, Carolina del Nord."}
{"id": "378796", "revid": "767487", "url": "https://it.wikipedia.org/wiki?curid=378796", "title": "Quando c'era Silvio", "text": "Quando c'era Silvio - Storia del periodo berlusconiano \u00e8 un documentario direct-to-video del 2005 diretto da Ruben H. Oliva su soggetto dei giornalisti Beppe Cremagnani ed Enrico Deaglio.\nTrama.\nIl docufilm, introdotto e chiuso da Lella Costa che legge passi dal Pinocchio di Collodi e narrato da Enrico Deaglio, usando esclusivamente immagini di repertorio, interviste ai protagonisti e nessuna \"fiction\", se non una brevissima apparizione di Karl Marx, analizza e alterna la vita privata e pubblica di Silvio Berlusconi, sia come imprenditore che come uomo politico, a partire dall'origine dei capitali necessari alla sua fin troppo improvvisa ascesa nel mondo degli affari, l'affiliazione alla loggia segreta P2, l'acquisto con carattere speculativo di villa Casati grazie ai \"buoni uffici\" dell'avvocato Cesare Previti, poi condannato per corruzione in atti giudiziari. Seguono: l'esibizione della tomba faraonica fatta costruire nella sua residenza privata, i rapporti con il boss mafioso Vittorio Mangano, ritenuto tramite fra Berlusconi e le famiglie mafiose con i rapporti gestiti da Marcello Dell'Utri. I sospetti di Paolo Borsellino circa la liceit\u00e0 di questi rapporti e la successiva condanna di Dell'Utri. L'indebitamento del gruppo Fininvest prima dell'ingresso in politica di Silvio Berlusconi. Il suo ingresso in politica, il risanamento dei problemi finanziari e il conflitto di interessi. Sono presentati anche aspetti pi\u00f9 pettegoli quali il trapianto dei capelli, l'uso di scarpe zeppate per aumentare l'altezza, l'uso di pesante trucco, gli interventi di chirurgia plastica, la passione per il canto con Mariano Apicella e le fantozziane sedute di \"fitness\" con gli alti ranghi di Fininvest e Forza Italia. Riprende l'analisi politica con l'uso delle leggi \"ad personam\" per la soluzione di molte questioni legate al conflitto di interessi e alla gestione dei mezzi televisivi e l'inizio dell'inchiesta sulle sue societ\u00e0 offshore. Segue l'infelice intervento di Berlusconi al Parlamento europeo in cui offende il vicepresidente e capogruppo del gruppo socialista Martin Schulz dandogli del Kap\u00f2 e l'imbarazzo causato al resto della delegazione italiana (visibile nelle espressioni sorprese e corrucciate di Gianfranco Fini), la successiva condanna e \"reprimenda\" del Parlamento europeo e la replica di Schulz. Si analizza poi il notevole arricchimento personale ed economico di Berlusconi e delle sue attivit\u00e0 durante il suo periodo \"politico\". L'\"incantamento\" legato ai modelli sociali dettati dalle sue televisioni avvia alla fine del film che si conclude con il resoconto del suo interrogatorio del 2002 a Palazzo Chigi in merito al processo Dell'Utri e la campagna elettorale in previsione delle elezioni politiche del 2006. Ultima scena l'inquadratura di un cavallo di Troia che, sulle parole di Collodi, sottintende il ruolo di Berlusconi come mezzo di veicolazione e introduzione di numerose attivit\u00e0 illecite nell'apparato politico ed economico italiano.\nDistribuzione.\nIl documentario \u00e8 stato distribuito direct-to-video a partire dal 1\u00ba marzo 2006 in allegato al settimanale \"Diario\" insieme al libro \"Berlusconeide - 5 anni dopo\". Il film, autoprodotto, ha venduto circa 160.000 copie.\nAccoglienza.\nFu il primo film di inchiesta sulla figura politica e imprenditoriale di Silvio Berlusconi e suscit\u00f2 accesi dibattiti e discussioni diventando un caso mediatico di cui si occuparono con grande risonanza le principali fonti di informazione, anche a causa di alcune accuse di censura, dato che nonostante la RAI ne avesse messo in palinsesto la trasmissione, rifiut\u00f2 poi la messa in onda, reiterando cos\u00ec le accuse di indebite pressioni di Silvio Berlusconi sulle fonti di informazione gi\u00e0 manifestate con il passato editto bulgaro."}
{"id": "378797", "revid": "39692", "url": "https://it.wikipedia.org/wiki?curid=378797", "title": "Caudofoveati", "text": ""}
{"id": "378798", "revid": "99064", "url": "https://it.wikipedia.org/wiki?curid=378798", "title": "Maria Farandouri", "text": ""}
{"id": "378800", "revid": "125311823", "url": "https://it.wikipedia.org/wiki?curid=378800", "title": "Altenburg", "text": "Altenburg (in sorabo \"Starohr\u00f3d\") \u00e8 una citt\u00e0 di abitanti della Turingia, in Germania.\n\u00c8 il capoluogo, e il centro maggiore, del circondario dell'Altenburger Land.\nAltenburg si fregia del titolo di \"Grande citt\u00e0 di circondario\".\nStoria.\nI resti di una fortificazione testimoniano la presenza di popolazioni slave che probabilmente diedero vita al primo nucleo abitato. La prima citazione della citt\u00e0 in un documento dell'imperatore Ottone II risale al 976, in seguito Federico Barbarossa ne fece il centro principale della parte orientale del suo regno. Nel 1256 ottenne il titolo di citt\u00e0.\nSuddivisione.\nIl territorio cittadino comprende, oltre al capoluogo, le frazioni (\"Ortsteil\") di Ehrenberg, Kosma e Zetzscha.\nAmministrazione.\nGemellaggi.\nAltenburg \u00e8 gemellata con:"}
{"id": "378802", "revid": "124934950", "url": "https://it.wikipedia.org/wiki?curid=378802", "title": "Freddy Krueger", "text": "Frederick Charles \"Freddy\" Krueger, soprannominato a volte Fred, \u00e8 un personaggio cinematografico immaginario, assoluto protagonista della saga di film horror \"Nightmare\". In vita era un assassino seriale, con particolare interesse per l'infanticidio. Fu ucciso per vendetta dai suoi stessi concittadini e ottenne, dopo la morte, la capacit\u00e0 di manifestarsi nei sogni altrui, che sfrutta per tormentare e uccidere i figli dei responsabili della sua morte.\nIn tutte le pellicole della serie originale viene interpretato da Robert Englund, ed \u00e8 cos\u00ec noto che l'attore \u00e8 di solito associato al personaggio. Nel remake del 2010, il personaggio \u00e8 interpretato da Jackie Earle Haley. Freddy Krueger compare al 40\u00ba posto nella lista AFI's 100 Years... 100 Heroes and Villains, stilata dalla American Film Institute nel 2003.\nDescrizione.\nL'aspetto di Freddy \u00e8 caratteristico per le terribili ustioni che lo deturpano e per il guanto da lui fabbricato con lame fissate alle estremit\u00e0 delle dita. Altre caratteristiche sono il cappello borsalino marrone e il maglione a strisce orizzontali verde scuro e rosso sfilacciato ai margini.\nFreddy, inoltre, possiede alcuni poteri che pu\u00f2 utilizzare solo nel mondo dei sogni: pu\u00f2 usare la telecinesi, sfruttata anche contro Jason Voorhees; pu\u00f2 ricomporre il suo corpo e teletrasportarsi da un posto all'altro; \u00e8 in grado di cambiare a suo piacimento il sogno (luogo, caratteristiche e personaggi) e anche trasformarsi: generalmente assume l'aspetto delle persone vicino alle sue vittime, in modo da terrorizzarle maggiormente. Ma \u00e8 anche capace di trasformare, anche radicalmente, la propria struttura fisica.\nEntro certi limiti, pu\u00f2 agire anche nella realt\u00e0: nel quarto film uccide una ragazza dandole fuoco, e nella realt\u00e0 scoppia un incendio; oppure quando, in modo macabro, sfrutta un ragazzo con un problema di sonnambulismo utilizzandolo come una marionetta. Nella realt\u00e0 quest'ultimo passa addirittura attraverso i muri. Nel secondo film, dopo aver preso il controllo del corpo di Jesse, Fred dimostra di poter apparire e sparire a suo piacimento e di influire sull'ambiente circostante; pu\u00f2 anche far apparire come accidentali i suoi omicidi.\nFreddy, inoltre, pu\u00f2 anche controllare, seppur in maniera molto macchinosa, il proprio scheletro, ossia ci\u00f2 che \u00e8 rimasto di lui. Ha anche la capacit\u00e0 di impadronirsi dei corpi altrui, potere che inizialmente ha manifestato nel secondo capitolo di \"Nightmare\" per uccidere le sue vittime, ma che poi utilizzer\u00e0 anche in \"Freddy vs. Jason\" per distruggere l'Hypnocyl e far addormentare il suo avversario, iniettandogli nel corpo un potentissimo sonnifero.\nBiografia.\nFreddy \u00e8 il figlio di Suor Mary Helena, nata Amanda Krueger. La monaca rimase casualmente prigioniera durante le vacanze di Natale nel manicomio Westin Hills, dove venne stuprata da alcuni tra i pi\u00f9 pericolosi malavitosi reclusi. La donna sopravvisse, ma rimase incinta: Freddy nacque da una di queste violenze carnali nel maggio del 1933. Amanda prefer\u00ec non abortire in quanto considerava quella vita che cresceva dentro di lei comunque un dono di Dio. Alla nascita, il bambino fu affidato da sua madre a Edward Underwood, un uomo che si rivel\u00f2 in seguito essere un pazzo alcolizzato che rese l'infanzia di Freddy un vero e proprio inferno, picchiandolo ripetutamente. Inoltre, Freddy fu oggetto di reiterato bullismo da parte dei compagni di classe.\nIl piccolo Freddy, a causa delle percosse e dei vari maltrattamenti subiti dal padre adottivo e dai compagni inizi\u00f2 a dare i primi segni di squilibrio mentale torturando e uccidendo vari piccoli animali, come criceti e scarafaggi, oltre a cimentarsi in atti di masochismo. A 19 anni, stanco delle continue umiliazioni uccise con un rasoio il padre adottivo, dando definitivamente inizio al suo regno di terrore a Springwood, sua citt\u00e0 natale.\nRaggiunta l'et\u00e0 adulta, inizi\u00f2 a lavorare in una fornace: qui impar\u00f2 a costruire le sue adorate armi di tortura, iniziando a meditare la sua vendetta nei confronti della citt\u00e0. Tormentato dai ricordi della sua infanzia infelice, rap\u00ec i figli dei suoi ex compagni di scuola, che poi sevizi\u00f2 e uccise nella fornace, nonostante egli stesso avesse una figlia, Katherine, avuta dalla moglie Loretta. Per compiere le sue nefandezze, utilizz\u00f2, come specchietto per le allodole, un furgoncino di gelati. In casa Freddy possedeva un inventario di armi impressionante: oltre al suo tipico guanto con i rasoi ne aveva alcuni dotati di viti, uncini e altri macchinari. Un giorno, sua moglie Loretta, curiosa di sapere cosa nascondesse il marito, scese nella cantina e not\u00f2 i suoi \"\"attrezzi del mestiere\" e l'album con le foto dei bambini da lui uccisi, scoprendo la terribile doppia vita dell'uomo da lei sposato. Freddy, una volta scoperto e accecato dall'ira strangola a morte Loretta, davanti agli occhi piangenti della piccola Katherine, obbligando poi la figlia a non raccontare a nessuno ci\u00f2 che aveva visto.\nNel 1966 Freddy, conosciuto come lo \"Squartatore di Springwood\", venne arrestato (grazie al tenente Donald Thompson) e processato per l'omicidio di pi\u00f9 di venti bambini, mentre Katherine fu affidata a un orfanotrofio e il suo nome cambiato in Maggie, per far s\u00ec che non si conoscesse la vera identit\u00e0 del padre. Tuttavia nel 1968, per un vizio di forma (non erano stati letti i suoi diritti), il giudice non firm\u00f2 la condanna, cos\u00ec Freddy venne rilasciato dopo poco tempo. Amanda Krueger, impazzita dopo il processo, apparentemente si suicid\u00f2 ma il suo corpo non venne pi\u00f9 trovato. Freddy fece cos\u00ec ritorno alla sua fornace per continuare la sua opera di sterminio, ma i genitori delle sue piccole vittime, delusi e infuriati per la sentenza, decisero di irrompere nel suo nascondiglio e farsi giustizia da soli, cospargendolo di benzina e bruciandolo vivo.\nNei suoi ultimi istanti di vita, tuttavia, Freddy non diede alcun segno di spavento, anzi, rise in faccia ai suoi giustizieri, promettendo loro che sarebbe tornato. In fondo Krueger, incredibilmente aveva da sempre desiderato la morte per liberarsi della zavorra umana e dare libero sfogo al demone che portava dentro di s\u00e9. Prima di morire, infatti, desideroso di un potere superiore alla natura umana, strinse un patto con tre entit\u00e0 maligne, gli antichi \"Demoni dei Sogni\". Fondendosi con lui, questi gli diedero la possibilit\u00e0 di vendicarsi sui figli dei suoi assassini, laddove questi non li avrebbero potuti proteggere: nei loro sogni.\nDa allora Freddy si \u00e8 tramutato in una sorta di fantasma, avendo ottenuto il totale controllo della dimensione onirica, dalla quale pu\u00f2 liberamente tormentare e uccidere le sue vittime. In seguito, il tenente Thompson raccolse le sue ossa e le nascose in un deposito sfasciacarrozze, in modo che nessuno potesse mai trovarle. Qualche tempo dopo la sua morte, Freddy inizi\u00f2 a utilizzare i suoi poteri, attendendo il momento propizio per iniziare la sua mostruosa opera. Si capisce che la sua forza \u00e8 data anche dalla paura; pertanto il modo pi\u00f9 efficace per sconfiggerlo \u00e8 dimenticarsi completamente di lui.\nImprese.\n\"Nightmare - Dal profondo della notte\".\nNel 1984 inizia una nuova serie di omicidi. Per gli abitanti di Springwood dell'epoca, Freddy Krueger non era mai esistito, in quanto i genitori non avevano mai raccontato ai figli della sua morte, e i media avevano nascosto in archivio le informazioni su di lui.\nMa dopo che Freddy avr\u00e0 cominciato a mietere vittime, la madre di Nancy, protagonista del film, sar\u00e0 costretta ad ammettere la verit\u00e0. Nancy riuscir\u00e0 apparentemente a sconfiggere Krueger comportandosi come se non esistesse, scoprendo che, se non alimentato dalla paura, pu\u00f2 essere sconfitto, ma sul finale Krueger avr\u00e0 la meglio.\n\"Nightmare 2 - La rivincita\".\nNel sequel, il mostro dei sogni, tuttavia, \u00e8 lungi dall'essere sconfitto. Impossessandosi del corpo di Jesse, un ragazzo, nuovo residente di \"Elm Street\", torner\u00e0 a spargere terrore e morte, prima di essere costretto ad abbandonare il corpo di Jesse, grazie all'amore della sua fidanzata. Purtroppo per\u00f2, alla fine del film Freddy riapparir\u00e0, rivelando di essere ancora vivo.\n\"Nightmare 3 - I guerrieri del sogno\".\nNel terzo film, la stessa Nancy che lo aveva sconfitto la prima volta, inizia a preparare i ragazzi di Springwood alla lotta contro Freddy, allenandoli, per combatterlo, a suscitare poteri soprannaturali legati a sogni. Ma il maniaco sembra inizialmente inarrestabile e i \"guerrieri del sogno\"\" falliscono. Nancy, alla fine, cade sotto gli artigli di Krueger. Sar\u00e0 il dottor Neil Goldman, consigliato dall'apparizione di Suor Mary Helena, a ucciderlo gettando dell'acqua benedetta sulle sue ossa, fatto che distrugger\u00e0 il suo spirito. \u00c8 in questo film che si scoprono le origini di Freddy e di sua madre.\n\"Nightmare 4 - Il non risveglio\".\nPer tornare dall'Inferno, Freddy sfrutta il potere soprannaturale di una ragazza, Kristen. Infatti possiede il potere di trascinare con s\u00e9 nel proprio sogno altri individui dormienti semplicemente pensandoli. Sfruttando dunque il potere di Kristen, l'omicida mieter\u00e0 una nuova serie di vittime, appunto tra gli amici della ragazza e anche tra gli altri protagonisti del terzo film. Kristen ha inoltre un'amica di nome Alice. Dopo aver ucciso la stessa Kristen, prende di mira anche lei.\nMa Alice sopravviver\u00e0, e, attirandolo in una chiesa, si scontra all'ultimo sangue con il serial killer. La ragazza riuscir\u00e0 a sopravvivere grazie alle indicazioni di alcune bambine morte che intonano la classica filastrocca che accompagna la venuta di Freddy, le quali le consigliano di farlo riflettere in uno specchio. Alice, preso in mano un vetro, fa specchiare il mostro, libera tutte le anime prigioniere e gli fa patire tutto il loro dolore.\n\"Nightmare 5 - Il mito\".\nBramoso di vendetta e desideroso di tornare in vita, Freddy colpir\u00e0 di nuovo la protagonista del capitolo precedente, Alice Johnson. Dopo averle ucciso il ragazzo e molti dei suoi amici, cerca di reincarnarsi nel bambino che porta in grembo. Per questo, nella dimensione onirica, il maniaco cerca di mettere l'anima del figlio contro la madre, ma sar\u00e0 sconfitto grazie all'aiuto di Amanda Krueger, madre di Freddy, ora libera di andare in Paradiso.\n\"Nightmare 6 - La fine\".\nA sconfiggere definitivamente Freddy, sar\u00e0 infine la figlia \"Maggie Borroughs\", vero nome Katherine Krueger, che, dopo averlo trasportato nella realt\u00e0, lo fa esplodere con la dinamite, disperdendo i \"Demoni dei Sogni\", e mettendo fine alla saga di \"Nightmare\".\n\"Jason va all'inferno\".\nTuttavia, si scoprir\u00e0 che Freddy non ha perso tutti i suoi poteri e, prima di tornare all'Inferno, Freddy fa in tempo ad afferrare un suo simile appena deceduto per sempre: Jason Voorhees.\n\"Nightmare - Nuovo incubo\".\nIn questo spin-off, creato per poter ridare Freddy ai fan, la storia si ambienta nel mondo reale, dove Freddy \u00e8 un personaggio fittizio creato per una serie di film. Tuttavia, si scopre che Freddy \u00e8 stato ispirato da un vero demone dei sogni con cui condivide i poteri ma possiede la debolezza inversa: mentre Freddy \u00e8 annientato dall'oblio, il demone deve essere ricordato (anche sotto altri nomi) affinch\u00e9 possa essere debole. Con la fine di Freddy Krueger, il demone (che prendere le sembianze simili a quelle del suo sosia) colpisce nel mondo degli svegli, abitata dagli spettatori e dagli attori dei film. Il demone, nel corso dei secoli, ha assunto le forme che pi\u00f9 spaventano l'umanit\u00e0 con l'intento di uccidere l'innocenza. A fermarlo \u00e8 la stessa attrice che interpret\u00f2 Nancy e suo figlio, che lo chiudono in un forno uccidendolo per sempre. In questa versione, \"Freddy\" ha un aspetto pi\u00f9 sinistro rispetto alla sua controparte cinematografica, con un fisico pi\u00f9 robusto, volto e mani che presentano escoriazioni (piuttosto che ustioni) e una mano in parte carne, ossa e metallo con cinque artigli al posto del classico guanto, e indossa un lungo trench nero. Pochi istanti prima di venire distrutta, la creatura riprende le sue sembianze originali, che sono quelle di un demone dalla pelle rossastra, occhi bianchi privi di iridi, orecchie appuntite, denti aguzzi e due piccole corna in cima alla testa.\n\"Freddy vs. Jason\".\nRecuperati molti dei suoi poteri (forse nutrendosi con l'odio) Freddy riporta dall'Inferno Jason e, sotto le forme di sua madre, Pamela Voorhees, gli ordina di dirigersi a Springwood e di creare paura, affinch\u00e9 possa riacquistare tutti i suoi poteri. Jason uccide la sua prima vittima di Elm Street nel letto, aumentando la paura della gente, ma non abbastanza da permettere a Freddy di ferirli in sogno. Dopo che Freddy recupera appieno i poteri e si trova sul punto di fare la sua prima vittima dopo molto tempo, Jason la uccide nel mondo degli svegli, facendo infuriare Freddy che inizia a pentirsi della decisione. Dopo aver reso pubblico il suo ritorno, Freddy droga Jason e lo porta con s\u00e9 nel mondo dei sogni per dargli una lezione e infestare i suoi incubi approfittando del suo timore di affogare, facendogli rivivere l'incidente che quasi lo uccise al campo di Crystal Lake da piccolo. I ragazzi di Springwood, capitanati da Lori, di cui Freddy uccise la madre, facendo ricadere la colpa sul padre, portano l'addormentato Jason a Crystal Lake, mentre Lori si fa addormentare per poter riportare Freddy nel mondo degli svegli e farlo mettere contro Jason. Il piano funziona e Freddy, svantaggiato poich\u00e9 privo di poteri nel mondo degli svegli, riesce a tenere testa a Jason sfruttando bombole di gas come siluri e oggi di un vicino cantiere. Infine, Lori fa esplodere il molo del campeggio con la benzina facendo precipitare i due mostri nel lago ma Freddy riemerge e, seppur privato del braccio armato di guanto - strappatogli da Jason - si arma del machete di Jason e tenta di uccidere i superstiti. Jason quindi emerge a sua volta dalle acque e pugnala al petto Freddy con il suo stesso braccio, prima di svenire, sfinito. Freddy viene quindi decapitato da Lori e il giorno dopo, Jason riemerge dal lago con in mano la testa mozzata di Freddy, che saluta un'ultima volta il pubblico con un occhiolino.\nCome confermato dai seguiti fumettistici e dallo stesso Englund, questa \u00e8 l'ultimissima azione di Freddy Krueger.\n\"Nightmare\".\nNel reboot/remake del 2010, Freddy viene descritto come il giardiniere dell'asilo di Springwood. All'apparenza gentile e affettuoso con i bambini, si scoprir\u00e0 essere un pedofilo che compie su di loro numerose sevizie, motivo per cui viene inseguito e ucciso dai genitori dei bambini che ha insidiato. In questo film Freddy indossa un abbigliamento pressoch\u00e9 identico a quello della saga classica, mentre le ustioni al viso sono decisamente pi\u00f9 realistiche. Caratterialmente \u00e8 diverso dalle precedenti incarnazioni: laddove il Freddy di Englund era pi\u00f9 ironico, spigliato e spesso tendente al comico, quello di Haley \u00e8 invece pi\u00f9 freddo, cupo, viscido e, se possibile, pi\u00f9 spietato e brutale, mantenendo anche un leggero tono comico.\nFumetti.\nLa popolarit\u00e0 di Freddy gli ha consentito di apparire anche in numerose opere a fumetti. Tra le pi\u00f9 significative, il crossover \"Freddy vs. Jason vs. Ash\", sorta di sequel cartaceo del film \"Freddy vs. Jason\", nel quale Freddy intende servirsi del Necronomicon per amplificare il suo potere di agire nei sogni e si scontrer\u00e0 per la seconda volta con Jason e con Ash Williams. Tale fumetto ha avuto un seguito dal titolo Nightmare Warriors, che vede il ritorno sulla scena di alcuni personaggi apparsi nei franchise di \"Nightmare\" e di \"Venerd\u00ec 13\", come Maggie Burroughs/Katherine Krueger (la figlia di Freddy), Stephen Kimble (la nipote di Freddy) e Tommy Jarvis (l'arcinemico di Jason).\nLibri.\nFreddy Krueger \u00e8 presente anche in numerosi romanzi, alcuni dei quali sono novelizations dei film, mentre altri sono storie completamente originali. In molti di essi, liberi dai vincoli imposti dalla censura cinematografica, Freddy recupera il suo ruolo di pedofilo e molestatore di bambini, oltre che di serial killer (come in \"\", scritto da David Bishop e ambientato alcuni anni dopo gli eventi di \"Freddy vs Jason\"). Particolarmente degni di nota sono i romanzi tratti dai primi tre film della serie (scritti da Jeffrey Cooper), che presentano differenze significative rispetto ai film, ponendosi in una continuity che ignora gli eventi dei restanti tre film della serie. Nel terzo libro della saga sono difatti narrate delle origini diverse per Freddy, il quale sarebbe nato in un vecchio manicomio chiamato Hathaway House, che aveva sede al numero 1428 di Elm Street (principale teatro delle vicende di alcuni dei film della saga) e in seguito fu spostato nello storico stabilimento del Westin Hills. In questa versione Amanda Krueger era una paziente della struttura ricoverata in stato di gravidanza che, dopo aver dato alla luce Freddy, mor\u00ec per complicazioni dovute al parto. Freddy fu in seguito adottato da un protettore abusivo, che si serv\u00ec del bambino per portare nuovi \"clienti\" per le prostitute da lui sfruttate. Il piccolo Freddy in seguito uccise l'uomo durante il sonno e, negli anni a questi eventi, divenne alcolizzato e visse una vita di vagabondaggi, arrivando a Springwood per compiere lavori saltuari e iniziare l'attivit\u00e0 di serial killer, uccidendo pi\u00f9 di 20 bambini nel quartiere di Elm Street. Questa versione del passato del personaggio \u00e8 tutt'oggi considerata non canonica.\nUn adattamento del quarto film \u00e8 uno del quinto sono invece stati scritti da Joseph Locke, e mostrano una maggiore attinenza ai film (\u00e8 difatti ripristinata l'identit\u00e0 di Amanda Krueger come suora). Degli adattamenti di tutti e sei i film della serie, rivolti a un pubblico giovanile e quindi con toni abbastanza edulcorati sono invece stati scritti da Bob Italia, mentre le novellizzazioni di \" Nightmare - Nuovo Incubo\" e \"Freddy Vs Jason\" sono stati scritti rispettivamente da David Bergantino e Stephen Hand.\nGiochi.\nDead by Daylight.\nFreddy Krueger \u00e8 stato reso un personaggio giocabile nel DLC di Nightmare on Elm Street di Dead by Daylight. L'aspetto del personaggio \u00e8 quello di Nightmare (film 2010), interpretato dall'attore Jackie Earle Haley.\nMortal Kombat.\nFreddy Krueger \u00e8 stato reso un personaggio giocabile tramite DLC del videogioco del 2011 \"Mortal Kombat\" a partire dal 9 agosto 2011, \u00e8 incluso nella successiva versione \"Mortal Kombat Komplete Edition\".\nNel videogioco, Freddy \u00e8 uno spirito malevolo del Regno dei Sogni, che si appropria delle anime dei mortali durante il sonno. Quando Shao Kahn invade la Terra per impossessarsi delle anime dei suoi abitanti, Freddy lo sfida a combattere nel Regno dei Sogni. Shao Khan per\u00f2 lo trasporta fuori dal suo mondo e lo rende mortale, permettendogli tuttavia di conservare i suoi poteri. Freddy cerca quindi di sconfiggere Shao Khan per tornare nel Regno dei Sogni e continuare a svolgere la sua vera passione: distruggere la giovent\u00f9 e l'innocenza di Elm Street. L'aspetto di Freddy nel videogioco \u00e8 quello del remake del 2010 e per la prima volta usa 2 guanti artigliati. In originale \u00e8 sempre doppiato da Robert Englund.\n\"Mortal Kombat Mobile\".\nIn questa versione per dispositivi mobili con Android o Apple di Mortal Kombat, Krueger \u00e8 un personaggio \"Diamante\" cio\u00e8 raro da ottenere ma efficiente."}
{"id": "378804", "revid": "34928", "url": "https://it.wikipedia.org/wiki?curid=378804", "title": "Marcel van Basten", "text": ""}
{"id": "378807", "revid": "125740390", "url": "https://it.wikipedia.org/wiki?curid=378807", "title": "Regola dei gol fuori casa", "text": "La regola dei gol fuori casa (anche \"regola dei gol in trasferta\") \u00e8 un criterio aggiuntivo del calcio, non rientrante nei 17 punti fondamentali e circoscritto ad alcune competizioni in cui vi sia la necessit\u00e0 di eleggere un vincitore. Condivide tale particolarit\u00e0 con i tempi supplementari e i tiri di rigore.\nNormativa.\n\u00c8 limitata alle situazioni in cui una squadra debba obbligatoriamente prevalere sull'altra, fatto che ne restringe l'applicazione ai confronti ad eliminazione diretta con gare di andata e ritorno. Come disposto dal regolamento, se il punteggio complessivo della sfida (totale dei risultati delle due partite) \u00e8 in parit\u00e0 viene premiata la formazione che ha segnato pi\u00f9 gol in campo avverso. La norma \u2014 valida anche per risultati decisi a tavolino \u2014 viene applicata sia durante i tempi regolamentari che supplementari (possibili solamente nel caso in cui il risultato del ritorno, dopo i 90', sia speculare rispetto all'andata): la condizione di vantaggio per gli ospiti, di disputare ulteriori 30 minuti con questa regola favorevole, \u00e8 bilanciata dal fattore campo per la squadra casalinga.\nLa regola \u00e8 presente anche per le manifestazioni in cui sono impegnate le nazionali (come le qualificazioni ai vari tornei continentali e Mondiali), ma non durante le \u00abcode\u00bb (play-off o play-out) dei campionati: per esempio, nella Serie B italiana, le reti segnate in casa e trasferta hanno esattamente lo stesso valore.\nStoria.\nLa UEFA introdusse la norma nella stagione 1965-1966, applicandola alle sue competizioni a partire dal 1967-1968. L'innovazione, gi\u00e0 nel primo turno di Coppa Campioni, consent\u00ec ai portoghesi del di eliminare i nordirlandesi del grazie al gol esterno dell'andata, messo a segno da Eus\u00e9bio. Le due sfide si conclusero infatti 1-1 e 0-0.\nInizialmente la regola era valida solo fino agli ottavi di finale della competizione (per i quarti e per le semifinali era previsto lo spareggio), mentre dall'edizione 1969-1970 \u00e8 stata estesa a tutti i turni delle competizioni, compresa la finale nel caso fosse prevista con gare di andata e ritorno (come prevedevano la Coppa delle Fiere e la Coppa UEFA fino all'edizione 1996-1997)\nTuttavia, la regola ha soventemente destato scalpore e suscitato polemiche. Il 24 giugno 2021 l'UEFA ha deliberato l'abolizione della regola a partire dalla stagione 2021-2022.\nAnche dopo la sua abolizione dai tornei UEFA, la regola dei gol fuori casa viene ancora adottata in alcune competizioni, come ad esempio nelle semifinali di Coppa Italia.\nCasi particolari.\nNegli ottavi di finale della Coppa delle Coppe 1971-1972, si affrontarono gli scozzesi dei e i portoghesi dello : l'andata, a Glasgow, termin\u00f2 3-2 per i padroni di casa. Nel ritorno, la squadra lusitana ribalt\u00f2 il punteggio nei 90' regolamentari: la gara prosegu\u00ec con i supplementari, che videro un gol per parte. Il finale fu di 4-3, mentre il punteggio aggregato risult\u00f2 essere 6-6; l'arbitro, l'olandese Laurens van Raavens, ordin\u00f2 impropriamente l'esecuzione dei rigori dai quali uscirono vincitori i portoghesi. Successivamente, la societ\u00e0 britannica present\u00f2 ricorso all'UEFA: l'accoglimento dello stesso ristabil\u00ec la situazione maturata sul campo prima dei rigori, dando la qualificazione agli scozzesi.\nNelle semifinali della UEFA Champions League 2002-2003 il prevalse sui concittadini dell' per la regola dei gol fuori casa, nonostante entrambe le partite fossero state disputate a Milano nello stesso stadio, il Giuseppe Meazza in San Siro."}
{"id": "378810", "revid": "2136", "url": "https://it.wikipedia.org/wiki?curid=378810", "title": "Bigattino", "text": ""}
{"id": "378814", "revid": "125662212", "url": "https://it.wikipedia.org/wiki?curid=378814", "title": "Freddy vs. Jason", "text": "Freddy vs. Jason \u00e8 un film action-horror del 2003, diretto da Ronny Yu. Il film \u00e8 un midquel/crossover uscito dopo sette capitoli della saga di \"Nightmare\" con Freddy Krueger e dieci della saga di \"Venerd\u00ec 13\" con Jason Voorhees.\nTrama.\nFreddy Krueger, il noto assassino dei sogni della citt\u00e0 di Springwood, sconfitto e dimenticato, \u00e8 relegato all'Inferno, dal quale vorrebbe tornare, ma non pu\u00f2: gli abitanti di Springwood, anni fa, hanno trovato il modo di dimenticarlo e non avere pi\u00f9 paura di lui, rendendolo impotente. Freddy decide quindi di servirsi di Jason Voorhees, lo spietato assassino di Crystal Lake appena finito all'Inferno e, assumendo le sembianze di Pamela Voorhees, gli ordina di andare a Elm Street e suscitare il panico, con la speranza di far ripartire la paura che alimenta i suoi poteri.\nJason quindi ritorna ancora una volta in vita e giunge fino alla casa 1428 a Elm Street, dove ora vive Lori Campbell e suo padre vedovo. Durante la serata tra Lori e i suoi amici Kia, Gibb, Blake e Trey, Jason uccide brutalmente quest'ultimo, infilzandolo pi\u00f9 volte con il suo machete per poi ripiegare il letto spezzandogli cos\u00ec il corpo in due. L'efferatezza dell'omicidio, e soprattutto il fatto che il delitto sia accaduto su un letto, inducono la polizia a sospettare che il responsabile sia Freddy. Pi\u00f9 tardi, Blake ha un incubo su Freddy ma gli sfugge, poich\u00e9 quest'ultimo non \u00e8 ancora abbastanza forte. Blake trova suo padre decapitato seduto accanto a lui, prima che Jason appaia e uccida pure lui. Il giorno dopo, la polizia conclude che Blake sia l'assassino e che si sia suicidato.\nL'ex fidanzato di Lori, Will Rollins, rinchiuso all'ospedale psichiatrico di Westin Hills, prende una dose di Hypnocil, una droga sperimentale che sopprime i sogni durante il sonno (gi\u00e0 apparsa, assieme all'istituto, in \"Nightmare 3 - I guerrieri del sogno\"), insieme agli altri pazienti. Quando viene a sapere degli omicidi a Elm Street, Will decide di evadere dall'ospedale insieme al suo compagno Mark Davis. I due tornano a Springwood e mettono in guardia Lori e i suoi amici da Freddy. Mark per\u00f2 scopre che il vero motivo del perch\u00e9 lui e Will sono stati rinchiusi nel manicomio: faceva parte di un piano per far dimenticare Freddy alla popolazione della citt\u00e0, ricoverando le persone che ricordano Freddy per evitare di influenzare coloro che non lo conoscono, quindi, evadendo, hanno peggiorato la situazione. La sera, Lori e i suoi amici si recano ad un rave party, nel quale Gibb si addormenta ubriaca e quindi finisce in un incubo di Freddy. Prima di poter essere attaccata, per\u00f2, Gibb viene uccisa nella realt\u00e0 da Jason, che era giunto a massacrare i festaioli. Furioso, Freddy si rende conto che Jason, continuando ad uccidere, sta rubando le sue vittime.\nIntanto, Linderman, un compagno di classe di Lori che ha una cotta per lei, e Freeburg, l'organizzatore del rave party, riescono a mettersi in salvo da Jason insieme a Lori e Kia. Lori torna a casa sua e si confronta con suo padre riguardo alla morte della madre, dato che Will le rivela di averlo visto ucciderla e che la sua morte le \u00e8 stato detto essere causata da un incidente d'auto. In seguito Lori e Will si recano da Mark, ma giungono appena in tempo per vederlo venir torturato e ucciso da Freddy, che gli squarcia il volto con il suo guanto artigliato e infine scrive sulla sua schiena che \u00e8 tornato. La polizia non sa cosa fare, mentre l'agente Stubbs crede che gli omicidi di Jason siano opera di un imitatore, non credendo che possa essere resuscitato. Stubbs decide di aiutare il gruppo di Lori e insieme comprendono il piano di Krueger, recandosi di conseguenza a Westin Hills per recuperare dell'Hypnocil: Freddy, tuttavia, possiede Freeburg e distrugge le scorte del farmaco. Jason irrompe nell'ospedale e uccide Stubbs folgorandolo, ma Freeburg, ancora posseduto da Freddy, inietta un potentissimo narcotico a Jason, che perde i sensi dopo aver mozzato in due il ragazzo.\nLori e i suoi amici caricano Jason esanime sul loro furgoncino e pensano a un modo per far scontrare Freddy e Jason nel mondo reale e cos\u00ec eliminarli definitivamente a vicenda: si dirigono quindi verso Camp Crystal Lake per lasciarli combattere l\u00ec, supponendo che Jason avr\u00e0 un vantaggio se \"gioca in casa\". Nel frattempo, Freddy, dopo essersi rivelato a Jason, da' il via ad un violento scontro tra i due, che si conclude con Jason che si paralizza di fronte all'acqua (Freddy la interpreta come idrofobia, ma, pi\u00f9 semplicemente, \u00e8 il ricordo del terrore che Jason ebbe il giorno che anneg\u00f2 o i rifiuti chimici delle fogne di New York). Freddy, quindi, si insinua nel sonno di Jason, dove ha il sopravvento sul killer facendogli rivivere il suo annegamento avvenuto da bambino, ma Lori si addormenta, raggiunge Freddy e Jason, mettendo in salvo quest'ultimo e portando Freddy nel mondo reale, non prima di scoprire che \u00e8 stato Freddy ad assassinare sua madre nel sonno e che suo padre stava cercando di fermarlo e Will, assistendo alla scena, non poteva vedere l'invisibile Freddy. Prima che Freddy possa attaccarla, Jason si risveglia e li raggiunge per poi mettersi a combattere con Freddy.\nLinderman e Kia perdono la vita nel furibondo scontro tra i due assassini, che combattendosi giungono fino a un cantiere dove sfruttano gli oggetti presenti (tra cui tondini di ferro e bombole piene di gas) per ferirsi pi\u00f9 efficacemente, finch\u00e9 non si ritrovano a sgozzarsi a vicenda sul pontile del lago, dove Jason stacca a Freddy il braccio con il guanto acuminato. Lori e Will bagnano il pontile con del carburante e poi lo incendiano insieme a dei serbatoi di propano, che esplodendo fanno saltare in aria Freddy e Jason (avvolti nelle fiamme). Proprio quando Lori e Will credono di averli sconfitti, Freddy riemerge dal lago con in mano il machete di Jason, ma questi riemerge e trapassa il torace di Freddy con il suo stesso braccio. Mentre Jason cade stremato nelle acque del lago, Lori raccoglie il machete e decapita Freddy, per poi allontanarsi con Will.\nIl mattino dopo, Jason riemerge dalle acque del Crystal Lake con in mano la testa mozzata di Freddy, la quale, con un sorriso rivolto al pubblico, fa l'occhiolino. Lo schermo si stacca sul nero e nel buio riecheggiano la risata malefica di Freddy e il verso sussurrato che emette Jason.\nFinali scartati.\nFinali alternativi.\nIl finale del film \u00e8 stata la parte pi\u00f9 controversa da sistemare, perch\u00e9 gli sceneggiatori che si sono succeduti non sono riusciti a trovare un finale che soddisfacesse sia i fan di Freddy sia quelli di Jason. Tra le proposte scartate:\nProduzione.\nLe prime decisioni su un film in cui Freddy e Jason si scontrassero vennero prese dopo la distribuzione del terzo capitolo di \"Nightmare\" e del sesto di \"Venerd\u00ec 13\". Tuttavia l'idea si rivel\u00f2 irrealizzabile, a causa dell'appartenenza delle due saghe a due case produttrici diverse. La New Line realizz\u00f2 al posto del progetto originale \"Nightmare 4 - Il non risveglio\" e la Paramount, detentrice dei diritti del personaggio di Jason, produsse invece \"Venerd\u00ec 13 parte VII - Il sangue scorre di nuovo\". Ma, dopo lo scarso successo di questo film e di \"Venerd\u00ec 13 parte VIII - Incubo a Manhattan,\" la Paramount dovette cedere i diritti alla New Line.\nQuesta pot\u00e9 cos\u00ec mettere le basi del crossover nel finale del film \"Jason va all'inferno\" (1993), dove si vede il guanto artigliato di Freddy trascinare sottoterra la maschera di Jason, appena relegato all'inferno dopo la sua sconfitta.\nLa sceneggiatura, dato che si \u00e8 iniziato a sviluppare l'idea di questo film gi\u00e0 da met\u00e0 degli anni ottanta, ha subito un incredibile numero di riscritture e correzioni. Una delle proposte degli sceneggiatori era di collegare le storie dei due mostri in questo modo: si sarebbe dovuto scoprire che Freddy era uno degli inservienti del campeggio di Crystal Lake, il quale aveva abusato di Jason da bambino e lo aveva fatto annegare nelle acque del lago perch\u00e9 non si venisse a scoprire quello che aveva fatto. All'inizio del film, mentre Freddy fa il suo monologo, si vedono spezzoni presi da tutti i film della saga di Nightmare (con l'esclusione del settimo capitolo, non in continuit\u00e0 con il resto della saga).\nIl wrestler Rey Mysterio ha avuto una piccola parte nel film, facendo da controfigura di Freddy in una scena. Tra i personaggi del film \u00e8 presente anche il fratello di un ragazzo ucciso da Freddy Krueger in \"Nightmare 3 - I guerrieri del sogno\". La clinica psichiatrica in cui vengono messi in quarantena i ragazzi \u00e8 la stessa in cui si svolgono gli eventi di \"Nightmare 3\" e in cui venne \"concepito\" Freddy.\nRobert Englund disse che la maschera di Freddy questa volta era cos\u00ec spessa che non gli faceva neppure sentire il calore nelle scene col fuoco, ma quando si dovette togliere il makeup questo si era letteralmente attaccato ad un lato del suo viso. Mentre filmavano una delle scene finali di lotta con Freddy contro Jason, l'attore Ken Kirzinger fin\u00ec davvero nel fuoco. Grazie alla sua esperienza ventennale di stuntman, Ken rimase calmo mentre dei membri della crew lo soccorsero con degli estintori per liberarlo dalle fiamme. A quanto riferisce lo sceneggiatore Mark Swift, il produttore Robert Shaye era pi\u00f9 interessato a Freddy, tanto che elimin\u00f2 parecchie sequenze incentrate su Jason e sul Crystal Lake.\nIl film \u00e8 stato distribuito in Italia in DVD da Mediafilm in due differenti edizioni: a disco singolo e a disco doppio (esclusiva per il noleggio).\nL\u2019edizione a disco singolo ha come contenuti extra \u201cSalta a una Morte\u201d e un commento audio, mentre quella a due dischi contiene anche Making Of, Finali Alternativi e Scene Tagliate.\nL\u2019edizione Blu-Ray Disc, sempre distribuita sempre da Mediafilm, contiene qualche extra in pi\u00f9 dell\u2019edizione 2 Dischi.\nDistribuzione.\nDivieti.\nNegli USA \u00e8 stata distribuita nelle sale statunitensi il 17 agosto 2003 essendo classificato di et\u00e0 Rated-\"R\", cio\u00e8 vietato ai minori di 17 anni \"per la violenza/bruttale fortemente pervsiva, immagini raccapriccianti, sessualit\u00e0, uso di droghe e linguaggio\", mentre in Italia \u00e8 stata distribuita nelle sale italiane il 10 ottobre 2003 con la classificazione di et\u00e0 VM14.\nAccoglienza.\nCon un incasso mondiale di $ si colloca come secondo film della saga \"Nightmare\" pi\u00f9 proficuo di sempre. Il film \u00e8 stato accolto da critiche miste.\nSequel.\nDopo l'uscita del film e il suo caldo successo ottenuto al botteghino internazionale, si \u00e8 parlato diverse volte della possibilit\u00e0 di realizzare un seguito, inserendo magari altri personaggi iconici del cinema dell'orrore, quali ad esempio Ash Williams di \"La casa\" e Michael Myers di \"Halloween\".\nSull'inserimento di Ash si \u00e8 per\u00f2 detto subito contrariato Sam Raimi, creatore del personaggio e della serie di cui \u00e8 protagonista, mentre l'attore Bruce Campbell (interprete di Ash) ha mostrato netto interesse per l'occasione, non chiarendo tuttavia le reali intenzioni degli autori sulla sceneggiatura. A dimostrazione dell'interesse di inserire Ash, la \"Dynamite Comics\" pubblic\u00f2 una serie a fumetti in edizione limitata chiamata \"Freddy vs. Jason vs. Ash\", fungente da seguito del film.\nNel 2007, Robert Englund intervistato circa i propositi della New Line per il futuro del film dichiar\u00f2:\nNel 2012 doveva uscire la seconda parte di Freddy vs jason in cui su YouTube \u00e8 stato lanciato il trailer del film ma non \u00e8 mai stato girato."}
{"id": "378815", "revid": "339392", "url": "https://it.wikipedia.org/wiki?curid=378815", "title": "Palmari", "text": ""}
{"id": "378818", "revid": "125068878", "url": "https://it.wikipedia.org/wiki?curid=378818", "title": "Castello Aragonese (Venosa)", "text": "Il castello di Venosa \u00e8 uno storico edificio fortificato dell'omonimo comune in provincia di Potenza.\nComunemente detto \"aragonese\" in quanto realizzato dal duca Pirro del Balzo durante il periodo della dinastia aragonese, \u00e8 situato all'estremit\u00e0 sud del pianoro occupato dall'estensione urbana della citt\u00e0.\nStoria.\nLa sua costruzione risale al 1470 per volere del duca Pirro del Balzo nell'ottica di un progetto di fortificazione pi\u00f9 ampio. Si tratta di una costruzione imponente, a pianta quadrata con quattro torri cilindriche. Lo stemma dei Del Balzo, il sole raggiante, \u00e8 visibile sulla torre ovest. La costruzione del castello e lo scavo del fossato in conformit\u00e0 alle nuove dottrine fortificatorie comport\u00f2 la demolizione della cattedrale romanica e del quartiere che la circondava. Fu pertanto costruita una nuova cattedrale in una espansione dell'abitato sulla parte bassa del pianoro dove sorge la citt\u00e0.\nDa fortezza fu trasformato in dimora signorile da Carlo ed Emanuele Gesualdo, con l'aggiunta della loggia interna, dell'ala nord-ovest e dei ridotti alla base dei torrioni, e ospit\u00f2 dal 1612 l'Accademia dei Rinascenti.\nLe quattro torri cilindriche agli angoli, inizialmente coronate da merlature e probabilmente da tetti conici, sono sostenute da ridotti che costituiscono la scarpa del fossato, utilizzati come prigioni, e tutto l'edificio, a cui si accede tramite un ponte levatoio, \u00e8 circondato da un profondo fossato. All'interno si apre un ampio cortile circondato da un loggiato rinascimentale. Di fronte al castello c'\u00e8 invece una piazza porticata e una fontana monumentale concessa a Venosa da Carlo I d'Angi\u00f2.\nAl suo interno, negli ambienti ricavati nei basamenti delle torri, il castello ospita il Museo nazionale di Venosa, che conserva soprattutto le ricche testimonianze della colonia romana di \"Venusia\"."}
{"id": "378819", "revid": "6923", "url": "https://it.wikipedia.org/wiki?curid=378819", "title": "Spedizioniere doganale", "text": ""}
{"id": "378823", "revid": "2225", "url": "https://it.wikipedia.org/wiki?curid=378823", "title": "Freddy vs Jason", "text": ""}
{"id": "378824", "revid": "363629", "url": "https://it.wikipedia.org/wiki?curid=378824", "title": "Nikon F2", "text": "La Nikon F2 \u00e8 stata una celebre fotocamera SLR professionale 35 mm.\nStoria.\nVenne prodotta fra il 1971 e il 1980 dalla Nikon (allora \"Nippon Kogaku K.K.\"). Fu il secondo modello della lunga \"serie F\" di SLR professionali Nikon iniziata con la Nikon F (1959-1974) e proseguita in seguito con la F3 (1980 - 2001), F4 (1988 - 1996), F5 (1996 - 2005) e l'odierna F6 (2004 - oggi). Ciascuna di queste macchine fu esplicitamente progettata da Nikon con l'obiettivo di potersi qualificare come \"miglior fotocamera del mondo\".\nCaratteristiche.\nLa F2 \u00e8 una fotocamera completamente costruita in metallo e controllabile in modo manuale (\u00e8 perfettamente utilizzabile senza le batterie). Rispetto alla Nikon F, aveva una linea pi\u00f9 arrotondata e numerose funzioni aggiuntive (basti pensare che il numero di pezzi che componeva la F2 era circa 1500 contro i 900 che componevano la F). Fra le innovazioni introdotte dalla F2 si possono ricordare:"}
{"id": "378826", "revid": "287204", "url": "https://it.wikipedia.org/wiki?curid=378826", "title": "David Bradley", "text": ""}
{"id": "378852", "revid": "48479", "url": "https://it.wikipedia.org/wiki?curid=378852", "title": "Assunta Beata Maria Vergine", "text": ""}
{"id": "378905", "revid": "32658", "url": "https://it.wikipedia.org/wiki?curid=378905", "title": "Aeroporto &quot;Tito Minniti&quot;", "text": ""}
{"id": "378906", "revid": "149485", "url": "https://it.wikipedia.org/wiki?curid=378906", "title": "Mahmoud Abbas", "text": ""}
{"id": "378915", "revid": "247222", "url": "https://it.wikipedia.org/wiki?curid=378915", "title": "Peace Through Superior Firepower", "text": "Peace Through Superior Firepower \u00e8 il terzo album video del gruppo musicale britannico Cradle of Filth, pubblicato nel 2005 dalla Roadrunner Records.\nContiene il concerto registrato il 2 aprile 2005 ad Elys\u00e8e a Parigi. Il DVD contiene anche 6 video promozionali e diversi contenuti speciali"}
{"id": "378933", "revid": "1543377", "url": "https://it.wikipedia.org/wiki?curid=378933", "title": "I'll Be Missing You", "text": "I'll Be Missing You \u00e8 un singolo dei cantanti statunitensi Puff Daddy e Faith Evans, pubblicato il 23 maggio 1997 come secondo estratto dal primo album in studio di Puff Daddy \"No Way Out\".\nDescrizione.\nIl singolo, che ha visto la partecipazione del gruppo 112, \u00e8 dedicato all'artista The Notorious B.I.G., membro della Bad Boy Records, che venne ucciso il 9 marzo 1997.\nIl brano \u00e8 strumentalmente basato su un sample del riff di \"Every Breath You Take\", canzone dei Police del 1983, di cui riprende anche la melodia del ritornello. Sting detiene il 100% dei diritti della canzone: essa infatti venne gi\u00e0 completata prima che fosse concesso il permesso di utilizzare il campione di \"Every Breath You Take\", per questo motivo Sting querel\u00f2 Puff Daddy ed ottenne tutti i diritti d'autore, che gli hanno fatto guadagnare sino a 2000$ al giorno. La versione in studio presenta un'introduzione recitata sulle note dell'Adagio per archi di Samuel Barber.\nSuccesso commerciale.\nIl singolo ha esordito negli Stati Uniti direttamente alla posizione numero uno nella classifica Billboard Hot 100, un risultato che pochi brani nella storia possono vantare. La canzone \u00e8 inoltre rimasta l'unica di un rapper a debuttare in vetta alla classifica statunitense fino a \"Not Afraid\" di Eminem, tredici anni dopo.\nDopo 11 settimane passate in vetta, \u00e8 inoltre il singolo hip hop che pi\u00f9 a lungo \u00e8 rimasto alla posizione numero 1 negli USA, finch\u00e9 il record venne infranto nel 2002 da Eminem con il suo singolo \"Lose Yourself\".\nIl singolo riscosse grande successo in tutto il mondo, arrivando alla posizione numero 1 di moltissime classifiche tra cui quella britannica, quella olandese, quella tedesca, quella svizzera e quella italiana. \"I'll Be Missing You\" \u00e8 inoltre il singolo di maggior successo del 1997 in Italia.\nEsibizioni dal vivo.\nNel 1997 gli artisti con Sting come cantante principale e con The Family, hanno eseguito la canzone sul palco degli MTV Video Music Awards.\nDiddy interpret\u00f2 la canzone al \"Concert for Diana\" allo Stadio di Wembley di Londra il 1\u00ba luglio 2007."}
{"id": "378980", "revid": "767487", "url": "https://it.wikipedia.org/wiki?curid=378980", "title": "Das EFX", "text": "I Das EFX sono un gruppo musicale hip hop di Brooklyn formato dai rapper Skoob (Willie Hines, conosciuto anche come Books) e Dre (Andre Weston, conosciuto anche come Krazy Drayz). Sono saliti alla ribalta nei primi anni 1990 in seguito all'affiliazione con gli EPMD e per lo stile delle loro liriche che ha influenzato la musica hip hop durante i primi anni 1990, contribuendo a generare quello che \u00e8 stato chiamato hardcore hip hop.\nBiografia.\nSia Willie che Andre passano l'infanzia e l'adolescenza a Brooklyn, si conoscono nel 1988 alla Virginia State University, riscontrando terreno fertile nella reciproca collaborazione musicale. Krazy e Skoob si ribattezzano cos\u00ec Das EFX ed iniziano a scrivere liriche contraddistinte da un linguaggio personale e particolare, come la loro fissazione per le parole che terminano per \u201c\u2013iggity\u201d.\nDebuttano all'interno di un \"talent show\" organizzato dagli EPMD di Erick Sermon e Parrish Smith, e pur non vincendo l'evento, procurano impressioni positive sugli organizzatori che propongono loro un contratto. Divenuti parte della Hit Squad di cui anche Erick Sermon fa parte, e segnati sotto etichetta EastWest, i Das EFX iniziano a lavorare al loro album di debutto, supportati dagli EPMD.\nNel 1992 esce l'LP \"Dead Serious\", che diventa rapidamente uno dei pi\u00f9 ascoltati ed apprezzati dall'underground. Il primo singolo \u00e8 \"They Want EFX\", brano oggi diventato classico, che finisce nella top 10 r&amp;b e nella top 40 pop. L'album diventa disco di platino, vendendo in tutti gli Stati Uniti e facendo conoscere lo stile del nuovo gruppo. L'anno seguente \u00e8 la volta di \"Straight Up Sewaside\", che non raggiunge le vette del precedente ma diventa ugualmente disco d'oro.\nNel 1995 i Das EFX pubblicano \"Hold It Down\", album che si rivela un vero e proprio flop a livello di vendite, ma che contiene alcuni classici come \"Real Hip Hop\" (prodotta da DJ Premier) e \"Represent the Real\", che vede la collaborazione del leggendario KRS-One. Nel 1998 \u00e8 la volta di Generation EFX dove, a livello di vendite, c'\u00e8 una parziale riscossa rispetto agli album precedenti, causata, a loro avviso, dal ciclo che segue la musica hip hop, a quel momento votata al pop.\nDichiarano di non seguire i trend ma di rimanere ancorati alla propria identit\u00e0 musicale, d'altro canto la loro \"street credibility\", ovvero il consenso del panorama underground, rimane tuttora elevata. I Das EFX vengono considerati uno dei gruppi storici in cui riconoscere e identificare le radici della new school.\nNel 2013 Krazy Drayz realizza il suo primo album da solista \"Show time\" in tour in tutto il mondo, in Italia a Bologna gira con la crew Eden il videoclip \"Mic Check\" prodotto da Flawless e in cui compaiono molti elementi dell'ambiente hip hop bolognese."}
{"id": "378991", "revid": "14806", "url": "https://it.wikipedia.org/wiki?curid=378991", "title": "Das-EFX", "text": ""}
{"id": "379004", "revid": "228587", "url": "https://it.wikipedia.org/wiki?curid=379004", "title": "Campanaccio", "text": "Il campanaccio \u00e8 uno strumento musicale a percussione di tipo idiofono a suono indeterminato.\nCostruzione.\n\u00c8 costruito con una lamiera di metallo ed ha una forma simile ad una campana appiattita. Ne esistono di innumerevoli dimensioni, indicativamente da 3 a 50\u00a0cm di altezza. Le sagome pi\u00f9 diffuse sono quella troncopiramidale e quella ovoidale. \nImpieghi.\n\u00c8 stato introdotto nell'orchestra nel XX secolo da alcuni compositori a scopo principalmente descrittivo.\nNella musica tribale africana ne viene utilizzato un tipo senza batacchio, percosso con bacchette di legno o metallo; questo tipo di strumento viene utilizzato nella musica caraibica e brasiliana, successivamente nel jazz come accessorio della batteria, nell'orchestra e negli anni ottanta venne introdotto anche nel glam metal.\n\u00c8 diffuso tra gli allevatori dell Arco Alpino l'utilizzo del campanaccio come abbellimento per gli animali da pascolo, con lo scopo anche di distinguere tra loro gli esemplari."}
{"id": "379039", "revid": "1381093", "url": "https://it.wikipedia.org/wiki?curid=379039", "title": "Nymphetamine", "text": "Nymphetamine \u00e8 il sesto album in studio del gruppo musicale britannico Cradle of Filth, pubblicato il 28 settembre 2004 dalla Roadrunner Records.\nIl disco.\n\u00c8 stato pubblicato anche in un'edizione speciale nel 2005, con un CD bonus.\nHanno contribuito alla produzione di questo album anche Liv Kristine, Doug Bradley e King Diamond nella canzone \"Devil Woman\"."}
{"id": "379048", "revid": "83531", "url": "https://it.wikipedia.org/wiki?curid=379048", "title": "Nacchere", "text": "Le nacchere, dette anche castagnette e castagnole, (in spagnolo \"casta\u00f1u\u00e9las\") sono strumenti a percussione di tipo idiofono con intonazione indeterminata. Il termine deriva dai vocaboli persiano \"nakar\" e arabo \"naqq\u0101ra\", che significano timpano.\nSono costituite da due pezzi di legno a forma di conchiglia uniti da un cordino. Le pi\u00f9 popolari sono quelle a mano da fissare al pollice, che vengono fatte battere l'una contro l'altra tramite un movimento di apertura e chiusura della mano. Sono uno strumento tipico delle atmosfere popolari spagnole e dell'Italia meridionale. \nStoria.\nLe nacchere hanno radici antiche, gi\u00e0 nel III millennio a.C. si trovavano nell'antico Egitto strumenti simili fatti di avorio, legno, osso o metallo che venivano utilizzati per riti sacri o accompagnare le danze. Nella Grecia e Roma antiche era usato il crotalo, il cui aspetto era pi\u00f9 simile alle nacchere rispetto a quello dei suddetti strumenti egiziani. L'origine delle prime nacchere a forma di conchiglia sono incerte, e fonti attendibili indicano che potrebbero essere state create in Spagna o nell'Italia meridionale. Sono raffigurate in un affresco dell'XI secolo in Spagna. Una versione rettangolare a tre elementi con un manico era usata nel XIII secolo dai giocolieri e dai lebbrosi per avvisare la popolazione della loro presenza.\nUna versione simile chiamata \"Britsche\" fu descritta nel 1511 da Sebastian Virdung. Nel XVI secolo le nacchere e la chitarra accompagnavano la danza sarabanda e divennero conosciute in tutta la Francia. Furono suonate nel 1608 per il matrimonio di Cosimo de' Medici. Nel suo \"Harmonie Universelle\" del 1637, Marin Mersenne sostenne che erano utilizzate in Spagna e ne diede una descrizione dettagliata. In un suo libro del 1722, Filippo Bonanni descrisse uno strumento molto simile alle nacchere moderne. Con gli antichi nomi \"casta\u00f1etas\" e \"castanyoles\" si diffusero particolarmente in Andalusia per accompagnare danze tradizionali fino a diventare uno strumento nazionale spagnolo.\nDescrizione.\nErano inizialmente fatte da due gusci di noce, ma quelle moderne sono fatte di legno duro come il palissandro, l'ebano e la granadiglia, anche se sono diventati sempre pi\u00f9 popolari modelli in bachelite, plastica e fibra di vetro. Sono fatte a forma di conchiglia o di castagna di dimensioni comprese tra 5x8 cm e 7x10; ogni nacchera \u00e8 composta da due parti tenute assieme da una cordicella che passa nel foro praticato all'estremit\u00e0. La stessa cordicella serve per fissarle al pollice o al dito medio (per i ballerini di flamenco). Il tipico suono viene prodotto facendo sbattere tra loro le due parti. \u00c8 necessario uno studio approfondito dello strumento per imparare i ritmi e acquisire la sensibilit\u00e0 necessaria per produrre il suono ideale.\nIl timbro delle nacchere \u00e8 penetrante, intenso e gradevole, e pu\u00f2 arricchire la qualit\u00e0 della composizione soprattutto sotto il profilo del ritmo. Il suono \u00e8 breve, secco e chiaro, dominato dagli armonici irregolari, risulta quindi impossibile determinarne l'altezza. I suonatori di orchestra possono ottenere con le nacchere svariati effetti ritmici come il rullo, e durante i concerti possono usare diversi tipi di nacchere, anche se spesso non hanno il tempo di legarle al dito e usano particolari accorgimenti o versioni alternative.\nIn commercio se ne trovano quattro versioni diverse:\nUtilizzo.\nUsate in modo particolare nelle danze folkloristiche spagnole e portoghesi, le nacchere hanno trovato impiego anche nell'orchestra. Sono diffuse soprattutto in Spagna, dove sono chiamate \"casta\u00f1uelas\" o \"palillos\" e sono tuttora usate per ricreare un'atmosfera romantico-spagnola antica, in particolare per il flamenco. In Italia centro meridionale prendono diversi nomi, \"scattagnoli\" o \"scattagneti\" in Sicilia, \"ciucchelarelle\" in Abruzzo, \"taulittas\" in Sardegna, e trovano largo impiego in danze tradizionali come la tarantella sorrentina e quella napoletana, la tammurriata.\nSono state utilizzate per evocare un'atmosfera spagnola nell'opera \"Carmen\" di Georges Bizet. Nella \"Danza dei sette veli\" dell'opera \"Salom\u00e8\", Richard Strauss utilizza le nacchere per creare un'atmosfera che ricordi le danza antiche. Nel baccanale di \"Tannh\u00e4user\" di Richard Wagner le nacchere danno risalto alle danze e al ritmo. Sono utilizzate nell'opera \"L'Heure espagnole\" di Maurice Ravel, nel movimento \"Iberia\" che fa parte della suite \"Images pour orchestre\" di Debussy, nella composizione per orchestra \"Espa\u00f1a\" di Emmanuel Chabrier. Si trovano nell'opera \"La vida breve\" e nel balletto \"Il cappello a tre punte\" di Manuel De Falla.\nUna variante insolita fatta in metallo rispetto al modello standard di nacchere viene utilizzata nell'opera \"Les Cho\u00e9phores d'Eschyle\" di Darius Milhaud. Altre opere importanti in cui sono previste le nacchere sono il \"Capriccio spagnolo\" di Nikolaj Andreevi\u010d Rimskij-Korsakov, il \"Concerto per due pianoforti e orchestra in re minore\" di Francis Poulenc, il \"Tangollen\" di Karl Jenkins e il balletto \"La cioccolata - Danza spagnola\", nell'atto II dell'opera \"Lo schiaccianoci\" di \u010cajkovskij."}
{"id": "379056", "revid": "2519", "url": "https://it.wikipedia.org/wiki?curid=379056", "title": "Regno Hascemita del Giordano", "text": ""}
{"id": "379124", "revid": "14806", "url": "https://it.wikipedia.org/wiki?curid=379124", "title": "Kool DJ Herc", "text": ""}
{"id": "379142", "revid": "71316", "url": "https://it.wikipedia.org/wiki?curid=379142", "title": "Sim\u00f9n", "text": ""}
{"id": "379175", "revid": "76963", "url": "https://it.wikipedia.org/wiki?curid=379175", "title": "Else Alfelt", "text": "Fu una delle due donne presenti nel gruppo CO.BR.A..\nSpos\u00f2 poi un altro membro del gruppo, Carl-Henning Pedersen.\nAlfelt inizi\u00f2 la sua carriera molto presto, ma non ebbe mai una vera e propria educazione artistica scolastica. Agli inizi del 1929, invi\u00f2 i suoi pezzi d'arte all'annuale mostra degli artisti danesi (Kunstnernes Efter\u00e5rsudstilling), ma non fu accettata fino al 1936, quando consegn\u00f2 due ritratti naturalisti. In seguito a ci\u00f2, il suo stile pittorico cambi\u00f2, mutandosi in uno stile pi\u00f9 astratto. Verso la fine del 1940, decise di uniri al gruppo CO.BR.A..\nLa sua arte spesso utilizza forme a spirali, montagne e sfere come un'espressione di \"inner space\". Oltre la pittura, cre\u00f2 una numerosa serie di mosaici. Quando creava dei ritratti, spesso suo marito posava per lei.\nLe fu attribuito, nel 1961, il premio danese Tagea Brandt Rejselegat.\nCollegamenti esterni.\n Lavori presso il Carl-Henning Pederson Museum"}
{"id": "379185", "revid": "1490207", "url": "https://it.wikipedia.org/wiki?curid=379185", "title": "Fred Perry", "text": "Oltre che alle sue imprese sportive, il suo nome \u00e8 legato al marchio di abbigliamento che porta il suo nome e che ha come simbolo una coroncina di alloro cucita sugli abiti.\nBiografia.\nCarriera tennistica.\nPrima di divenire tennista, Fred Perry fu uno dei grandi pionieri del tennistavolo, in cui a soli 18 anni divenne campione del mondo a Budapest nel 1929; alla sua prima partecipazione, l'anno prima a Stoccolma, si era classificato terzo.\nNel tennis, vince il suo primo torneo del Grande Slam a soli 24 anni, negli US Championship a Forest Hills contro l'australiano Jack Crawford in cinque set (6-3, 11-13, 4-6, 6-0, 6-1). Il 1934 fu per Perry un anno eccezionale, con altri tre titoli del grande slam: a Sydney (Australian Championships) sempre contro Jack Crawford (6-3, 7-5, 6-1), Wimbledon (ancora battendo Jack Crawford: 6-3, 6-0, 7-5) e infine Forest Hills, superando lo statunitense Wilmer Allison (6-4, 6-3, 1-6, 8-6). Nel 1935 gli riusc\u00ec di vincere il Roland Garros e Wimbledon, entrambe le volte battendo Gottfried von Cramm. Il 1936 fu il suo ultimo anno tra i dilettanti, coronato con altri due titoli del grande slam, a Wimbledon contro Von Cramm con un punteggio impietoso (6-1, 6-1, 6-0) e allo US Championships contro il leggendario Don Budge, in un incontro estremamente lungo e combattuto, terminato 2-6, 6-2, 8-6, 1-6, 10-8. \nIn totale, da dilettante, vinse otto titoli dei tornei maggiori. Nelle sue tre finali vittoriose consecutive di Wimbledon non perse neppure un set. Fu anche il primo giocatore a vincere tutti i quattro titoli del grande slam, anche se non nello stesso anno n\u00e9 consecutivamente.\nNella sua carriera da professionista vinse una ventina di titoli, tra cui due agli US Pro Championships nel 1938 e nel 1941.\nLa sua vittoria nel singolo del torneo di Wimbledon 1936 \u00e8 stata, fino al 7 luglio 2013, l'ultima di un tennista britannico nel prestigioso torneo londinese, fino alla vittoria dello scozzese Andy Murray contro il serbo Novak \u0110okovi\u0107.\nNella sua autobiografia del 1979, il grande campione Jack Kramer scrisse che Perry era stato uno dei sei migliori giocatori di tutti i tempi, dietro Don Budge e Ellsworth Vines, e allo stesso livello di Bill Tilden, Bobby Riggs e Pancho Gonzales, ma davanti quindi anche a Rod Laver.\nCarriera imprenditoriale.\nSeguendo il successo ottenuto da Ren\u00e9 Lacoste, nel 1952 Perry cre\u00f2 la linea di abbigliamento che porta il suo nome, specializzata soprattutto nella produzione di polo e che ebbe un successo immediato, soprattutto in Gran Bretagna, distaccandosi, negli anni successivi, sempre pi\u00f9 dall'immagine di capo d'abbigliamento sportivo per diventare uno dei marchi che distinguevano movimenti giovanili come i mod e gli skinhead.\nLe polo Fred Perry presentano come segno distintivo una corona d'alloro sulla sinistra del petto; si distinguono da Lacoste per il fatto che il logo \u00e8 ricamato nel tessuto anzich\u00e9 essere cucito come invece avviene per il piccolo coccodrillo francese."}
{"id": "379191", "revid": "14214", "url": "https://it.wikipedia.org/wiki?curid=379191", "title": "Friedrich Wilhelm Joseph Schelling", "text": ""}
{"id": "379198", "revid": "81103", "url": "https://it.wikipedia.org/wiki?curid=379198", "title": "Antonello Piroso", "text": "Biografia.\nNasce a Como da padre calabrese e madre ligure. Dopo aver svolto esperienze come animatore in villaggi turistici all'inizio degli anni 1980, inizia le prime collaborazioni come \"freelance\" nel 1985 per \"Prima Comunicazione\", \"la Repubblica\", \"Capital\" e \"Panorama\". \nDiventa giornalista professionista nel 1987, dopo aver effettuato il praticantato presso l'Istituto Formazione al Giornalismo (IFG) di Milano.\nNel 1990 \u00e8 assunto a \"Panorama\", ma l'esperienza termina con un licenziamento nel 1998 per aver rifiutato un trasferimento giudicato \"punitivo\"; l'esonero \u00e8 impugnato dal giornalista e la vertenza termina con la proposta di riassunzione in azienda (che Piroso rifiuta, a favore di un accordo economico transattivo). \nRiprende quindi l'attivit\u00e0 come \"freelance\" e inizia a collaborare come autore televisivo di programmi Rai (\"La casa dei sogni\", \"I cervelloni\", \"Domenica In\" e \"Quiz Show)\". Debutta come co-conduttore con Eva Robin's nel 1991 nel programma \"Primadonna\". In seguito \u00e8 inviato per i programmi televisivi \"Il Guinness dei Primati\", \"Verissimo\", \"Target\" e realizza video poi trasmessi da \"Striscia la notizia\". Cura inoltre alcuni programmi radiofonici sull'emittente RTL 102.5. Nel 1992 recita nel film \"Gole ruggenti\" di Pier Francesco Pingitore, nel ruolo di Pezza.\nNel 2001 scrive e conduce lo speciale di La7 \"Flavio Briatore, dicono di Lei\" e, dopo gli attentati dell'11 settembre 2001, il video \"I novembristi - L'America in Piazza del Popolo\", allegato al quotidiano \"Il Foglio\". \nNel 2002 \u00e8 a LA7, conducendo una rubrica quotidiana sull'informazione di 15 minuti, \"Niente di personale\", all'interno del contenitore mattutino \"Omnibus\", da lui poi trasformato in talk show di approfondimento politico del quale resta autore e conduttore fino al 2010. Il programma \u00e8 il pi\u00f9 longevo della storia de La7. Nella stagione 2006/2007, \"Niente di personale\" diventa un programma di prima serata, in onda fino all'autunno 2010. \nNel settembre 2005 diventa vicedirettore del TG LA7, e poi direttore nel giugno 2006, succedendo a Giulio Giustiniani. Dal settembre 2007 \u00e8 direttore anche dell'informazione sportiva dell'emittente, avendo nel frattempo preso anche il posto di Darwin Pastorin. Per LA7 idea i programmi settimanali \"Cognome &amp; nome\" e \"Reality\", oltre al quotidiano \"Cantiere Democratico\" nell'autunno 2007 dedicato alle primarie del Partito Democratico. Nel gennaio 2007 realizza una puntata di \"Niente di Personale\" per le vittime dello stragismo e del terrorismo negli \"anni di piombo\", nel marzo 2008 la dedica al ricordo delle vittime delle mafie e nella stagione 2009 ai morti sul lavoro.\nIl 1\u00ba settembre 2008 LA7 trasmette lo speciale \"Dove eravamo rimasti?\" in memoria di Enzo Tortora, monologo di 90 minuti in cui ripercorre la vicenda giudiziarie del presentatore. Il 4 settembre 2009 racconta con lo stesso format la vicenda di Walter Tobagi e, nel settembre 2010, quella di Giorgio Ambrosoli. \nDal 3 maggio 2010 al 18 giugno 2012 presenta la trasmissione quotidiana \"(ah)iPiroso\" su LA7, avendo come ospiti fissi l'ex tennista Adriano Panatta e lo scrittore Fulvio Abbate.\nIl 2 luglio 2010 \u00e8 sostituito alla direzione del TG LA7 da Enrico Mentana con . \nIl 14 settembre 2011 realizza un monologo sulla strage di Srebrenica, trasmesso su LA7. Dal 4 dicembre successivo al 22 gennaio 2012 conduce il programma \"Ma anche no\", in onda sulla stessa emittente la domenica pomeriggio.\nDopo 10 anni a La7, con il conseguimento di numerosi riconoscimenti (tra gli altri, il Premio Regia Televisiva 2003, il Flaiano 2006 e il Premiolino 2007), nel dicembre 2012 assume l'incarico di direttore editoriale della testata online \u00abBlogo.it\u00bb, mantenuto fino al gennaio 2014. In questa veste conduce dal luned\u00ec al venerd\u00ec \"Blogo in diretta\", programma di un'ora e mezza per un totale di oltre 200 puntate in 10 mesi, che ottiene circa 22 milioni di visualizzazioni in diretta, un altro primato.\nNel 2013 intraprende un mini tour per raccontare con un altro monologo la vita di Enrico Mattei, nel 60\u00b0 della fondazione dell'ENI. Il 12 maggio 2014, al teatro Quirino di Roma, ricorda con un monologo la figura di Antonio Maccanico, alla presenza del Presidente della Repubblica Giorgio Napolitano. Il 21 febbraio 2015 conduce nel Salone dei Cinquecento a Firenze la prima tappa del tour \"Razzisti? Una brutta razza\", di cui \u00e8 direttore artistico, voluto dalla Federcalcio. Il 20 giugno 2015 a Cesena, nell'ambito della manifestazione KickOff promossa dalla stessa Federcalcio, porta sul palco il monologo \"Ironicamente illese le ruote - La tragedia di Superga, l'epopea del Grande Torino\".\nNel marzo 2016 partecipa come co-conduttore al programma \"The Voice of Radio2\", che commenta in diretta l'omonimo show di Rai2 e conduce saltuariamente la rassegna stampa notturna di TGcom24. Al teatro Piccolo Eliseo di Roma racconta la vita del grande drammaturgo inglese con il monologo \"Molto rumore per Shakespeare\". Il 23 e 24 aprile 2016 su RaiRadio2 ne racconta la biografia con il programma in due puntate \"Shakespeare in giallo\".\nNel settembre 2016 ha debuttato come conduttore radiofonico per Rai Radio 2, conducendo il programma \"Radio2ComeVoi\" dal luned\u00ec al venerd\u00ec, dalle 10 alle 12, prima con Camila Raznovich, poi dal giugno 2017 con Nicoletta Simeone. \nNel novembre 2016 ha iniziato la sua collaborazione al quotidiano \"La Verit\u00e0\" diretto da Maurizio Belpietro.\nNell'ottobre 2017 \u00e8 passato a Virgin Radio (gruppo Mediaset): partecipa al programma del mattino \"Buongiorno Dr. Feelgood e Mr. Cotto\" (con Maurizio Faullisi e Massimo Cotto) dopo essere stato chiamato a sostituire il non riconfermato Beppe Severgnini alla conduzione della rubrica \"Rock &amp; Talk\", dove nei panni de \"Il Cavaliere Nero\" combatte il conformismo del \"politicamente corretto\".\nNel gennaio 2020 porta a teatro a Roma \"I nostri primi splendidi 60 anni\", un racconto sui fatti e personaggi, italiani e non, che hanno accompagnato i 60 anni di vita non solo dell'autore. La settimana a Roma serviva da rodaggio per portare poi lo spettacolo in giro per l'Italia, ma la pandemia ha fermato il progetto.\nCome \u00e8 successo a inizio febbraio 2020 anche al web talk settimanale #LVDP, \"La versione di Piroso\", inaugurato negli studi di Milano de Le Fonti Tv, la prima tv live streaming in Italia: dopo due puntate, il programma \u00e8 stato sospeso, per poi riprendere all'inizio di marzo 2021 in una versione quotidiana di mezz'ora con un ospite, con il titolo #Pps #Pirosopolemicamentescorretto."}
{"id": "379218", "revid": "1543377", "url": "https://it.wikipedia.org/wiki?curid=379218", "title": "Long Beach Shortbus", "text": "I Long Beach Shortbus sono un gruppo reggae con influenze punk, proveniente da Long Beach, in California.\nLa Band si compone di quattro membri: RAS-1 (Leader, Cantante e Chitarrista), Trey Pangborn (Chitarrista), Eric Wilson (Bassista) e Damion Ramirez (Batterista).\nBreve storia.\nIl loro primo CD fu intitolato con il nome del loro stesso gruppo, e contiene la canzone \"California Grace\".\nIl secondo CD, intitolato \"Flying Ship Of Fantasy\" conteneva anche brani del loro primo album.\nGli Shortbus nacquero dopo lo scioglimento dei Long Beach Dub Allstars, i fondatori del gruppo, infatti, venivano dai LBDA, ed erano Eric Wilson e RAS-1.\nI Long Beach Dub Allstars furono creati dai componenti sopravvissuti dei Sublime, Bud Gaugh ed Eric Wilson, dopo la morte del leader dei Sublime Bradley Nowell."}
{"id": "379223", "revid": "287204", "url": "https://it.wikipedia.org/wiki?curid=379223", "title": "Agenzia telegrafica svizzera", "text": "LAgenzia telegrafica svizzera (ATS) \u00e8 un'agenzia di stampa nazionale svizzera.\nProduce i propri dispacci in tre lingue (tedesco, francese e italiano) e si occupa delle notizie riguardanti politica, scienza, cultura e societ\u00e0.\nHa 190 dipendenti e una cifra d'affari attorno ai 42 milioni di franchi.\nStoria.\nL'ATS viene fondata nel 1895 dai principali giornali svizzeri dell'epoca, con lo scopo di ricevere informazioni dalle grandi agenzie dei paesi circostanti (Germania, Francia e Italia) e di ricavarne un servizio di notizie oggettivo ed equilibrato da cui le testate svizzere potessero attingere."}
{"id": "379226", "revid": "663330", "url": "https://it.wikipedia.org/wiki?curid=379226", "title": "Adrian Rawlins", "text": "Biografia.\n\u00c8 apparso in diversi film incluso \"Wilbur Wants to Kill Himself\", e ha anche un ruolo minore nella serie di film di Harry Potter nella parte del padre di Harry, James Potter.\nDoppiatori italiani.\nNelle versioni in italiano delle opere in cui ha recitato, Adrian Rawlins \u00e8 stato doppiato da:"}
{"id": "379227", "revid": "14214", "url": "https://it.wikipedia.org/wiki?curid=379227", "title": "Schopenhauer", "text": ""}
{"id": "379240", "revid": "1245083", "url": "https://it.wikipedia.org/wiki?curid=379240", "title": "USS Hermitage (AP-54)", "text": ""}
{"id": "379251", "revid": "1387272", "url": "https://it.wikipedia.org/wiki?curid=379251", "title": "Ballads for Little Hyenas", "text": "Ballads for Little Hyenas, pubblicato nel 2006, \u00e8 un album del gruppo italiano Afterhours.\nIl disco.\n\"Ballads for Little Hyenas\" \u00e8 la versione inglese di \"Ballate per piccole iene\", pubblicato nel 2005.\nContiene le traduzioni di tutti i brani dell'album precedente, e una reinterpretazione di \"The Bed\", canzone scritta da Lou Reed.\nIl disco, grazie alla collaborazione con Greg Dulli, \u00e8 stato commissionato alla band dalla inglese One Little Indian, e pubblicato da questa etichetta in gran parte d'Europa dal gennaio 2006.\nNello stesso periodo della pubblicazione dell'album, entreranno ufficialmente in formazione il polistrumentista Enrico Gabrielli (gi\u00e0 collaboratore di Marco Parente), e Roberto Dell'Era, che sostituisce al basso Andrea Viti, che aveva lasciato la band per diversi motivi. Con la nuova formazione, la band partir\u00e0 per un tour negli Stati Uniti, dove la One Little Indian americana aveva pubblicato e distribuito \"Ballads For Little Hyenas\". In America gli Afterhours intraprendono un tour di 26 date, facendo da supporto ai Twilight Singers di Greg Dulli e a Jeff Klein.\nIl 9 ottobre 2006 \"Ballads For Little Hyenas\" esce anche in Inghilterra, dove il gruppo andr\u00e0 poi a promuovere l'album nei locali.\nNel 2019, la traccia \"White Widow\" viene utilizzato nell'undicesimo episodio della quarta stagione della serie TV americana Mr. Robot."}
{"id": "379253", "revid": "339392", "url": "https://it.wikipedia.org/wiki?curid=379253", "title": "La banda dell'amore puro di Shonan", "text": ""}
{"id": "379263", "revid": "22035", "url": "https://it.wikipedia.org/wiki?curid=379263", "title": "Agenzia telegrafica", "text": ""}
{"id": "379296", "revid": "1442080", "url": "https://it.wikipedia.org/wiki?curid=379296", "title": "Partita del secolo", "text": "Partita del secolo (; ; ) \u00e8 il termine con cui ci si riferisce all'incontro di semifinale del IX campionato mondiale di calcio tra le nazionali di e che si svolse allo stadio Azteca di Citt\u00e0 del Messico il 17 giugno 1970 e vide la vittoria italiana con il punteggio di 4 a 3 dopo i tempi supplementari, al termine di continui cambi di risultato.\nCommentato per il pubblico italiano sulle frequenze televisive della Rai da Nando Martellini e su quelle radiofoniche da Enrico Ameri, si tratt\u00f2 di un incontro che, bench\u00e9 sul piano tecnico oggetto di critiche da parte di giornalisti legati al cosiddetto \u00abgioco all'italiana\u00bb come Gianni Brera, cionondimeno \u00e8 tuttora considerato uno dei momenti pi\u00f9 emozionanti della storia dello sport italiano e, pi\u00f9 in generale, della storia italiana del dopoguerra. Vanta dopo decenni un rilevante impatto sulla cultura di massa del Paese: tra i pi\u00f9 noti omaggi figura il film del 1990 \"Italia-Germania 4-3\", commedia che dipinge tale episodio come spartiacque culturale e generazionale.\nAntefatti.\nQualche velo di polemica era stato alzato da Gianni Rivera sulla pressione che i giornalisti esercitavano sulla Nazionale, colpevoli, secondo lui, delle sconfitte del '62 e del '66 e del tiepido inizio nei mondiali messicani.\nIn primis, gli italiani non avevano entusiasmato nel girone eliminatorio; pur finendo primi, erano riusciti a racimolare solamente una vittoria, 1-0 contro la , e due pareggi a reti inviolate, contro l' e soprattutto contro l'esordiente ; in realt\u00e0 in quest'ultima partita l'Italia aveva segnato (con Domenghini e Riva) due reti, giudicate regolari dai commentatori ma annullate dall'arbitro, il brasiliano Vieira de Moraes, su segnalazione di un guardalinee etiope (fra l'altro, questa fu l'ultima partita commentata dal celebre telecronista Nicol\u00f2 Carosio a causa di presunte sue affermazioni, poi smentite negli anni, di un giudizio di carattere razzista nei confronti del guardalinee, che comport\u00f2 l'allontanamento definitivo del giornalista).\nQuesto aspetto pass\u00f2 tuttavia in secondo piano quando gli azzurri sconfissero i padroni di casa del per 4-1 nei quarti di finale.La polemica che pi\u00f9 di ogni altra minava la tranquillit\u00e0 dei ragazzi del ct Ferruccio Valcareggi, e che esploder\u00e0 dopo la finale, era per\u00f2 quella della famosa \"staffetta\" tra l'interista Sandro Mazzola e il milanista Gianni Rivera, Pallone d'oro 1969.\nLa Germania Ovest si presentava invece all'Azteca fiduciosa: stravinto il girone eliminatorio, era riuscita nei quarti in un'impresa notevole, ribaltando nei tempi supplementari lo 0-2 con cui i campioni in carica dell' conducevano fino a venti minuti dalla fine. Il 3-2 maturato al termine dei 120 minuti di gioco fu anche la prima vittoria in assoluto dei tedeschi sui maestri d'oltremanica. I teutonici scesero cos\u00ec in campo, il 17 giugno, da favoriti.\nLa partita.\nPrima del fischio d'inizio.\nLa partita ha inizio alle ore 16:00 (ora locale) di mercoled\u00ec 17 giugno 1970 presso lo Stadio Azteca di Citt\u00e0 del Messico, a circa 2.200 m d'altitudine e sotto la direzione dell'arbitro di casa Arturo Yamasaki. La \u00e8 arrivata seconda nell'edizione precedente ad ed ha riscattato la sconfitta tre giorni prima, imponendosi ai supplementari sui \"Tre Leoni\", mentre l' \u00e8 campione d'Europa in carica. Entrambe le selezioni possono vantare interpreti di prim'ordine: da un lato Facchetti, Mazzola, Riva e Rivera pronto a subentrare; dall'altro Beckenbauer, Seeler e il temibile Gerd M\u00fcller (autore di ben 8 gol in sole 4 partite, dove era sempre andato in rete). Tuttavia, il morale \u00e8 ben diverso, poich\u00e9 gli \"Azzurri\" sono distratti da polemiche ed hanno stentato nel girone iniziale, mentre i tedeschi occidentali hanno dominato il proprio raggruppamento e rimontato due gol di svantaggio all'.\nIl vantaggio italiano e la difesa a oltranza.\nIl calcio d'inizio \u00e8 affidato alla nazionale di Valcareggi, che gi\u00e0 dal primo minuto inizia a tessere la sua ragnatela di passaggi, in modo tale da stancare l'avversario, scongiurare i tentativi di attacco e preservare il possesso palla. La partita si sblocca gi\u00e0 all'8' quando, al termine di una bella combinazione con Riva, Boninsegna, appena ricevuto il pallone, viene prontamente accerchiato dal reparto difensivo tedesco, non riuscendo per\u00f2 a intercettare il potente sinistro dalla distanza del numero 20, che batte Sepp Maier. Per i seguenti ottanta minuti l'Italia gioca una partita attendista, tenendo sulle spine i teutonici con alcune insidiose ripartenze: Seeler non riesce infatti a trovare spazio, M\u00fcller manca pi\u00f9 volte il bersaglio, e l'arbitro d\u00e0 una mano agli italiani non concedendo ben tre calci di rigore. Il capitano tedesco Beckenbauer, a seguito di un infortunio occorso al 65' che gli causa la lussazione di una spalla, resta stoicamente in campo (la Germania Ovest aveva appena effettuato la seconda sostituzione, l'ultima consentita dal regolamento), giocando con un braccio fasciato lungo il corpo e guidando gli attacchi con decisione.\nIl portiere italiano Enrico Albertosi, graziato al 64' dalla traversa presa da Overath, a un minuto dalla fine salva il risultato deviando un pericoloso colpo di testa dell'indomito Seeler.\nIl pareggio nel recupero.\n\u00c8 il milanista Schnellinger, al suo primo gol (rimarr\u00e0 l'unico) con la nazionale, a portare la gara in parit\u00e0 due minuti e mezzo oltre i tempi regolamentari. La cosa all'epoca era insolita e spiega la delusione e lo sconcerto del telecronista Nando Martellini che al fischio finale dei tempi regolamentari dice al microfono: \"\u00abDue minuti oltre il tempo regolamentare: un recupero clamoroso concesso dall'arbitro Yamasaki!\u00bb\"\nPrimo tempo supplementare.\nIniziano cos\u00ec i tempi supplementari che, per la straordinaria densit\u00e0 di emozioni offerte, sono entrati nella storia del calcio. Al 94' la Germania Ovest passa con il nono gol nel torneo di M\u00fcller, abile a sfruttare un errato tocco del numero 4 Poletti, il quale non riesce a spazzare dopo un debole colpo di testa di Seeler.Risponde 4 minuti dopo un difensore azzurro, Burgnich (anche lui tutt'altro che un cannoniere), su un grave errore difensivo tedesco a seguito di un calcio piazzato messo in mezzo da Rivera.A quel punto l'Italia spinge e, a sessanta secondi dalla fine del primo tempo supplementare, passa addirittura in vantaggio. Straordinario assolo di Riva su assist dalla fascia di Domenghini, dribbling secco e sinistro micidiale: 3-2. A posteriori \u00e8 stata ipotizzata un'imprecisione di Maier nel tentativo di parata.\nSecondo tempo supplementare.\nI tedeschi occidentali non si arrendono e anzi al 110' trovano il pareggio: pallone scodellato in area da calcio d'angolo, stacco di testa poderoso di Seeler, \"torre\" per M\u00fcller che prolunga in tuffo trovando uno spiraglio tra Rivera e il palo. Albertosi non nasconde affatto il suo rincrescimento nei confronti del numero 14, conscio che quell'errore poteva rivelarsi fondamentale per le sorti della gara (il fantasista era l\u00ec a protezione di quella porzione di porta).\nMa gli \"Azzurri\" si scuotono e trascorsi pochi secondi si lanciano in avanti, riportandosi in vantaggio: grazie ad un'azione corale di undici passaggi e una palla servita rasoterra all'indietro da Boninsegna, lo stesso Rivera supera di piatto Maier. \u00c8 la rete del 4-3 decisivo.\nTermine dell'incontro.\nAl triplice fischio, la nazionale italiana raggiunge la finale di un mondiale dopo 32 anni. Per tutta la notte nelle piazze del Bel Paese l'impresa viene festeggiata come la vittoria del campionato stesso.\nLe cinque reti messe a segno da entrambe le squadre nei trenta minuti dell\"'extra-time\", cos\u00ec come le tre italiane, rappresentano un primato per un incontro della fase finale di un mondiale.\nLe conseguenze.\nGli italiani, comprensibilmente, arrivarono alla finale molto stanchi, sia a causa delle energie fisiche spese, sia per quelle mentali profuse, dovute ai continui ribaltamenti di risultato, che aveva visto ciascuna contendente dover rimontare nel corso della gara. Si parl\u00f2 anche di un possibile inconscio appagamento degli \"Azzurri\", i quali avevano vissuto i supplementari dell'incontro come una partita nella partita e potevano essersi accontentati di aver raggiunto l'atto conclusivo.\nLe critiche e l'impatto culturale.\nSul piano dell'impatto culturale, - pu\u00f2 a buon diritto essere considerata una delle partite pi\u00f9 emozionanti ed influenti nella storia del calcio professionistico. Amata dalla gente, che rimase incollata ai televisori fino a tarda notte per seguirla, suscit\u00f2 disapprovazione soltanto tra i cosiddetti \"puristi\" della disciplina, che assistettero all'assoluto annullamento della tattica in favore dell'agonismo. Ci furono molti errori tecnici anche grossolani, che tuttavia causarono spettacolo, gol e tennero in bilico la gara. Uno degli esperti a storcere il naso fu il notissimo giornalista Gianni Brera (molto duro anche con la guida tecnica di Valcareggi e Mandelli), che cos\u00ec comment\u00f2 l'incontro subito dopo la partita:\nBrera ovviamente non negava affatto il fascino estremo della partita, resa epica anche dall'ora notturna in cui venne trasmessa in Italia, tanto da scrivere in un suo libro sulla storia del calcio italiano una frase che pi\u00f9 di mille parole esprime lo stato d'animo di tutti i tifosi italiani alla fine di una partita conclusasi verso le 2 di notte:\nComunque, al di l\u00e0 dell'analisi di Brera,\nAll'estero.\nL'incontro ebbe grande risonanza anche nella stampa estera, entusiasta dell'agonismo di entrambe le squadre in campo.\n\"Come \u00e8 possibile che dei calciatori abbiano tali energie per affrontare una partita cos\u00ec lunga in questo modo?\"\n\"Nessun intrattenimento pu\u00f2 offrire cos\u00ec tanto. Nessun thriller pu\u00f2 avere effetti pi\u00f9 forti. Non c'\u00e8 coraggio che possa essere descritto meglio di cos\u00ec.\"\n\"Il calcio pu\u00f2 continuare a testa alta. La partita non pu\u00f2 essere battuta in finale.\"\n\"Gli applausi sono piovuti sui 22 giocatori come un acquazzone. Possiamo congratularci con la nostra squadra perch\u00e9 non ha perso, anche se il risultato ha detto cos\u00ec.\"\n\"Chi l'ha vista non la dimenticher\u00e0 mai. Nella battaglia tra due squadre assolutamente uguali, gli italiani hanno scoperto anche la loro passione per il \"calcio-computer\"\".\nFumetti.\nLa \"partita del secolo\" appare omaggiata anche nella storia \"Topolino e il collezionista di stelle\" apparsa sul numero 3082 di Topolino."}
{"id": "379301", "revid": "628767", "url": "https://it.wikipedia.org/wiki?curid=379301", "title": "Aash Al Maleek", "text": "Aash Al Maleek (\u0646\u0634\u064a\u062f \u0648\u0637\u0646\u064a \u0633\u0639\u0648\u062f\u064a) \u00e8 l'inno nazionale dell'Arabia Saudita.\nTesto.\n\u0633\u0627\u0631\u0639\u064a \u0644\u0644\u0645\u062c\u062f \u0648 \u0627\u0644\u0639\u0644\u064a\u0627\u0621\n\u0645\u062c\u062f\u064a \u0644\u062e\u0627\u0644\u0642 \u0627\u0644\u0633\u0645\u0627\u0621\n\u0648 \u0627\u0631\u0641\u0639\u064a \u0627\u0644\u062e\u0641\u0627\u0642 \u0623\u062e\u0636\u0631\n\u064a\u062d\u0645\u0644 \u0627\u0644\u0646\u0648\u0631 \u0627\u0644\u0645\u0633\u0637\u0631\n\u0631\u062f\u062f\u0650 \u0627\u0644\u0644\u0647 \u0623\u0643\u0628\u0631 \u064a\u0627\u0645\u0648\u0637\u0646\u064a\n\u0645\u0648\u0637\u0646\u064a \u0639\u0634\u062a \u0641\u062e\u0631 \u0627\u0644\u0645\u0633\u0644\u0645\u064a\u0646\n\u0639\u0627\u0634 \u0627\u0644\u0645\u0644\u0643 \u0644\u0644\u0639\u0644\u0645 \u0648 \u0627\u0644\u0648\u0637\u0646\n\"S\u0101rci Lil Majd Walcaly\u0101\"'\n\"Majjidi li X\u0101liqi Ssam\u0101\"'\n\"Warfacil Xaff\u0101qa Ax\u1e0dar\"\n\"Ya\u0127mila-nnur Al Musa\u1e6d\u1e6dar\"\n\"Raddidy Allahu Akbar\"\n\"Y\u0101 maw\u1e6diny. Maw\u1e6diny qad\"\nci\"\u015fta Faxr Al Muslimin\"\nC\u0101\"\u015f Al Malik Lilcalam Walwa\u1e6dan\"\nTraduzione dell'inno \"Viva il Re\".\nAffrettiamoci alla Gloria e alla Supremazia!\nGlorifichiamo il Creatore del Cielo,\ne issiamo la Verde, Bandiera fluttuante,\nChe d\u00e0 l'Emblema di Luce!\nRipete - Dio \u00e8 il pi\u00f9 grande!\nOh, il mio Paese,\nChe viva sempre la mia Patria,\nLa gloria di tutti i musulmani!\nLunga vita al Re,\nalla bandiera, alla Patria!"}
{"id": "379312", "revid": "61051", "url": "https://it.wikipedia.org/wiki?curid=379312", "title": "Chiesa di San Benedetto (Salerno)", "text": "La chiesa di San Benedetto si trova in via San Benedetto nel centro storico di Salerno e fa parte del pi\u00f9 ampio complesso monastico omonimo. \nStoria.\nSi ignora l'origine di questa celebre abbazia benedettina. Essa rivest\u00ec un ruolo importante nella storia religiosa e civile di Salerno, diventando frequentato centro di studi ai tempi dei Longobardi e dei Normanni. Il Cottineau fiss\u00f2 la sua fondazione nel 793 e non si esclude l'ipotesi che stia stata fondata da Arechi II. La prima notizia sicura \u00e8 data dal Codice Diplomatico Cavense, in cui si fa riferimento ad una donazione avvenuta nell'803. Il Chronicon Salernitanum riferisce che nell'884 fu distrutta dai Saraceni e che nell'886 fu restaurata da Angelario, abate di Montecassino.\nL'ipotesi secondo cui, fino al 931 fosse alle dipendenze di Montecassino e nello stesso anno elevata, sotto Guaimario II, ad abbazia indipendente, non \u00e8 suffragata da documenti. Nel 938 risulta a capo di tutti i monasteri benedettini del Principato di Salerno e delle Calabrie. Nel 946 riceve il privilegio, confermato anche negli anni successivi, della protezione Apostolica dal Papa Agapito II. L'imperatore Ottone II di Sassonia, trovandosi a Salerno nel 981, conferm\u00f2 la supremazia di San Benedetto su tutte le altre chiese e monasteri. In un documento del 990 \u00e8 denominato monastero di Santa Maria e San Benedetto e ne viene precisata la collocazione nell'area dell'Hortus Magnus. Dal 1023 fu occupato da Guaiferio, Maione e Maginolfo, nipoti di Guiamario IV, ed adibito in parte a civili abitazioni, per poi essere riconsegnato ai monaci vent'anni dopo. Nell'agosto del 1057 Gisulfo, fa nominare abate di San Benedetto il monaco cassinese Alfano il quale, divenuto Arcivescovo di Salerno l'anno successivo, affida il monastero a Desiderio, abate di Montecassino e poi eletto papa nel 1086 con il nome di Vittore III, succedendo cos\u00ec a Gregorio VII, che proprio tra le mura dell'abbazia era morto l'anno precedente.\nIl 26 maggio 1296 il re Carlo I d'Angi\u00f2 ordin\u00f2 allo Stratigoto di Salerno di far trasportare nei locali del monastero le macchine da guerra costruite a Salerno per la migliore sicurezza contro le insidie dei nemici. Nel 1375 inizia la serie di Abati Commendatari del Monastero, di cui il primo risulta essere Giovanni de Aragonia e l'ultimo, nel 1573, Ottaviano Ravaschieri. Dopo ottocento anni di alterne vicende, tra periodi di splendore e decadenza, il monastero viene affidato nel 1581 da Papa Gregorio XIII a quattro padri sacerdoti e a due laici professi della Congregazione dei Benedettini Olivetani.\nNel 1581 l'abbazia passa alla congregazione degli Olivetani. Le leggi napoleoniche sopprimono il monastero nel 1807 e nel 1811 dopo 226 anni. La chiesa, dopo profonde trasformazioni, diventa \"Real Teatro di San Gioacchino\" e poi, con i Borbone di \"San Matteo\". Il re Ferdinando II, nel 1833, ignorando la trasformazione in teatro del complesso monastico, conferisce a Girolamo dei Marchesi D'Andrea la vacante Badia di San Benedetto, divenuta di regio patronato. In seguito a ci\u00f2, nel 1843 ordina l'abolizione del teatro ed il ripristino e la riapertura del luogo di culto ma i suoi ordini non furono eseguiti e nello stesso teatro fu organizzata una rappresentazione in suo onore. Nell'occasione, il Re osserv\u00f2 quanto fosse eccellente l'acustica del teatro e alla risposta del Parroco di San Domenico che rivendicava la profanazione in atto, venne dato immediato ordine di smantellare il teatro e di ripristinare la chiesa. Nel marzo del 1845 il locale venne consegnato all'Arcivescovo Marino Paglia il quale affid\u00f2 i lavori di ripristino all'architetto Giovanni Rosalba, uno dei pi\u00f9 rinomati del tempo. I lavori furono completati nel 1857 e la chiesa divenne parrocchia del SS. Crocifisso. Appena dieci anni dopo, l'allora sindaco anticlericale Matteo Luciani, fece sgomberare la chiesa per trasformarla in alloggio per le truppe militari. Il parroco, Gaetano Giannattasio, port\u00f2 la questione in tribunale e vinse, ottenendo la chiesa della Piet\u00e0 di Piantanova nel frattempo che si sgomberasse quella di San Benedetto. Tuttavia, solo nel 1963, la chiesa fu restituita al clero, mentre il monastero continua ad essere, ancora oggi, caserma militare.\nNel periodo in cui la chiesa fu propriet\u00e0 del Ministero dell Difesa, furono apportati ingenti modifiche: abbattimento della navata est, per realizzarvi una rampa carrabile, dimezzamento e divisione della navata centrale, realizzazione di camerate nella navata ovest e chiusura del nartece frontale della Chiesa.\nInterno.\nDa ogni parte della costruzione dominano archi a tutto sesto e particolari dello stile romanico. \nSulla facciata vi \u00e8 un pronao a tre archi a tutto sesto su colonne di spoglio con capitelli corinzi. A sinistra vi sono i resti dell'antico campanile. \nLa chiesa una volta godeva di un quadriportico, ora diviso a met\u00e0 dalla strada, dentro le cui mura, gi\u00e0 inglobate alla fine del Trecento dal palazzo della Regina Margherita di Durazzo, \u00e8 stato costruito il Museo Archeologico Provinciale. \nL'interno \u00e8 a pianta basilicale a tre navate al di sopra delle quali vi \u00e8 una serie di monofore con cornice in tufo policromo. Due arconi murati sulle pareti laterali, sono testimoni del fallito tentativo, del XII sec., di trasformare la chiesa a pianta basilicale.\nLa leggenda di Pietro Barliario e la Fiera del Crocefisso.\nSul crocifisso della chiesa si racconta una leggenda, una delle pi\u00f9 suggestive dell'intera storia della citt\u00e0: quella del mago Pietro Barliario.\nEgli, salernitano di nascita, fu un alchimista del X secolo al quale la fantasia popolare attribuiva le pi\u00f9 fantastiche imprese, quali trasformare l'acqua in vino, far spuntare le corna sulla testa degli antipatici o far innamorare di s\u00e9 le donne pi\u00f9 belle. La sua impresa pi\u00f9 memorabile fu quella di costruire, in una sola notte di tempesta e con l'aiuto dei diavoli, l'acquedotto medievale sito attualmente nella vicina Via Arce (chiamato, per questo, \"i ponti del Diavolo\").\nIl Diavolo, suo amico di tante malefatte, si vendic\u00f2 per\u00f2 di lui in maniera atroce. Un giorno in cui il mago era assente, due suoi nipoti, Fortunato e Secondino, giocherellando nel laboratorio con delle pozioni magiche probabilmente velenose, caddero morti, colpiti da sincope. Barliario, scoprendo i corpi al suo ritorno, impazz\u00ec totalmente per il dolore e cominci\u00f2 a deperire rapidamente; finch\u00e9, allo stremo delle forze, si rec\u00f2 nella chiesa di San Benedetto e si gett\u00f2 in preghiera ai piedi del Crocifisso sull'altare, scalzo e battendosi il petto con una pietra. Dopo tre giorni di penitenza passati pregando e vegliando, avvenne il miracolo: il capo del Cristo dipinto sul crocefisso bizantino alz\u00f2 la testa, e apr\u00ec gli occhi in segno di perdono. Da allora Pietro si diede a Dio, facendosi monaco e rinchiudendosi nello stesso convento di S.Benedetto, ove mor\u00ec quasi centenario e fu sepolto insieme a sua moglie.\nIl crocefisso ora si trova nel Museo Diocesano; anche se gravemente danneggiato da un incendio nel XVIII sec., ha ancora il viso e parte delle gambe ben visibili.\nPer via di e dal ricordo di tale miracolo trae origine la Fiera del Crocifisso, che si svolge i quattro venerd\u00ec di Quaresima, prima del venerd\u00ec Santo. In essa, artigiani provenienti dalla provincia di Salerno (ma certe volte, anche dal resto d'Italia e dall'estero) espongono le loro creazioni, mentre gruppi folcloristici danzano e cantano, ricreando l'atmosfera medievale dell'epoca."}
{"id": "379316", "revid": "2184720", "url": "https://it.wikipedia.org/wiki?curid=379316", "title": "Mentre tutto scorre", "text": "Mentre tutto scorre \u00e8 il terzo album in studio del gruppo musicale italiano Negramaro, pubblicato il 4 marzo 2005 dalla Sugar Music.\nL'album \u00e8 rimasto 83 settimane consecutive nella classifica dei dischi pi\u00f9 venduti in Italia.\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 38.\nDescrizione.\nLa canzone \"Solo per te\" dura in realt\u00e0 pi\u00f9 di 4 minuti: dopo 3 minuti di silenzio, compare una traccia nascosta strumentale che riprende il tema di \"Scomoda-mente\"; si tratta di \"Trouble\" realizzata dal componente Andrea Mariano sotto lo pseudonimo di Andro.i.d. Nel brano \u00e8 presente la partecipazione del trombettista Paolo Fresu.\n\"L'immensit\u00e0\" \u00e8 la cover della celebre canzone scritta nel 1967 da Mogol, Detto Mariano e Don Backy e portata al successo da quest'ultimo e da Johnny Dorelli.\nL'album \u00e8 stato promosso con il \"Mentre tutto scorre Palatour 2006\".\nDopo 90 settimane, ovvero 20 mesi, \"Mentre tutto scorre\" esce dalla classifica FIMI alla posizione numero 82.\nIl 25 novembre 2005 viene pubblicata la Special Limited Edition dell'album. La nuova edizione dell'album \u00e8 accompagnata dal DVD del concerto che i Negramaro hanno tenuto all'MTV Day 2005 il 17 settembre dello stesso anno a Bologna."}
{"id": "379324", "revid": "6923", "url": "https://it.wikipedia.org/wiki?curid=379324", "title": "Lacoste (azienda)", "text": "Lacoste \u00e8 una casa d'abbigliamento francese fondata nel 1933 da Ren\u00e9 Lacoste e dall'amico Andr\u00e9 Gillier, divenuta famosa per l'invenzione della polo, con il coccodrillo collocato alla sinistra del petto.\nIl Logo.\nIl coccodrillo, simbolo della casa francese, viene applicato a caldo sugli indumenti. Il classico logo \u00e8 rimasto immutato negli anni, tranne l'aver subito una leggera riduzione di dimensioni negli ultimi decenni. Talvolta il coccodrillo pu\u00f2 essere di colore diverso dal verde, per esempio argentato.\nLa storia vera del \"Coccodrillo\" inizia nel 1927. Ren\u00e9 Lacoste amava raccontare come il suo soprannome fosse diventato un emblema di fama mondiale.\n\"\"La stampa statunitense mi ha soprannominato \"Il Coccodrillo\" in seguito ad una scommessa che avevo fatto col Capitano della squadra francese della Coppa Davis. Mi aveva promesso una valigia in coccodrillo se avessi vinto una partita importante per la squadra. Il pubblico americano si \u00e8 ricordato questo soprannome che sottolineava la tenacia da me dimostrata sui campi da tennis, in quanto non mollavo mai la preda! Il mio amico Robert George mi disegn\u00f2 un coccodrillo che fu poi ricamato sul blazer che indossavo in campo\"\".\nLa storia.\nRen\u00e9 Lacoste e Andr\u00e9 Gillier fondarono la casa di abbigliamento in seguito alla creazione del \"modello 1212\", la polo che il grande tennista Lacoste aveva iniziato a commercializzare alla fine degli anni '20, anni in cui dominava i palmar\u00e8s del tennis.\nLa tradizione vuole che Lacoste, desideroso di creare un indumento sportivo, comodo e funzionale per i tennisti dell'epoca, prese in considerazione due indumenti: la camicia e la T-shirt (che era indossata soltanto come indumento di biancheria intima). Dalla fusione di tali abiti nacque quella che venne definita \"polo\" e che conserva la praticit\u00e0 di una T-shirt a maniche corte, unita all'eleganza della camicia (nel colletto a coste). Lacoste ha dedicato molta attenzione non solo al tennis ma anche ad altri sport come il calcio e soprattutto il golf, visto che sua moglie era una assidua praticante di questo sport.\n\u00c8 la prima volta che un logo appare visibile su un capo di abbigliamento.\nNel 1968, con la partecipazione di Jean Patou, il marchio porta sul mercato la prima fragranza maschile, \"Lacoste\".\nNegli anni '80, con l'apertura dei primi negozi, Lacoste diviene una catena d'abbigliamento internazionale.\nCon il passare degli anni Lacoste \u00e8 diventata una casa di moda a tutto tondo, con l'introduzione di calzature, profumi e accessori.\nDisputa legale con Crocodile.\nLacoste ha avuto una lunga disputa riguardo al logo e ad alcune linee di abbigliamento, con Crocodile. Il logo di Crocodile ha un coccodrillo che guarda a sinistra, mentre Lacoste ne ha uno che guarda a destra. I due si combatterono i diritti sul logo in Cina, ma alla fine raggiunsero un compromesso. Crocodile accett\u00f2 di cambiare il suo logo facendo diventare la coda pi\u00f9 verticale."}
{"id": "379344", "revid": "1186766", "url": "https://it.wikipedia.org/wiki?curid=379344", "title": "Pallavidino", "text": "Pallavidino \u00e8 un cognome italiano.\nVarianti.\nPallavidini, Pallavicini, Pallavicino (presente in tutta Italia, isole comprese).\nOrigine e diffusione.\nDal tardo latino \"Pelat vicinum\" (Pela il vicino) soprannome sociale difettivo.\nPallavidino \u00e8 diffuso in Piemonte, Lombardia, Liguria e in Francia (dintorni di St. Sulpice, Bordeaux, Parigi) con alcune decine di nuclei.\nStoria.\nVetusta famiglia di Portanova (AL), possidente in Oviglio, Bosco Marengo e Portanova si diede sempre all'imprenditoria agricola. A cavallo dell'Ottocento e Novecento, i Pallavidino contribuirono al benessere di Portanova conducendo un'estesa azienda, non solo con avanzati criteri tecnici, ma altres\u00ec con un'attenzione particolare alle condizioni di lavoro dei braccianti. Costituirono la \"Societ\u00e0 Operaia di Mutuo Soccorso\", la \"Latteria Sociale\", e introdussero l'uso di macchine agricole di avanguardia. Giovanni Pallavidino spos\u00f2 Maria Abbriata della famiglia fondatrice della ditta omonima \"Macchine Agricole di Sezzadio\". Il citato Giovanni nel 1916 ebbe il \"Diploma di Benemerenza\" del Ministero dell'Agricoltura e, acquisite nuove propriet\u00e0 in Francia, ricevette altres\u00ec vari premi dell'analogo Ministero francese. Ora la famiglia \u00e8 proprietaria e dirige un'azienda agricola a Saint Sulpice d'Eymet in Dordogna.\nAltro.\nArma: \"Troncato; nel 1^ d'argento alla P di rosso; nel secondo scaccato d'argento e di rosso\". Elmo chiuso di cittadinanza."}
{"id": "379364", "revid": "819238", "url": "https://it.wikipedia.org/wiki?curid=379364", "title": "Rango (ferrovia)", "text": "Il rango in ferrovia identifica una o pi\u00f9 categorie di velocit\u00e0 massime raggiungibili in Italia dai differenti tipi di materiale rotabile su un determinato tratto di linea. Viene identificato a terra con un apposito cartello indicatore posto a lato al binario nel punto di inizio della segnalazione.\nA tale scopo i veicoli ferroviari vengono iscritti, sulla base delle loro caratteristiche tecniche, ai ranghi allo scopo di attribuir loro i vari limiti imposti dal tracciato, in modo da poter sfruttare al meglio le loro caratteristiche meccaniche e dinamiche.\nGeneralit\u00e0.\nNel traffico stradale, i limiti di velocit\u00e0 su una determinata strada sono fissati univocamente e valgono per tutti i veicoli; ad esempio, in un tratto stradale sgombro con un limite di velocit\u00e0 di , questo limite deve essere rispettato sia da una utilitaria che da un'auto sportiva, anche nel caso in cui quest'ultima possa tecnicamente procedere ad una velocit\u00e0 maggiore a pari sicurezza e possieda freni, pneumatici e sospensioni pi\u00f9 prestanti.\nIn ambito ferroviario si procede diversamente, in quanto, al fine di sfruttare appieno le caratteristiche del materiale rotabile, vengono previsti sullo stesso tratto di linea diversi limiti di velocit\u00e0 a seconda del \"rango\" a cui il convoglio \u00e8 associato. L'attribuzione del rango \u00e8 fatta in base alle caratteristiche di dinamica di marcia (ovvero la costituzione dei carrelli, il rodiggio, nonch\u00e9 l'assetto cassa se variabile o fisso, e la disposizione delle masse). L'obiettivo \u00e8 quello di conciliare il comfort di marcia (per passeggeri e merci) e la sicurezza della stessa in funzione delle grandezze meccaniche relative e alla qualit\u00e0 dell'armamento.\nI limiti di velocit\u00e0 espressi per ranghi non costituiscono comunque le uniche limitazioni di velocit\u00e0 esistenti nella circolazione ferroviaria, ma rappresentano solo quelle relative al comfort ed alla sicurezza di marcia in linea. Ulteriori limitazioni di velocit\u00e0 esistenti sono trattate separatamente e derivano dalle caratteristiche costruttive e dello stato di funzionamento del veicolo a prescindere dal binario su cui circola, da rallentamenti temporanei su limitati tratti di linea (di solito per lavori in corso o binario dissestato) o dall'esigenza di imporre velocit\u00e0 ridotte dove in corrispondenza di deviatoi si debba circolare sul ramo deviato: tutte queste limitazioni non sono distinte per ranghi ma sono comuni a tutti i convogli.\nUlteriori limiti di velocit\u00e0 sono quelli derivanti dalle prestazioni di frenatura: in questo caso il limite deriva anche e soprattutto dalle caratteristiche del convoglio e non prevede una classificazione in gruppi bens\u00ec un calcolo dettagliato ripetuto per ogni treno (percentuale di massa frenata). I limiti di velocit\u00e0 possono talvolta inglobare anche elementi relativi alla meccanica della linea elettrica e al tipo di segnalamento, ossia al regime di circolazione vigente sulla linea.\nTipi di ranghi.\nIn Italia, sulla rete RFI, si distinguono 4 ranghi cos\u00ec descritti:\nL'unica eccezione riguarda la circolazione su binario illegale su linee a doppio binario non banalizzate, situazione in cui la velocit\u00e0 massima ammessa viene fissata per tutti i treni a .\nNel caso in cui i rotabili che compongono un treno abbiano ranghi diversi, il rango del treno sar\u00e0 il minimo tra i ranghi dei rotabili che lo compongono. Per esempio un treno composto da sole carrozze FS tipo Z, atte ai , quindi al rango C, se viene trainato da un locomotore E.656, che ha velocit\u00e0 massima omologata di 150 km/h ed \u00e8 quindi classificato nel rango B, dovr\u00e0 necessariamente viaggiare in rango B.\nIn generale i ranghi A, B e C sono l'uno meno restrittivo dell'altro e tendono ad avere velocit\u00e0 massime piuttosto diverse in tratti rettilinei, mentre le differenze di valore si riducono in tratti curvilinei fino ad annullarsi per curve con raggi di curvatura particolarmente restrittivi, perch\u00e9 le differenze fra questi ranghi sono tutte imputabili al diverso comportamento vibrazionale del carrello alle alte velocit\u00e0. Il rango P invece non \u00e8 meno restrittivo del rango C nei tratti rettilinei, dove i valori di velocit\u00e0 limite possono essere gli stessi, mentre \u00e8 decisamente pi\u00f9 permissivo nei tratti curvilinei, in quanto \u00e8 solo nelle curve che il \"pendolamento\" \u00e8 utile per mantenere velocit\u00e0 superiori. Nel caso in cui un treno dotato di assetto variabile viaggi con i meccanismi per il pendolamento non funzionanti, non pu\u00f2 sfruttare il rango P ma \u00e8 soggetto ai ranghi inferiori; ci\u00f2 avviene, ad esempio, dal 2016 sugli elettrotreni ETR.460.\nClassificazione della linea.\nLa linea o tratto di linea pu\u00f2 avere limitazioni per due, tre o quattro ranghi. Quando sui cartelli indicatori vengono riportate solo due velocit\u00e0, queste sono da intendersi come ranghi A e B (dall'alto verso il basso). Un treno assegnato a un rango superiore deve adeguarsi al rango pi\u00f9 restrittivo. Quando sono riportate tre velocit\u00e0 (come in figura), sono da intendersi come ranghi A, B e C. Il valore di velocit\u00e0 del rango A, il pi\u00f9 restrittivo, viene in genere riportato con caratteri pi\u00f9 grandi.\nLa velocit\u00e0 massima in linea viene determinata come la massima velocit\u00e0 che rispetta una serie di condizioni, i cui parametri variano in funzione dei ranghi. In particolare vanno rispettati limiti riguardo:\nViene fissata innanzitutto una \"velocit\u00e0 di tracciato\" formula_1, determinata a partire dalla curva pi\u00f9 vincolante (con raggio minore) ipotizzando un'accelerazione non compensata di \"0.6 m/s\u00b2\" (vedi anche \"Sopraelevazione ferroviaria\"). In funzione di questa velocit\u00e0, vengono fissate le velocit\u00e0 di rango formula_2, formula_3 e formula_4, che devono soddisfare le seguenti condizioni:\nLa velocit\u00e0 di rango viene inoltre ridotta da altre considerazioni di natura dinamica relative al carrello ed ai suoi moti anormali (in primis il moto di serpeggio), nonch\u00e9 relative al tipo di armamento del binario ed alle sue caratteristiche elastiche e dissipative."}
{"id": "379366", "revid": "125064141", "url": "https://it.wikipedia.org/wiki?curid=379366", "title": "Trabzonspor Kul\u00fcb\u00fc", "text": "Il Trabzonspor Kul\u00fcb\u00fc, meglio noto come Trabzonspor, \u00e8 una societ\u00e0 polisportiva turca con sede nella citt\u00e0 di Trebisonda.\nNato nel 1967 come una polisportiva, il club \u00e8 noto soprattutto per la propria sezione calcistica, che si \u00e8 aggiudicata sei campionati turchi, nove Coppe di Turchia, nove Supercoppe di Turchia e cinque Coppe del Cancelliere. Insieme a , e \u00e8 una delle squadre pi\u00f9 titolate del calcio turco. Pu\u00f2 inoltre vantare di essere stato il primo club al di fuori delle tre grandi di Istanbul a vincere il titolo nazionale, nel 1975-1976.\nLo stemma riprende la T di Trebisonda e la S di \"Spor\" stilizzate. Il club \u00e8 membro dell'ECA, associazione nata dallo scioglimento del G-14 per tutelare gli interessi degli stessi club e dei giocatori. I tifosi del Trabzonspor sono gemellati con quelli del e del .\nStoria.\nEsordi (1923-1962).\nA Trebisonda esistevano quattro club: \u0130dmanoca\u011f\u0131 (fondato nel 1921), \u0130dmang\u00fcc\u00fc (1913), Necmiati (1923) e Trabzon Lisesi. Le quattro squadre giocavano nel campionato regionale dilettanti di Trebisonda, un torneo a carattere regionale. Nel 1923 due di questi club, l'\u0130dmanoca\u011f\u0131 e l'\u0130dmang\u00fcc\u00fc, erano divisi da un'acerrima rivalit\u00e0, paragonabile a quella che sussiste tra e . La contrapposizione raggiunse il suo apice dopo il 1930. L'\u0130dmanoca\u011f\u0131 vinse cinque titoli di Trebisonda di fila dal 1929 al 1933, ma l'\u0130dmang\u00fcc\u00fc fece di meglio, aggiudicandosi sette titoli consecutivamente dal 1934 al 1940. Il campionato fu poi dominato per sei anni dal Lise, prima del ritorno in auge dell'\u0130dmang\u00fcc\u00fc, vincitore del titolo nel 1947-1948. All'epoca sorsero a Trebisonda altri club quali il Do\u011fan Gen\u00e7lik, l'Ak\u00e7aabat Sebatspor, il S\u00fcrmene Gen\u00e7lik, lo Zafer Gen\u00e7lik, lo Yolspor e lo Yal\u0131spor.\nLa rivalit\u00e0 tra \u0130dmanoca\u011f\u0131 e \u0130dmang\u00fcc\u00fc spacc\u00f2 in due i trebisondesi. Il primo club scelse il rosso e il giallo come colori sociali, il secondo il verde e il bianco. La separazione, tuttavia, esacerbava il clima tra tifosi e giocatori, che spesso preferivano trasferirsi ad Ankara e Istanbul per sfuggire alla pressione. Tra questi si ricordano Hasan Polat e Ali Polat (che passarono al ), Selim Sat\u0131ro\u011flu e Ahmet Karl\u0131kl\u0131 (trasferitisi al Galatasaray), Zekeriya Bali (al Fenerbah\u00e7e) e Nazmi Bilge (al Be\u015fikta\u015f).\nLa rivalit\u00e0 cittadina e la fusione (1962-1973).\nAll'inizio della stagione 1962-1963 il presidente della federcalcio turca (TFF) Orhan \u015eeref Apak chiese alle varie citt\u00e0 di fondere le proprie squadre di calcio in un unico club, al fine di avere una squadra per citt\u00e0 e di formare la Milli Lig, oggi S\u00fcper Lig. La contrapposizione tra \u0130dmanoca\u011f\u0131 e \u0130dmang\u00fcc\u00fc era, per\u00f2, talmente forte che la citt\u00e0 di Trebisonda non riusc\u00ec a formare una sola squadra, rimanendo dunque tagliata fuori dal campionato di massima serie. Le cronache narrano di settimane febbrili fatte di incontri continui tra le due dirigenze al fine di giungere ad un accordo, ma senza esito.\nFurono \u0130dmanoca\u011f\u0131, Mart\u0131spor e Y\u0131ld\u0131zspor a fondersi il 21 giugno 1966. La compagine che ne risult\u00f2 si iscrisse alla 2. Lig, all'epoca la seconda divisione nazionale, e inizi\u00f2 a giocare in tenuta giallorossa. Nel 1966-1967 la squadra ottenne l'ottavo posto in campionato e il secondo posto nella Ba\u015fbakanl\u0131k Kupas\u0131. Un mese dopo \u0130dmang\u00fcc\u00fc, Karadenizg\u00fcc\u00fc, Mart\u0131spor e Yolspor si fusero a formare il Trabonzspor, scegliendo il rosso e il bianco come colori sociali.\nL'\u0130dmanoca\u011f\u0131 si oppose alla fusione e intraprese un'azione legale nei confronti del Trabzonspor. Ulvi Yenal, capo del dipartimento per l'educazione fisica, decise che n\u00e9 l'\u0130dmanoca\u011f\u0131 n\u00e9 l'\u0130dmang\u00fcc\u00fc sarebbero state ammesse alla 2. Lig, avvertendo che se le due squadre non si fossero fuse la citt\u00e0 di Trebisonda non avrebbe avuto una propria rappresentante nel campionato professionistico. \u0130dmanoca\u011f\u0131 e \u0130dmang\u00fcc\u00fc si convinsero dunque a fondersi e insieme con Karadenizg\u00fcc\u00fc e Mart\u0131spor fondarono ufficialmente il Trabzonspor il 2 agosto 1967.\nA questo punto gli scogli maggiori sembravano superati, ma la questione dei colori sociali continu\u00f2 a dividere le parti in causa. Il club giunse con travaglio alla scelta del cromatismo ufficiale, dopo cinque incontri tra tifosi e dirigenze. All'inizio fu proposto di indossare tutti i colori sociali che le squadre fondatrici vestivano (giallorosso e biancoverde), ma quest'idea, poco praticabile, fu subito accantonata. Fu quindi proposto di condurre un sondaggio tra i tifosi, ma anche questa possibilit\u00e0 fu esclusa. I tifosi e le dirigenze iniziavano ormai a perdere la pazienza quando il direttore generale della TFF Ulvi Yenal propose una soluzione di compromesso: entrambi i club, \u0130dmanoca\u011f\u0131 e \u0130dmang\u00fcc\u00fc, avrebbero scelto un colore diverso da quelli del proprio club. Fu allora che furono scelti il bordeaux e il celeste.\nL'era \u00d6zyaz\u0131c\u0131-S\u00fcmer (1973-1984).\nNel 1973 assunse la guida tecnica della squadra Ahmet Suat \u00d6zyaz\u0131c\u0131, ex calciatore dell'\u0130dmanoca\u011f\u0131. La squadra languiva nella 2. Lig, ma il nuovo tecnico condusse i suoi alla promozione nella 1. Lig al primo anno in carica. Ottenuta la salvezza grazie al nono posto in massima serie, la compagine di Trebisonda riusc\u00ec a vincere il campionato nel 1975-1976, divenendo la prima squadra non originaria di Istanbul ad aggiudicarsi il titolo turco.\nSotto la guida di \u00d6zyaz\u0131c\u0131, il Trabzonspor visse un periodo di egemonia. Rivinse il campionato nel 1976-1977, annata in cui fu ottenuto anche lo storico \"double\" con la vittoria della Coppa di Turchia e il \"treble\" nazionale con la conquista della Supercoppa di Turchia (la prima di quattro consecutive). Dopo un secondo posto e un altro successo in Coppa di Turchia nel 1977-1978, \u00d6zyaz\u0131c\u0131 fu sostituito da \u00d6zkan S\u00fcmer, che nel 1978-1979 vinse campionato e coppa nazionale, per poi lasciare il posto al rientrante \u00d6zyaz\u0131c\u0131, nuovamente vincitore del titolo nel 1979-1980. I due continuarono ad avvicendarsi negli anni a venire, vincendo altri titoli e altre coppe e supercoppe nazionali. L'ultimo titolo turco fu vinto nel 1983-1984.\nLe gestioni dei due allenatori portarono in totale al Trabzonspor ben 17 trofei nazionali, di cui 3 Coppe di Turchia (tutte con \u00d6zyaz\u0131c\u0131), 6 Supercoppe di Turchia (4 con \u00d6zyaz\u0131c\u0131 e 2 con S\u00fcmer) e 2 Ba\u015fbakanl\u0131k Kupas\u0131 (entrambe con \u00d6zyaz\u0131c\u0131). Nel secondo turno della Coppa dei Campioni 1976-1977 il Trabzonspor sconfisse all'andata i campioni d'Inghilterra del per 1-0, per poi capitolare per 3-0 ad Anfield al ritorno.\nDopo l'era di successi (1984-oggi).\nDopo la partenza di \u00d6zyaz\u0131c\u0131, il Trabzonspor fatic\u00f2 a mantenere il ritmo dei successi. Bisogn\u00f2 attendere la stagione 1991-1992 per rivedere la squadra sollevare un trofeo, la Coppa di Turchia. Malgrado la compagine trebisondese non abbia pi\u00f9 vinto il titolo nazionale dal 1984, \u00e8 spesso riuscita a mantenersi competitiva ad alti livelli, concludendo varie volte al terzo o al secondo posto il campionato.\nNel 2003 la societ\u00e0 fond\u00f2 una rivista mensile dedicata completamente alla polisportiva Trabzonspor, \"Trabzonspor Dergisi\". Nella stagione 2003-2004 ottenne il miglior piazzamento degli anni 2000, il secondo posto alle spalle del , distante quattro punti. Protagonisti dell'annata, coronata dalla vittoria della Coppa di Turchia (la seconda consecutiva), furono G\u00f6kdeniz Karadeniz (14 reti) e Fatih Tekke (11 reti). Ammessa alla UEFA Champions League per la prima volta dopo il successo del 1984, nell'edizione 2004-2005 del torneo la squadra elimin\u00f2 i lettoni dello (4-1 tra andata e ritorno), ma fu eliminata dalla malgrado la vittoria per 1-2 ottenuta in terra ucraina all'andata, a causa della sconfitta per 0-2 subita in casa nel ritorno. Retrocesso in Coppa UEFA, il Trabzonspor usc\u00ec contro l', pur avendo vinto in casa all'andata per 3-2 (fatale la sconfitta per 2-0 in trasferta al ritorno). Concluse il campionato 2004-2005 al secondo posto dietro il , con Karadeniz e Tekke autori di molti gol (Tekke ben 31 in stagione).\nNella UEFA Champions League 2005-2006 la squadra usc\u00ec contro i ciprioti dell'.\nNella S\u00fcper Lig 2010-2011 il Trabzonspor sfior\u00f2 la vittoria del titolo, chiudendo a pari punti con la capolista e soccombendo per una peggiore differenza reti.\nNell'agosto 2011 il Trabzonspor, eliminato al terzo turno preliminare di UEFA Champions League dai portoghesi del Benfica, fu ripescato nella fase a gironi per la squalifica del (indagato per un caso di scommesse relative al campionato turco 2010-2011). Il 14 settembre 2011, alla prima giornata del girone B, il club colse una seconda storica vittoria per 0-1 contro l'Inter al Meazza.\nFu eliminato ai sedicesimi di finale dell'Europa League 2014-2015 dal , che vinse per 0-4 in Turchia e per 1-0 in casa al San Paolo.\nNel 2015 la squadra si trasfer\u00ec al nuovo stadio \u015eenol G\u00fcne\u015f, che sostitu\u00ec lo stadio H\u00fcseyin Avni Aker.\nNel giugno 2020 la squadra fu esclusa per le due stagioni successive dalle competizioni UEFA per club per violazione del fair play finanziario, pur chiudendo la S\u00fcper Lig 2019-2020 al secondo posto e la Coppa di Turchia con la prima vittoria dopo dieci anni, ottenuta sconfiggendo in finale l'.\nStrutture.\nStadio.\nIl Trabzonspor gioca le partite in casa allo stadio H\u00fcseyin Avni Aker.\nLo stadio fu costruito nel 1951 con solo 2.500 posti a sedere ed \u00e8 stato pi\u00f9 volte ristrutturato e ampliato fino a portare la capienza nel 2010 a 25.000 posti.\nIl terreno di gioco \u00e8 in erba naturale ed \u00e8 grande 68 x 105 metri.\nIl nome dello stadio \u00e8 dedicato a H\u00fcseyin Avni Aker, un amministratore che ha prestato servizio a Trebisonda negli anni quaranta.\nDiffusione nella cultura di massa.\nLa principale rivista mensile di argomento calcistico dedicata interamente alla squadra \u00e8 la Trabzonspor Dergisi, creata nel 2003.\nSostenitori.\nTifosi.\nIl Trabzonspor \u00e8 il quarto club in Turchia per titoli, popolarit\u00e0 e numero di tifosi.\nStudi recenti dicono che il Trabzonspor ha circa 12 milioni di tifosi in Turchia e nel mondo e che il 72% degli abitanti di Trebisonda sostengono la squadra della loro citt\u00e0.\nCelebrazioni al 61\u00ba minuto di gioco.\nI tifosi pi\u00f9 accesi del Trabzonspor sono noti per l'uso di fumogeni, petardi e carta igienica durante il 61\u00ba minuto di gioco.\nQuesta ricorrenza \u00e8 dovuta al fatto che nel 1461 \u00e8 caduto l'Impero di Trebisonda, ultimo territorio di cultura bizantina, che era nato dalla frammentazione dell'Impero bizantino dopo la quarta crociata.\nOrganico.\nRosa 2021-2022.\n\"Aggiornata al 5 gennaio 2022.\"\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019.\nLa polisportiva Trabzonspor.\nTrabzonspor A2.\nIl Trabzonspor A2 \u00e8 la squadra di calcio delle riserve del Trabzonspor.\nIl club partecipa alla A2 Ligi, la massima competizione giovanile in Turchia ed \u00e8 stato fondato nel 1972 dall'ex calciatore ed allenatore del Trabzonspor \u00d6zkan S\u00fcmer. Il Trabzonspor A2 \u00e8 composto da giocatori di et\u00e0 compresa tra i 18 e i 20 anni.\nTrabzonspor Basketbol.\nIl Trabzonspor Basketbol Kul\u00fcb\u00fc Derne\u011fi, comunemente detto Trabzonspor, \u00e8 una squadra di pallacanestro turca.\nLa societ\u00e0 nacque originariamente nel 1967, all'interno della polisportiva Trabzonspor; ha assunto nel corso degli anni differenti denominazioni:\nDisputa le partite interne nella Hayri G\u00fcr Spor Salonu, che ha una capacit\u00e0 di 7\u00a0500 posti a sedere.\nTrabzonspor calcio femminile.\nTrabzonspor Kul\u00fcb\u00fc Bayan Futbol Tak\u0131m\u0131 \u00e8 una squadra di calcio femminile turca fondata nel 2007.\nNel 2009 ha vinto il suo primo titolo.\nCuriosit\u00e0.\nIl Trabzonspor \u00e8 l'unica societ\u00e0 calcistica turca ad aver vinto lo scudetto sia con la squadra maschile sia con quella femminile."}
{"id": "379367", "revid": "124123", "url": "https://it.wikipedia.org/wiki?curid=379367", "title": "Theophilus Hunter Holmes", "text": "Ufficiale nell'US Army divenne tenente generale nell'esercito degli Stati Confederati durante la guerra di secessione. A causa dell'et\u00e0 prest\u00f2 poco servizio attivo e fu a capo di diversi Dipartimenti e Distretti.\nNato a Sampson County, Carolina del Nord, si diplom\u00f2 all'accademia militare di West Point nel 1829.\nPrest\u00f2 servizio di frontiera e partecip\u00f2 alla seconda guerra Seminole ed alla guerra messicana.\nRassegn\u00f2 le dimissioni dal grado di maggiore nell'aprile 1861 ed entr\u00f2 in servizio nell'esercito della Confederazione.\nIn servizio di guerra organizz\u00f2 nel 1861 le truppe dello Stato. Promosso brigadier generale nel giugno 1861 nell'Esercito Provvisorio Confederato, comand\u00f2 la brigata di riserva alla prima battaglia di Manassas, nell'ottobre 1861.\nPromosso maggior generale, fu a capo della difesa costiera nella Carolina del Nord; fu presente a Malvern Hill, ma non vi combatt\u00e9; nel luglio 1862 ebbe il comando dell'Oltre Mississippi.\nPromosso tenente generale il 10 ottobre 1862, fu sostituito da Kirby Smith a sua richiesta. Comand\u00f2 il Distretto dell'Arkansas e le Riserve dello Stato nella Carolina del Nord.\nIl 4 luglio 1863, mentre era al comando del Distretto dell'Arkansas, Dipartimento dell'Oltre Mississippi, guid\u00f2 senza successo un attacco ad Helena.\nDopo la guerra divent\u00f2 piantatore.\nMor\u00ec a Fayetteville, Carolina del Nord, il 20 giugno 1880."}
{"id": "379372", "revid": "34060", "url": "https://it.wikipedia.org/wiki?curid=379372", "title": "Trabzonspor", "text": ""}
{"id": "379375", "revid": "767487", "url": "https://it.wikipedia.org/wiki?curid=379375", "title": "Sforzo efficace", "text": "Lo sforzo efficace \u00e8 il concetto base sul quale \u00e8 nata e si \u00e8 sviluppata la moderna geotecnica.\n\u00c8 stato introdotto da Karl von Terzaghi nel 1923, il quale ne scopr\u00ec l'importanza attraverso una serie di esperimenti in cui analizz\u00f2 il comportamento di campioni di terreno sottoposti a differenti valori della pressione d'acqua.\nEgli si accorse che non era la pressione dell'acqua che di per se stessa influiva sulla resistenza del terreno, ed infatti la chiam\u00f2 pressione neutra, ma invece era lo sforzo efficace, chiamato cos\u00ec per questo motivo, che governava la deformabilit\u00e0 e la resistenza del terreno.\nPrincipio delle Tensioni Efficaci.\nTerzaghi propose la prima definizione dello sforzo efficace nel 1936. \nIn condizioni sature si definisce lo sforzo efficace come:\nformula_1\ndove formula_2 \u00e8 il delta di Kronecker. \nDa un punto di vista fisico lo \"sforzo efficace\" viene interpretato come lo sforzo che i granuli solidi costituenti il terreno si scambiano nei punti di contatto.\nSi ipotizzi infatti che un elemento infinitesimo di terreno sia sottoposto ad un carico verticale formula_3, sezionando l'elemento si mettono in luce le forze interne, l'equilibrio in direzione verticale sar\u00e0:\nformula_4\nEsplicitando lo sforzo efficace e dividendo per l'area totale infinitesima:\nformula_5\nformula_6\nformula_7\nIpotizzando che l'area di contatto dei granuli sia trascurabile (area puntiforme), si giunge alla relazione:\nformula_8\nOvvero, lo sforzo efficace \u03c3' che agisce su un suolo viene calcolato tramite due parametri, la tensione totale \u03c3 e la pressione interstiziale dell'acqua u."}
{"id": "379376", "revid": "110157", "url": "https://it.wikipedia.org/wiki?curid=379376", "title": "Kestenholz", "text": "Kestenholz (toponimo tedesco) \u00e8 un comune svizzero di 1\u00a0770 abitanti del Canton Soletta, nel distretto di G\u00e4u."}
{"id": "379388", "revid": "767487", "url": "https://it.wikipedia.org/wiki?curid=379388", "title": "City on Fire (film 1987)", "text": "City on Fire (Cinese:\u9f8d\u864e\u98a8\u96f2;Cinese semplificato: \u9f99\u864e\u98ce\u4e91, Pinyin: \"L\u00f3ng h\u01d4 f\u0113ng y\u00fan\") \u00e8 un film del 1987 diretto da Ringo Lam.\nAcclamato in Inghilterra e Stati Uniti, \"City on Fire\" \u00e8 uno dei capisaldi iniziatori del cinema di Hong Kong degli ultimi venti anni.\n\"City on Fire\" \u00e8 anche il film che pi\u00f9 ha ispirato Quentin Tarantino nella realizzazione del suo film d'esordio, \"Le iene\", sia per la trama principale (la rapina andata male) che per alcune sequenze come il mexican standoff finale e lo sparo di Ko Chow a un suo collega. Mentre per\u00f2 in \"Le Iene\" si approfondisce il rapporto tra il ladro e il poliziotto, qui invece Lam tende pi\u00f9 a sviluppare le sottotrame, come la fidanzata in cerca di certezze.\nTrama.\nKo Chow \u00e8 un poliziotto infiltrato da parecchio tempo negli ambienti criminali di Hong Kong. Fu (Danny Lee) \u00e8 un rapinatore abbandonato alla malinconia con una specie di morale molto poco etica sporcata dal sangue, che accoglie Ko Chow nella sua banda per un grande colpo in gioielleria, che si trasformer\u00e0 in una tragica rapina.\nKo Chow \u00e8 per\u00f2 anche un uomo molto combattuto, in special modo dopo aver assistito alla morte di un collega e una missione che si \u00e8 conclusa con un tradimento da parte di un criminale. Anche il suo capo sembra non fidarsi di lui e la sua ragazza \u00e8 in cerca di certezze. Ko Chow trover\u00e0 per\u00f2 sostegno in uno dei membri della banda, Fu, con cui instaurer\u00e0 un saldo rapporto di amicizia e fraternit\u00e0."}
{"id": "379390", "revid": "11993", "url": "https://it.wikipedia.org/wiki?curid=379390", "title": "Alma Ata", "text": ""}
{"id": "379394", "revid": "729019", "url": "https://it.wikipedia.org/wiki?curid=379394", "title": "Edometro", "text": "L'edometro \u00e8 un'apparecchiatura utilizzata per effettuare prove edometriche su un campione di terreno.\nSchematicamente l'edometro \u00e8 un contenitore costituito da un anello rigido ed impermeabile e da due basi porose, all'interno del quale viene posto un campione di terreno. Per effettuare una prova edometrica si impone un carico verticale, che viene aumentato con progressione geometrica dopo che le sovrapressioni provocate dal precedente incremento di sforzo si sono dissipate.\nEquazioni governanti.\nL'edometro pu\u00f2 essere considerato un caso particolare di apparecchio triassiale, nonostante le notevoli differenze costruttive. Particolarit\u00e0 dell'edometro \u00e8 infatti la deformazione laterale impedita a causa della presenza dell'anello rigido. Le condizioni all'interno dell'edometro sono assialsimmetriche, il legame costitutivo \u00e8 quindi regolato da:\nformula_1\ndove i pedici \"a\" ed \"r\" indicano rispettivamente le direzioni assiale e radiale. Con la condizione formula_2 si ha:\nformula_3\nformula_4\nUtilizzo delle prove.\nDate le condizioni al contorno imposte, assenza di deformazioni e filtrazione in direzione radiale, l'edometro \u00e8 una delle apparecchiature pi\u00f9 diffuse nei laboratori geotecnici in quanto riproduce le condizioni del terreno in sito. In particolare i risultati delle prove edometriche possono essere interpretati secondo la teoria della consolidazione monodimensionale."}
{"id": "379401", "revid": "200568", "url": "https://it.wikipedia.org/wiki?curid=379401", "title": "Becher", "text": "Il becher (a volte scritto come beaker o beker) \u00e8 un diffuso strumento in vetro utilizzato nei laboratori chimici generalmente come recipiente.\n\u00c8 generalmente di vetro o di vetro borosilicato che permette l'utilizzo a temperature elevate. Sono diffusi anche becher in materie plastiche come il polipropilene o il polimetilpentene. \u00c8 di forma cilindrica con un beccuccio, di varia capacit\u00e0 e generalmente si trova tarato o graduato, anche se, a causa del diametro piuttosto grande, le graduazioni vengono utilizzate solo a scopo indicativo.\nServe soprattutto a raccogliere liquidi, sciogliere sostanze e creare soluzioni. \nIl nome becher deriva dal termine tedesco \"Becher\" che indica un contenitore cilindrico."}
{"id": "379431", "revid": "110157", "url": "https://it.wikipedia.org/wiki?curid=379431", "title": "Niederbuchsiten", "text": "Niederbuchsiten (toponimo tedesco) \u00e8 un comune svizzero di 1\u00a0122 abitanti del Canton Soletta, nel distretto di G\u00e4u."}
{"id": "379480", "revid": "1215998", "url": "https://it.wikipedia.org/wiki?curid=379480", "title": "Peepshow (Siouxsie and the Banshees)", "text": "Peepshow \u00e8 il nono album in studio del gruppo musicale inglese Siouxsie and the Banshees, pubblicato il 5 settembre 1988.\nL'album fu un successo commerciale, raggiungendo la posizione n\u00b0 20 delle classifiche britanniche e la n\u00b0 68 di quella americana nella settimana del 3 dicembre.\nIl disco.\n\u00c8 stato il primo disco registrato come quintetto; con l'arrivo del polistrumentista Martin McCarrick, il gruppo ha registrato un album poliedrico con una variet\u00e0 di influenze.\nI singoli estratti furono \"Peek-a-Boo\" (pubblicato il 18 luglio 1988, raggiunse la posizione n. 16 delle classifiche), \"The Killing Jar\" (pubblicato il 23 settembre 1988, posizione n. 41) e \"The Last Beat of My Heart\" (pubblicato il 21 novembre 1988, posizione n. 44).\n\"Peepshow\" \u00e8 stato ampiamente acclamato dalla critica. Lodi incentrate sull'imprevedibilit\u00e0 delle orchestrazioni e le nuove sfumature della voce di Siouxsie. L'album \u00e8 stato ristampato e rimasterizzato con tracce bonus nell'ottobre 2014.\nAccoglienza.\nIn seguito, i Bloc Party hanno elogiato \"Peek-a-Boo\", il quale cantante Kele Okereke ha descritto: \"Suonava come nient'altro su questo pianeta. Questa \u00e8 solo una canzone pop che hanno tirato fuori nel bel mezzo della loro carriera che nessuno conosce, ma a me sembrava la pi\u00f9 attuale bens\u00ec il pi\u00f9 avveniristico pezzo di musica per chitarra-pop che abbia sentito\". Pi\u00f9 tardi, i DeVotchKa hanno fatto una cover di \"The Last Beat of My Heart\", su suggerimento del cantante degli Arcade Fire Win Butler. I Decemberists anche elencato \"The Last Beat of My Heart\" come uno delle loro canzoni preferite di Siouxsie and the Banshees.\nTracce.\nTesti di Sioux, musiche di Siouxsie and the Banshees, eccetto ove indicato.\nTracce bonus rimasterizzazione 2014\nClassifiche.\nAlbum\nSingoli"}
{"id": "379516", "revid": "110157", "url": "https://it.wikipedia.org/wiki?curid=379516", "title": "Schwarzh\u00e4usern", "text": "Schwarzh\u00e4usern (toponimo tedesco, gi\u00e0 Rufshausen) \u00e8 un comune svizzero di 517 abitanti del Canton Berna, nella regione dell'Emmental-Alta Argovia (circondario dell'Alta Argovia).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "379525", "revid": "109313381", "url": "https://it.wikipedia.org/wiki?curid=379525", "title": "Pozzo di calore", "text": "Il pozzo di calore \u00e8 un sistema capace di assorbire energia termica con lo scopo di compiere lavoro o per trasformarla in altri tipi energia, ad esempio meccanica.\nSi tratta di un concetto utile in termodinamica, nello studio dei sistemi di trasformazione dell'energia termica.\nUna realizzazione pratica di pozzo di calore pu\u00f2 essere il serbatoio di una semplice macchina a vapore, dove l'energia termica si trasforma (pur tra grandi dispersioni) in energia meccanica: il fuoco, alimentato a carbone nella caldaia, \u00e8 la fonte di calore; il calore riscalda l'acqua nel serbatoio che, raggiunta l'ebollizione, si trasforma in vapore; la pressione del vapore solleva il pistone, che di fatto subisce un lavoro."}
{"id": "379553", "revid": "1536878", "url": "https://it.wikipedia.org/wiki?curid=379553", "title": "Coniglietto pasquale", "text": "Il coniglio pasquale (in inglese \"Easter Bunny\" lett. \"coniglietto di Pasqua\", in tedesco \"Osterhase\", lett. \"lepre di Pasqua\"), conosciuto anche come coniglio di primavera, coniglietto pasquale o coniglio di Pasqua nei paesi di lingua tedesca e negli Stati Uniti d'America, \u00e8 un coniglio fantastico che lascia doni per i bambini a Pasqua (o in primavera).\nStoria e simbologia.\nHa origine nelle culture dell'Europa occidentale, dove ha sembianze pi\u00f9 simili ad una lepre che ad un coniglio. \nLa lepre, animale particolarmente prolifico e le cui scatenate danze amorose si possono vedere nei prati proprio agli inizi della primavera, era nell'antica cultura europea un simbolo di questo periodo dell'anno, incentrato sulla rinascita della natura e sulla fertilit\u00e0, il quale poi, con l'avvento del cristianesimo, venne pi\u00f9 o meno a coincidere con la festivit\u00e0 della Pasqua.\nIn Italia.\nSebbene l'usanza del coniglio pasquale non sia tradizionale in Italia, negli ultimi anni alcune case dolciarie hanno cominciato a proporre coniglietti di cioccolata (o anche \"peluche\" a forma di coniglietto) in alternativa o abbinati alle tradizionali uova di cioccolato. Nel 2015 \u00e8 stata lanciata una versione \"localizzata\" della \"caccia alle uova pasquali\" (popolare all'estero) a Roma, Milano, Napoli e Torino con protagonista un coniglio chiamato, per l'appunto, \"Pasquale\"."}
{"id": "379554", "revid": "38120", "url": "https://it.wikipedia.org/wiki?curid=379554", "title": "Coniglio Pasquale", "text": ""}
{"id": "379555", "revid": "78273", "url": "https://it.wikipedia.org/wiki?curid=379555", "title": "Coniglio di Pasqua", "text": ""}
{"id": "379556", "revid": "78273", "url": "https://it.wikipedia.org/wiki?curid=379556", "title": "Coniglietto di Pasqua", "text": ""}
{"id": "379557", "revid": "94902", "url": "https://it.wikipedia.org/wiki?curid=379557", "title": "Coniglio pasquale", "text": ""}
{"id": "379559", "revid": "196390", "url": "https://it.wikipedia.org/wiki?curid=379559", "title": "Coniglietto di primavera", "text": ""}
{"id": "379560", "revid": "2729083", "url": "https://it.wikipedia.org/wiki?curid=379560", "title": "Yttrium", "text": ""}
{"id": "379561", "revid": "78273", "url": "https://it.wikipedia.org/wiki?curid=379561", "title": "Coniglietto di Primavera", "text": ""}
{"id": "379562", "revid": "270833", "url": "https://it.wikipedia.org/wiki?curid=379562", "title": "Andrei Tchmil", "text": "\u00c8 giunto alla cittadinanza belga dopo aver assunto, a partire dal 1992, quelle russa, poi moldava e infine ucraina. Professionista dal 1989 al 2002, era un corridore da corse in linea di un giorno, passista con grandi doti da \"finisseur\": conta la vittoria di tre classiche monumento, la Parigi-Roubaix nel 1994, la Milano-Sanremo nel 1999 e il Giro delle Fiandre nel 2000; nel 1999 si aggiudic\u00f2 anche la classifica generale della Coppa del mondo. Dal 2010 al 2011 \u00e8 stato presidente del team Katusha.\nCarriera.\nNato nell'estremo oriente sovietico si trasfer\u00ec giovanissimo con la famiglia nell'allora Repubblica sovietica dell'Ucraina, inizi\u00f2 l'attivit\u00e0 sportiva in Moldavia e, poco prima dello dissoluzione dell'Unione Sovietica, fu ingaggiato dalla squadra professionistica italiana Alfa Lum nel 1989.\nSpecialista delle classiche, ha nel suo palmar\u00e8s il Giro delle Fiandre (2000) e, con passaporto moldavo, un secondo posto alla Gand-Wevelgem (1997), la Parigi-Tours (sempre 1997) e soprattutto la Parigi-Roubaix, prima sua vittoria nella rimossa Coppa del mondo di ciclismo su strada, nel 1994. Ha vinto anche la Milano-Sanremo nel 1999 (da belga), anticipando all'ultimo chilometro con un'azione da \"finisseur\" il resto del gruppo.\nHa vinto la classifica generale della Coppa del mondo nel 1999 e sfiorato il successo nella prova in linea del campionato mondiale 2000: in tale occasione venne ripreso a poche centinaia di metri dal traguardo prima della volata vincente di Rom\u0101ns Vain\u0161teins.\nSi \u00e8 ritirato dalle competizioni nel 2002, quando, durante la preparazione per le \"classiche\", in seguito a una brutta caduta nella Driedaagse Brugge-De Panne e anche in conseguenza della sua et\u00e0 (39 anni), decise di lasciare l'attivit\u00e0 agonistica.\nDopo l'addio alle corse \u00e8 stato direttore sportivo nella squadra belga Chocolade Jacques, mentre nel 2009 \u00e8 stato team manager del Team Katusha, per poi diventarne, dal 2010 al 2011, il presidente. Nel 2006 \u00e8 stato nominato Ministro dello sport in Moldavia nel secondo governo di Vasile Tarlev."}
{"id": "379563", "revid": "78273", "url": "https://it.wikipedia.org/wiki?curid=379563", "title": "Coniglio di Primavera", "text": ""}
{"id": "379564", "revid": "125798023", "url": "https://it.wikipedia.org/wiki?curid=379564", "title": "Pizzoccheri della Valtellina", "text": "I pizz\u00f2ccheri della Valtellina sono una variet\u00e0 di pasta alimentare preparata con farina di grano saraceno miscelata con altri sfarinati. Simili alle tagliatelle, ma di colore grigiastro, i pizzoccheri sono un piatto tradizionale della Valtellina, in particolare di Teglio, e si mangiano sia in Lombardia, in Italia, sia nel cantone svizzero dei Grigioni.\nNon devono essere confusi con i pizzoccheri di Chiavenna, che sono invece una particolare variet\u00e0 di gnocchi, preparati con farina di frumento e pane secco ammollato nel latte. Nel 2016 il prodotto ha ottenuto dall'Unione europea il riconoscimento di indicazione geografica protetta (IGP).\nOrigini.\nLa prima testimonianza certa sulla coltivazione del grano saraceno (chiamato \"formentone\") in Valtellina risale al 1616, quando il governatore della Valle dell'Adda (appartenente al cantone dei Grigioni in Svizzera) scrisse che \u00abIl saraceno veniva coltivato soprattutto sul versante retico delle Alpi, in particolare nel comprensorio di Teglio, in quanto caratterizzato da un clima pi\u00f9 mite grazie ad una maggiore esposizione al sole\u00bb.\nIl grano saraceno venne coltivato fino al XIX secolo, diffondendosi anche in aree disagiate e improduttive, poich\u00e9 tale specie matura in breve tempo ed \u00e8 molto adatta per i terreni alpini. In seguito, grazie ai maggiori scambi commerciali dovuti all'annessione della Valtellina al Regno Lombardo-Veneto, la produzione di farina di grano saraceno entr\u00f2 in declino, a favore di altri sfarinati pi\u00f9 richiesti dal mercato.\nNella provincia di Sondrio, tuttavia, la coltura del grano saraceno \u00e8 continuata per il consumo famigliare o per la vendita diretta ai consumatori locali.\nL'usanza di preparare i pizzoccheri \u00e8 certamente contemporanea all'introduzione del grano saraceno in Valtellina e in provincia di Sondrio. Le prime fonti indirette si trovano in alcuni antichi testamenti del XVIII secolo, in cui venivano lasciati agli eredi gli attrezzi da cucina, fra cui \u00abuna scarella per li Pizzoccheri e il rodelino per li ravioli\u00bb (1750) oppure \u00able resene per li Pizzoccheri\u00bb (1775).\nI documenti storici attestano che i pizzoccheri della Valtellina sono legati ad eventi, tradizioni ed enogastronomia del luogo d'origine, tanto che il loro condimento tradizionale \u00e8 preparato con ingredienti locali e tipici (burro, formaggio, verdure quali verze e patate). Nel corso degli anni sono stati organizzati eventi e sagre popolari che celebrano il prodotto: quella pi\u00f9 celebre \u00e8 il \"Pizzocchero d'oro\" a Teglio.\nEtimologia.\nL'etimologia della parola \u00e8 per il momento dubbia. Il nome \"pizzoccheri\" sembra derivare dalla radice \"pit\" o \"piz\" col significato di pezzetto o ancora dalla parola pinzare col significato di schiacciare, in riferimento alla forma schiacciata della pasta. Altre ipotesi farebbero risalire il termine alla parola \u201cpinzochera\u201d usata gi\u00e0 nel '300 da Dante Alighieri e Giovanni Boccaccio, per indichera la povert\u00e0 e la semplicit\u00e0, che sono le caratteristiche di questo tipico piatto valtellinese.\nRicette.\nIl condimento tipico nella zona del riconoscimento \u00e8 composto dai seguenti elementi:\nDopo aver soffritto l'aglio nel burro, il tutto viene steso a strati in una teglia, i pizzoccheri precedentemente scolati, pepe nero macinato, il tutto deve avvenire a caldo.\nLe pi\u00f9 comuni varianti prevedono la sostituzione della verza con bietole (dette comunemente anche coste)."}
{"id": "379565", "revid": "196390", "url": "https://it.wikipedia.org/wiki?curid=379565", "title": "Coniglio di primavera", "text": ""}
{"id": "379566", "revid": "78273", "url": "https://it.wikipedia.org/wiki?curid=379566", "title": "Coniglio primaverile", "text": ""}
{"id": "379567", "revid": "78273", "url": "https://it.wikipedia.org/wiki?curid=379567", "title": "Coniglietto primaverile", "text": ""}
{"id": "379568", "revid": "110157", "url": "https://it.wikipedia.org/wiki?curid=379568", "title": "Wolfwil", "text": "Wolfwil (toponimo tedesco) \u00e8 un comune svizzero di 2\u00a0081 abitanti del Canton Soletta, nel distretto di G\u00e4u."}
{"id": "379569", "revid": "4058", "url": "https://it.wikipedia.org/wiki?curid=379569", "title": "Arborescenza distesa", "text": ""}
{"id": "379570", "revid": "287204", "url": "https://it.wikipedia.org/wiki?curid=379570", "title": "Bonnoeil", "text": ""}
{"id": "379572", "revid": "438678", "url": "https://it.wikipedia.org/wiki?curid=379572", "title": "Arborescenza", "text": ""}
{"id": "379582", "revid": "709565", "url": "https://it.wikipedia.org/wiki?curid=379582", "title": "Alan Grant (fumettista)", "text": "\u00c8 noto per aver scritto storie per i personaggi della DC \"Batman\", \"L.E.G.I.O.N.\" (e \"R.E.B.E.L.S.\") e \"Lobo\", oltre che per aver curato \"Judge Dredd\" sulla rivista \"2000 AD\".\nHa sceneggiato anche una delle storie Amalgam Comics, \"Lobo il papero\"."}
{"id": "379583", "revid": "1186766", "url": "https://it.wikipedia.org/wiki?curid=379583", "title": "Pizzocchero", "text": ""}
{"id": "379597", "revid": "287204", "url": "https://it.wikipedia.org/wiki?curid=379597", "title": "Saint-Michel-Tuboeuf", "text": ""}
{"id": "379599", "revid": "1776051", "url": "https://it.wikipedia.org/wiki?curid=379599", "title": "Neuendorf (Svizzera)", "text": "Neuendorf (toponimo tedesco) \u00e8 un comune svizzero di 2\u00a0056 abitanti del Canton Soletta, nel distretto di G\u00e4u."}
{"id": "379600", "revid": "111109960", "url": "https://it.wikipedia.org/wiki?curid=379600", "title": "Santar\u00e9m", "text": ""}
{"id": "379601", "revid": "339392", "url": "https://it.wikipedia.org/wiki?curid=379601", "title": "Stephen Dill Lee", "text": ""}
{"id": "379608", "revid": "110157", "url": "https://it.wikipedia.org/wiki?curid=379608", "title": "Wynau", "text": "Wynau (toponimo tedesco) \u00e8 un comune svizzero di 1\u00a0630 abitanti del Canton Berna, nella regione dell'Emmental-Alta Argovia (circondario dell'Alta Argovia).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni e quartieri.\nLe frazioni e i quartieri di Wynau sono:\nInfrastrutture e trasporti.\nWynau \u00e8 servito dall'omonima stazione sulla ferrovia Berna-Olten.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "379610", "revid": "2180138", "url": "https://it.wikipedia.org/wiki?curid=379610", "title": "Galazia", "text": "La Galazia era un'antica regione dell'Anatolia centrale, oggi parte della Turchia. Confinava a nord con la Bitinia e la Paflagonia, a est con il Ponto, a sud con la Licaonia e la Cappadocia e a ovest con quel che rimaneva della Frigia (dato che, in realt\u00e0, la Galazia coincideva con la Frigia orientale, poi invasa dai Galati). La maggiore citt\u00e0 della Galazia che assurse ad un certo punto al ruolo di capitale, l'antica \"Ancyra\", \u00e8 la citt\u00e0 che oggi \u00e8 chiamata Ankara, la capitale dell'odierna Turchia.\nLa regione prese il nome dai Galati, una trib\u00f9 celtica che vi si era stabilita nel III secolo a.C. proveniente dalla Tracia e precedentemente da una zona dell'alto Danubio. La Galazia era nota anche come \"\"la Gallia dell'est\" e i suoi abitanti erano chiamati \"Galli\" dagli antichi romani. In passato, i Galati sono stati considerati un misto di Galli e Greci, tanto che alcuni autori rinascimentali (tra cui Bacone) li definirono \"Gallo-greci\".\nStoria.\nOrigine storica.\nL'origine storica dei Galati risale alla grande spedizione dei Celti che invasero la Macedonia, guidati dal \"secondo Brenno\". Brenno invase la Grecia nel 281 a.C., riuscendo quasi a raggiungere il tempio di Apollo a Delfi. Nel frattempo, i Galli uccisero il sovrano macedone Tolomeo Cerauno per poi essere respinti da Antigono Gonata, nipote del diadoco Antigono I Monoftalmo.\nUn'altra ondata di Galli, con al seguito donne e bambini, si separ\u00f2 da quella principale di Brenno nel 279 a.C. e, sotto la guida di Leonnorio e Lutario, si stanzi\u00f2 nella Tracia. Da qui i Galli fecero il loro ingresso in Asia Minore nel 278 a.C. Come spesso accade durante le invasioni, gli invasori furono in realt\u00e0 chiamati per porre fine a una lotta dinastica: Nicomede I di Bitinia, infatti, decise di chiedere aiuto ai galli per sconfiggere suo fratello. Fu cos\u00ec che tre trib\u00f9 di Galli (i Trocmi, i Tolistobogi e i Volci Tectosagi) si spostarono dalla Tracia in Asia Minore. Si trattava di circa 10.000 uomini armati, a cui si aggiungeva un numero analogo di donne e bambini. I Galli non riuscirono a sconfiggere il sovrano seleucide Antioco I, in una battaglia dove videro per la prima volta degli elefanti da guerra.\nGli invasori, di stirpe celtica, furono indotti a stabilirsi definitivamente nella regione, corrispondente alla Frigia orientale che divenne cos\u00ec nota come \"Galazia\".\nOrganizzazione statale.\nStrabone descrisse l'organizzazione statale della Galazia: secondo il costume celtico, ogni trib\u00f9 era divisa in \"cantoni\", e ciascuna di esse era governata da un capo (noto come \"tetrarca\"), i cui poteri erano pressoch\u00e9 illimitati, tranne che per i processi per omicidio, durante i quali gli assassini venivano giudicati in un luogo sacro a circa 20 miglia da Ankara, noto come \"Drynemeton\" (cio\u00e8 \"tempio delle querce\"\"). Gli originari abitanti della Frigia orientale, comunque, mantenevano il controllo delle loro citt\u00e0 e delle loro terre, ma erano tenuti a pagare delle decime ai galli, i quali formavano cos\u00ec una sorta di aristocrazia militare che viveva separata dagli autoctoni in fattorie fortificate.\nVicende militari.\nI Galli della Galazia furono guerrieri valorosi, molto rispettati sia dai Greci che dai Romani. Spesso combatterono come mercenari nelle grandi battaglie del tempo. Per anni devastarono la parte occidentale dell'Asia Minore, spesso come alleati di questo o quel sovrano, finch\u00e9 non si allearono con il principe seleucide Antioco Ierace, il quale tent\u00f2 di sconfiggere il re Attalo I di Pergamo. Tuttavia, le citt\u00e0 ellenistiche si unirono ad Attalo I, che riusc\u00ec ad infliggere diverse sconfitte ai Galli, finch\u00e9 essi furono definitivamente respinti entro i confini della regione che da essi aveva preso il nome. Il tema del \"Gallo morente\", a ricordo di queste battaglie, divenne del resto uno dei preferiti della produzione artistica ellenistica del tempo. Dopo la sconfitta, tuttavia, il dominio dei Galli sulla Galazia fu definitivamente riconosciuto dalle citt\u00e0 ellenistiche dell'Asia Minore: i Tectosageti si stabilirono nei pressi di \"Ancyra\" (l'odierna Ankara), i Tolistobogii presso Pessinunte, luogo sacro a Cibele, e i Trocmi presso Tavio.\nNonostante le sconfitte subite, la potenza militare dei Galli della Galazia rimase significativa: dopo aver servito lo stesso Attalo I, nel II secolo a.C. si allearono con Antioco III, l'ultimo tra i Seleucidi a tentare la riconquista dell'Asia Minore. I Romani, tuttavia, riuscirono a sconfiggere Antioco III, mentre una spedizione romana guidata da Gaio Manlio Vulsone riusc\u00ec a sottomettere gli stessi Galli (189 a.C.). La sconfitta contro i Romani segn\u00f2 l'inizio del declino della potenza militare dei Galli: dopo l'occupazione della Galazia ad opera dei sovrani del Ponto, i Galli si allearono coi Romani durante le Guerre mitridatiche.\nLa Galazia romana.\nNel 64 a.C. la Galazia divenne un regno cliente della Repubblica romana, mantenendo la suddivisione in tre trib\u00f9 (ciascuna delle quali con a capo un tetrarca). Al tempo di Cesare, uno dei tre tetrarchi, Deiotaro, prese il sopravvento sugli altri due e venne riconosciuto dai Romani quale \"re\" della Galazia. Con la morte del re Aminta (25 a.C.), la Galazia fu definitivamente incorporata nell'impero da Augusto, tant'\u00e8 che Pilamene, erede dell'ultimo re galata, ricostru\u00ec un tempio presso \"Ancyra\" dedicandolo ad Augusto in segno di lealt\u00e0 all'impero. Nei secoli successivi, del resto, la Galazia si dimostr\u00f2 una delle province pi\u00f9 fedeli a Roma."}
{"id": "379614", "revid": "1762097", "url": "https://it.wikipedia.org/wiki?curid=379614", "title": "Men in Black II", "text": "Men in Black II \u00e8 un film del 2002 diretto da Barry Sonnenfeld, sequel del fortunato \"Men in Black\". Mantiene lo stesso cast primario (Will Smith in quello di J, Tommy Lee Jones nel ruolo di K e Rip Torn in quello di Z) e lo stesso regista. Il film \u00e8 tratto, come il precedente, dal romanzo a fumetti di Lowell Cunningham, sceneggiato per\u00f2 da Robert Gordon.\nSubito dopo il suo predecessore \"Men in Black\", \u00e8 la commedia fantascientifica di maggiore successo commerciale, escluse le commedie di supereroi. Ebbe un seguito, \"Men in Black 3\" (2012).\nTrama.\nNel 1978 gli Zarthani, una specie aliena, abbandonarono il loro pianeta per sfuggire a una perfida Kylotiana, Seerlena, che voleva impadronirsi di uno dei gioielli pi\u00f9 brillanti dell'universo: la \"Luce di Zartha\". Caduta in mani sbagliate, la Luce avrebbe portato all'annientamento del pianeta. Cos\u00ec, gli alieni, giunti sulla Terra, proposero ai Men in Black di custodire la Luce di Zartha, ma i MIB si rifiutarono, presupponendo che il gesto avrebbe portato alla distruzione della Terra.\nI MIB bloccarono comunque Seerlena, appena giunta sul luogo dell'incontro, permettendo agli Zarthani di portare la Luce fuori dalla Terra, al sicuro su un altro pianeta. Seerlena promise di distruggere tutti i pianeti che le si opponevano sul cammino per raggiungere la Luce di Zartha. Dopo aver attraversato l'intero Sistema Solare e distrutto i pianeti che le si sono parati innanzi, Seerlena \u00e8 giunta sulla Terra.\nLuglio 2002. In un piccolo parco pubblico di New York, una minuscola navetta dorata contenente uno strano essere dalle strane sembianze di vegetale carnivoro atterra. Lentamente lo strano essere striscia in cerca di un corpo da occupare. In una rivista di gossip, l'alieno trova il suo corpo ideale: uno sponsor di gioielli, una donna bella e misteriosa, Victoria, che inizia ad aggirarsi per le strade di Manhattan.\nNel bel mezzo della serata i due agenti J e T sbrogliano uno dei loro casi: l'alieno simile a un verme conosciuto come \"Jeffrey\" \u00e8 diventato troppo grosso dall'ultima volta che i MIB l'hanno visto. Ha cominciato infatti a scorrazzare lontano dalle vie assegnate. T provoca per\u00f2 Jeffrey che esce dalla fognatura e attrae i due agenti dentro la metropolitana. J riesce a entrare in una carrozza del treno in tempo per avvertirli dell'arrivo del mostro alieno, ma gli occupanti non lo ascoltano, correndo il rischio di essere divorati. J salva i cittadini, si assicura che Jeffrey non attacchi pi\u00f9 nessuno, smemorizza le persone all'interno della metro e raggiunge di nuovo T.\nL'errore con Jeffrey per\u00f2 si ripete ogni volta che J e T si ritrovano insieme a compiere una missione. J decide allora di neuralizzare T.\nSeerlena va a visitare due dei suoi infiltrati nel pianeta Terra, che dovrebbero aver trovato la Luce di Zartha, Charlie e Scrad. I due dicono a Seerlena che probabilmente hanno trovato la Luce di Zartha: secondo loro, dovrebbe saperne qualcosa il gestore di una pizzeria. Seerlena e i suoi due amici fanno visita al gestore della pizzeria, che sostiene di non sapere nulla della Luce di Zartha. Il proprietario, anch'egli un alieno, viene ucciso brutalmente da Seerlena. Testimone degli avvenimenti successi dentro la pizzeria c'\u00e8 solo una ragazza, Laura, che chiama la polizia. Sul luogo giungono i MIB, capeggiati nell'operazione dall'agente J, accompagnato da Frankie, il cagnolino parlante.\nJ inizia a discutere con Laura; il suo compito principale sarebbe quello di neuralizzarla per farle scordare gli avvenimenti appena successi, ma la tenerezza e l'amore lo bloccano e lo portano a non farlo, visto che la ragazza si scorderebbe anche del loro incontro.\nIntanto, degli agenti MIB al parco dov'\u00e9 caduta Seerlena scoprono la mini-navicella dalla quale ella \u00e8 scesa. J viene convocato sul luogo e contatta a sua volta Zed. Dopo avergli spiegato la situazione, Zed decide di dover richiamare al servizio K, l'uomo che ventiquattro anni prima si era occupato della faccenda 'Luce di Zartha'.\nJ si reca dal vecchio amico K (che ora lavora in un piccolo ufficio postale sotto falso nome) e tenta di convincerlo a tornare tra i MIB. All'inizio scettico alla dichiarazione di J - che sostiene che gli alieni si nascondono tra gli uomini - K scopre in realt\u00e0 di lavorare in un luogo pieno zeppo di alieni.\nFatta tornare la memoria a K i due possono continuare l'indagine assieme. Seerlena riesce a capire che Laura ha la lucie di Zartha, e la cattura. J, per\u00f2, riesce a liberarla e K li raggiunge con la macchina, Seerlena per\u00f2 inizia a seguire il trio con la sua navetta. J ha un piano: entrano nella metropolitana fino al punto nel quale il verme gigante Jefferey si era fermato all'inizio del film, e Seerlena finiscie dritta nelle fauci del mostro. I due agenti portano Laura in cima ad un palazzo e K spiega ad essa che lei \u00e8 in realt\u00e0 la lucie di Zartha, e in quel momento, dal cielo della notte arriva una navetta spaziale che riporterebbe la ragazza al suo pianeta natale. All'improvviso, Jefferey irrompe sull'edificio ed esplode diventando Seerlena che attacca J. Laura entra nella navicella mentre K mette K.O. Seerlena e ritorna a casa, ma Seerlena ancora viva, con un enorme balzo attacca la navetta di Laura, ma prima che la possa nuocere, J e K sparano all'alieno uccidendo Seerlena. nel finale, K mostra a J nella base, un'intera civilt\u00e0 di alieni sotterranea.\nProduzione.\nCamei.\nNel film compare la popstar Michael Jackson, che interpreta se stesso nei panni di un apprendista agente: in una scena questi esorta Z a riconsiderare la sua posizione nei MIB, chiedendo di essere promosso sotto il nome di 'Agente M', ma Z rifiuta la richiesta perch\u00e9 il personaggio interpretato da Jackson \u00e8 un alieno e l'organizzazione accetta solamente terrestri tra i suoi membri. Il fatto che sia un alieno era stato rivelato gi\u00e0 alla fine del primo film da J, con conseguente commento dell'agente L sul fatto che non fosse un buon travestimento.\nAccoglienza.\nIncassi.\nUscito nelle sale il 3 luglio 2002, \"Men in Black II\" \u00e8 stato il numero uno nel suo weekend di apertura, incassando 52.148.751 dollari. A fronte di un budget di 140 milioni di dollari, alla fine il film aveva incassato 190.418.803 dollari in Nord America e 251,400.000 dollari in altri paesi, per un totale complessivo di 441.818,803 dollari.\n\u00c8 al 2015 la seconda commedia fantascientifica di maggiore successo commerciale (escluse le commedie di supereroi), dopo \"Men in Black\".\nCritica.\nSu Rotten Tomatoes, il film ha un punteggio di approvazione del 39% basato su 197 recensioni, con una valutazione media di 5,3/10. Il consenso critico del sito recita: \"Mancando la freschezza del primo film, \"Men in Black 2\" ricicla elementi dal suo predecessore con risultati contrastanti\". Su Metacritic, il film ha un punteggio medio ponderato di 49 su 100, basato sulle recensioni di 37 critici, che indica \"recensioni contrastanti o medie\".\nA.O. Scott del \"New York Times\" ha dichiarato: \"Nell'ambito della banale e accattivante portata della sua ambizione... il sequel \u00e8 abbastanza piacevole\" e, notando la vasta gamma di alieni progettati da Rick Baker, ha affermato che il film \"appartiene davvero a Mr. Panettiere.\" Una recensione su \"The Hindu\" ha definito il film \"che vale la pena vedere una volta\". Una recensione della rivista \"Digital Media FX\" ha elogiato le astronavi come realistiche, ma ha criticato molti degli effetti visivi pi\u00f9 semplici, come gli sfondi in movimento composti dietro i finestrini dell'auto utilizzando lo schermo blu (che ha definito un ritorno agli effetti speciali dei decenni precedenti). Nell'agosto 2002, \"Entertainment Weekly\" ha inserito i Vermoni nella loro lista dei migliori personaggi in CG e ha affermato che ampliare i ruoli di Frank il carlino e i Vermoni in \"Men in Black II\" \u00e8 stato vantaggioso per il \"faticoso franchise\".\nSequel.\nIl terzo capitolo della serie, \"Men in Black 3\", \u00e8 uscito nel 2012."}
{"id": "379620", "revid": "125915265", "url": "https://it.wikipedia.org/wiki?curid=379620", "title": "Basilica di Santa Croce", "text": "La basilica di Santa Croce nell'omonima piazza a Firenze, \u00e8 una delle pi\u00f9 grandi chiese francescane e una delle massime realizzazioni del gotico in Italia, e possiede il rango di basilica minore.\nSanta Croce \u00e8 un simbolo prestigioso di Firenze, il luogo di incontro dei pi\u00f9 grandi artisti, teologi, religiosi, letterati, umanisti e politici, che determinarono, nella buona e cattiva sorte, l'identit\u00e0 della citt\u00e0 tardo-medievale e rinascimentale. Al suo interno trovarono inoltre ospitalit\u00e0 celebri personaggi della storia della Chiesa come san Bonaventura, Pietro di Giovanni Olivi, sant'Antonio da Padova, san Bernardino da Siena, san Ludovico d'Angi\u00f2. Fu anche luogo d'accoglienza per pontefici come Sisto IV, Eugenio IV, Leone X, Clemente XIV.\nIl grande poeta neoclassico Ugo Foscolo la elesse nella sua opera Dei sepolcri a famedio nazionale d'Italia. Nella chiesa trovano infatti posto i sepolcri dei geni di pi\u00f9 eccelsa raffinatezza che l'Italia abbia dato al mondo: le \"urne dei forti\", come Foscolo le chiama nel suo carme.\nStoria.\nSan Francesco d'Assisi visit\u00f2 Firenze gi\u00e0 nel 1211, percorrendo la via Cassia. Nel 1226-1228 un gruppo di suoi seguaci si stabil\u00ec in citt\u00e0, scegliendo una zona inospitale subito fuori le mura, al centro di un'isoletta formata da due bracci dell'Arno che si separavano vicino all'attuale piazza Beccaria, per ricongiungersi davanti alle mura che passavano all'altezza di via Verdi-via de' Benci. Qui fondarono un oratorio che, al crescere della comunit\u00e0 di frati, fu prima ingrandito e poi, dal 1252, completamente ristrutturato.\nTali lavori provocarono vivaci controversie tra i frati, tra chi voleva un edificio essenziale e povero, in linea con la Regola, e chi un'architettura pi\u00f9 ampia. In ogni caso la nuova chiesa si rese presto inequivocabilmente insufficiente, per cui nel 1294 si decise di ricostruire ex-novo l'edificio, con un grandioso progetto elaborato probabilmente da Arnolfo di Cambio, l'architetto impegnato in quegli anni nei pi\u00f9 grandiosi progetti del Comune. Giovanni Villani ricord\u00f2 come la chiesa venne fondata il 3 maggio di quell'anno, alla presenza di \"molti vescovi e prelati e chierici e religiosi e il podest\u00e0 e il capitano del Popolo e priori e tutta la buona gente di Firenze, uomini e donne, con grande festa e solennit\u00e0\". Si inizi\u00f2 a lavorare dall'abside, lasciando temporaneamente in uso ai frati la vecchia chiesa, finch\u00e9 fu possibile. I resti dell'antico edificio sono stati localizzati nel 1966, a seguito del cedimento del pavimento della basilica dopo l'alluvione di Firenze.\nSull'attribuzione ad Arnolfo di Cambio non abbiamo documenti scritti che lo confermino, ma la critica ha confermato ormai l'attribuzione tradizionale, sia per l'elevato livello qualitativo del complesso, sia per le analogie con altre opere del grande architetto. Fu edificata a spese della popolazione della Repubblica fiorentina. Alla morte di Arnolfo nel 1302 doveva essere completata la parte del coro e del transetto, con le cappelle. Procedendo con speditezza, i lavori nel 1320 resero la basilica utilizzabile, ma in seguito, le vicende della crisi, dell'alluvione e della peste, ne rallentarono vistosamente il completamento. Non si sa esattamente quando la basilica fu terminata, forse attorno al 1385. Fu comunque consacrata solo durante l'epifania del 1443 dal cardinale Bessarione, alla presenza di papa Eugenio IV. Durante l'occupazione francese, Vivant Denon rastrell\u00f2 il \"San Francesco,\" e \"il Miracolo del moribondo\" dipinto da Pesello Peselli, proveniente dal convento per inviarlo in Francia, oggetto delle spoliazioni napoleoniche. Il convento nacque praticamente in contemporanea alla basilica. Al nucleo iniziale si aggiunsero presto la sagrestia, il dormitorio, l'infermeria, la foresteria, il refettorio e la biblioteca.\nLa basilica ha continuato ad essere arricchita e modificata nei sette secoli dalla sua fondazione, acquisendo sempre nuovi connotati simbolici: da chiesa francescana a \"municipio\" religioso per le grandi famiglie e le corporazioni, da laboratorio e bottega artistica a centro teologico, da \"pantheon\" delle glorie italiane a luogo di riferimento della storia politica dell'Italia pre e post-unitaria. Alcune trasformazioni infatti furono conseguenza di precise vicissitudini storiche e politiche, come le trasformazioni compiute dal Vasari alla met\u00e0 del XVI secolo (causate anche dai restauri dopo una disastrosa alluvione) o l'impegno profuso nell'Ottocento per trasformare Santa Croce nel grande mausoleo della storia italiana.\nNel 1966 l'alluvione di Firenze inflisse gravissimi danni al complesso della basilica e del convento, situati nella parte pi\u00f9 bassa di Firenze, tanto da diventare tristemente nota come simbolo delle perdite artistiche subite dalla citt\u00e0 (soprattutto con la distruzione del \"Crocifisso\" di Cimabue), ma anche della sua rinascita dal fango, attraverso la capillare opera di restauro e di conservazione.\nArchitettura esterna.\nLa facciata.\nLa basilica \u00e8 rialzata dal suolo di otto gradini.\nOriginariamente la facciata era incompiuta, come in molte basiliche fiorentine. La parete di pietraforte a vista assomigliava molto a quello che ancora si vede a San Lorenzo, sebbene di forma e proporzioni diverse. Nel Quattrocento, la famiglia Quaratesi si era fatta avanti per finanziare la realizzazione della facciata affidandola a Simone del Pollaiolo detto Il Cronaca. La condizione era per\u00f2 che lo stemma Quaratesi apparisse bene in vista al centro del fronte principale, ma questa richiesta scoraggi\u00f2 i frati francescani dall'accettare la proposta e la ricca famiglia decise cos\u00ec di dedicarsi all'abbellimento di un'altra chiesa francescana, San Salvatore al Monte. L'aspetto della vecchia facciata incompiuta ci \u00e8 testimoniato da stampe e dipinti: oltre allo stemma di Cristo sopra il rosone (posto nel 1437 durante una grave pestilenza), in una nicchia al centro del semplice portale centrale, come unica decorazione, si trovava la statua di bronzo dorato di \"San Ludovico di Tolosa\" di Donatello, qui trasferita da una nicchia di Orsanmichele e che oggi si pu\u00f2 ammirare nel refettorio del convento. \nLa facciata odierna fu progettata dal 1837 e messa in opera tra il 1853 e il 1863 su progetto dell'architetto Niccol\u00f2 Matas, che si ispir\u00f2 alle grandi cattedrali gotiche come il duomo di Siena e il duomo di Orvieto, rivisti alla luce della sua epoca. Il risultato finale di stile neogotico riscosse molti apprezzamenti e valse al Matas, da parte dall'Associazione toscana, l'incarico di redigere un progetto per la facciata di Santa Maria del Fiore (1842); tuttavia alcuni studiosi ne evidenziano la semplicit\u00e0 e il carattere umile a confronto con il successivo progetto di Emilio De Fabris per la facciata di Santa Maria del Fiore. Si tratt\u00f2 tutto sommato di un cantiere che non provoc\u00f2 perdite di antichi manufatti e che coron\u00f2 grandiosamente la piazza, alimentando il mito di Santa Croce in Italia e all'estero. Il cantiere fu finanziato in larga parte dal facoltoso protestante inglese sir Francis Joseph Sloane. \nTra le opere d'arte che appaiono sulla facciata spiccano le tre lunette dei portali, che ricordano la leggenda della Vera Croce, alla quale la chiesa \u00e8 dedicata: da sinistra sono il \"Ritrovamento della Croce\" di Tito Sarrocchi, il \"Trionfo della Croce\" di Giovanni Dupr\u00e8 e la \"Visione di Costantino\" di Emilio Zocchi (Santa). Il portale centrale ha le ante lignee che fino al 1903 erano sul Duomo. Davanti al portale si trova la sepoltura di Matas.\nI fianchi.\nInconfondibile \u00e8 il profilo esterno della basilica, coi fianchi ritmati dai nudi timpani triangolari delle false campate della navata (la copertura non \u00e8 infatti a volta, secondo lo stile paleocristiano che Arnolfo aveva visto a Roma). Su ciascun scomparto si apre un'alta bifora, mentre il paramento \u00e8 in semplice pietraforte a vista, decorato solo da pluviali a forma di teste umane o leonine, oggi molto sciupati.\nSul fianco sinistro \u00e8 addossato alla basilica un porticato trecentesco, detto delle Pinzochere, che venne restaurato e ingrandito a met\u00e0 dell'Ottocento. Sotto di esso, oltre all'ingresso e la biglietteria per la basilica, si possono vedere numerosi stemmi gentilizi incassati nella parete e due monumenti funebri pi\u00f9 consistenti: quello di Alamanno Caviccioli, del 1337 circa, e, oltre la porta laterale, quello di Francesco de' Pazzi di un seguace di Tino di Camaino, con un sarcofago poggiante su cariatidi.\nUn portico analogo si trova anche sul lato destro, affacciato sul Chiostro Grande.\nLe cuspidi triangolari proseguono anche sul lato tergale, ma sono visibile solo dal giardino interno dell'isolato, che \u00e8 privato (l'unico modo per accedervi \u00e8 passare dalla Scuola del Cuoio o dalla scuola elementare), o da lontano, come dal piazzale Michelangelo.\nIl campanile.\nL'esile campanile risale solo al 1842-1845, opera di Gaetano Baccani; anche qui, come per la facciata. Le vicende dei campanili per la Basilica erano state molto tribolate nel tempo, una struttura originale, era crollata nel 1521 rovinando sulla Chiesa, le opere successive erano state parziali o incompiute ed anche il progetto tardo cinquecentesco, affidato a Francesco da Sangallo era rimasto incompiuto, presentandosi solo con il basamento, detto dai Fiorentini \"il masso di Santa Croce\", poi demolito in occasione della realizzazione della nuova facciata. La realizzazione ottocentesca viene giudicata generalmente come abbastanza graziosa per la sua defilata semplicit\u00e0, anche se la decorazione con la ghiera sulla cuspide rivela l'ispirazione eclettica moderna. La struttura raggiunge un'altezza totale di 78,45\u00a0m. Al suo interno trovano alloggio 6 grosse campane, fuse dal fonditore pistoiese Terzo Rafanelli nel 1843 (con qualche successiva rifusione)\nArchitettura interna.\nL'interno di Santa Croce \u00e8 apparentemente semplice e altamente monumentale al tempo stesso, con tre navate divise da due file di grandi pilastri a base ottagonale. L'interno, ampio e solenne, ha una forma di croce \"egizia\" (o commissa) cio\u00e8 a \"T\", tipico di altre grandi chiese conventuali, con un transetto particolarmente esteso (73,74\u00a0m) che taglia la chiesa all'altezza dell'abside poligonale. Anticamente il transetto, dalla quinta campata in poi, era destinato ai soli presbiteri, con un tramezzo che separava questa area da quella per i fedeli e che venne rimosso, come in moltissime altre chiese, dopo le disposizioni del Concilio di Trento. Se ne occup\u00f2 Giorgio Vasari nel 1566, quando predispose sull'incarico di Cosimo I un ampio progetto di ammodernamento per applicare le direttive della Controriforma. And\u00f2 cos\u00ec distrutto anche il coro davanti alle pareti e molti affreschi trecenteschi sulle pareti della navata vennero scialbati (come quelli di Andrea Orcagna, dei quali sono stati trovati frammenti oggi esposti nel Museo della basilica), sostituiti da grandi altari laterali di forma classicheggiante.\nLa grandiosa navata centrale (115,43 x 38,23 m) segna una tappa fondamentale nel percorso artistico e ingegneristico che condurr\u00e0 alla navata di Santa Maria del Fiore. I muri sottilissimi, sostenuti da archi a sesto acuto su pilastri ottagonali, richiamano le basiliche paleocristiane di Roma dove Arnolfo lavor\u00f2 a lungo, ma la scala \u00e8 infinitamente pi\u00f9 grande e i problemi strutturali costituirono una vera e propria sfida alle capacit\u00e0 tecniche del tempo. La risoluzione di questi problemi costitu\u00ec un precedente importante per la grande sfida della costruzione del corpo basilicale della cattedrale cittadina.\nIn particolare il ballatoio che corona le arcate e cinge la navata centrale non \u00e8 solo un espediente stilistico per accentuare l'andamento orizzontale della costruzione e frenare il goticismo allora poco gradito a Firenze, ma costituisce un legamento strutturale per tenere assieme le esili membrature e i vasti specchi murari.\nIl soffitto a capriate, ingannevolmente \"francescano\", richiese un complicato congegno strutturale data l'enorme luce libera e il peso che rischiava di soverchiare le sottili murature.\nArnolfo, rispettando in qualche modo lo spirito francescano, disegn\u00f2 una chiesa con una pianta volutamente spoglia, con ampie aperture destinate all'illuminazione delle pareti sulle quali, come gi\u00e0 in altre chiese francescane prima fra tutte quella di Assisi, dovevano essere affrescati grandi cicli figurativi destinati a narrare al popolo analfabeta le Sacre scritture (la cosiddetta \"Bibbia dei Poveri\"). Ma la grande chiesa, costruita con i contributi delle principali famiglie fiorentine, non dispone delle consuete tre cappelle al capocroce, ma ne allinea ben undici, pi\u00f9 altre cinque dislocate alle estremit\u00e0 del transetto. Queste cappelle erano destinate alle sepolture dei donatori e ricevettero ricchissime decorazioni murali per mano dei maggiori maestri dell'epoca.\nLe cappelle.\nCappella Maggiore.\nLa Cappella Maggiore si ispira all'architettura gotica pi\u00f9 pura di matrice transalpina, pur mediata dalla sobriet\u00e0 all'italiana, con un forte slancio verticale, sottolineato dalle nervature \"a ombrello\" nella volta e dalle strette bifore, estremamente lunghe. Gli affreschi che la decorano sono le \"Storie dell'invenzione della vera croce\", un tributo al nome della chiesa, realizzati da Agnolo Gaddi attorno al 1380.\nDi Agnolo Gaddi sono anche i disegni per le vetrate, tranne gli oculi pi\u00f9 alti, che sono pi\u00f9 antichi. La croce dipinta \u00e8 del Maestro di Figline, mentre il polittico dell'altare maggiore \u00e8 frutto di una ricomposizione: la \"Madonna\" al centro \u00e8 di Niccol\u00f2 Gerini, mentre i \"Dottori della Chiesa\" sono di Giovanni del Biondo e di un altro pittore sconosciuto.\nLe scene vanno lette dall'alto verso il basso partendo dalla parete destra. Rappresentano:\nParete sinistra, dall'alto:\nCappelle di destra.\nMa ben pi\u00f9 importanti sono gli affreschi nelle due successive cappelle a destra, la Cappella Peruzzi e la Cappella Bardi, entrambe decorate da Giotto tra il 1320 e il 1325. Nella prima sono raffigurate le \"Storie di San Giovanni Battista\" e quelle di \"San Giovanni Evangelista\", mentre in quella Bardi le \"Storie di san Francesco\". Entrambi i cicli di affreschi furono eseguiti in tarda et\u00e0 dal maestro rinnovatore dell'arte occidentale e rappresentano una \"summa\" della sua opera pittorica e un testamento artistico, che molto influenzer\u00e0 la generazione successiva di pittori fiorentini (per esempio Domenico Ghirlandaio 150 anni dopo si rifece ancora agli schemi della Cappella Bardi per creare le scene francescane della Cappella Sassetti in Santa Trinita). I particolari che rivelano la mano del maestro sono la straordinaria spazialit\u00e0, resa con grande padronanza della disposizione delle figure nella scena e la resa drammatica della narrazione sottolineata dall'espressivit\u00e0 dei personaggi. Per esempio nella scena della \"Morte di San Francesco\" i confratelli del Santo si disperano davanti alla salma distesa, con gesti ed espressioni incredibilmente realistici.\nLa vetrata della cappella Peruzzi, disegnata da Jacopo del Casentino, proviene dalla vicina Cappella Giugni.\nLe altre tre cappelle di destra sono: la Cappella Giugni, con le tombe di Julie Clary (opera di Luigi Pampaloni) e di sua figlia Charlotte Napol\u00e9one Bonaparte (con busto di Lorenzo Bartolini); la Cappella Riccardi, che conserva il busto-reliquiario in argento della Beata Umiliana de' Cerchi e affreschi sulla volta e sulle lunette di Giovanni da San Giovanni e tre tele della fine del Cinquecento/inizio del Seicento: a destra l\"Estasi di San Francesco\" di Matteo Rosselli, sull'altare il \"Ritrovamento della Croce\" di Giovanni Bilivert e sulla parete sinistra l\"Elemosina di San Lorenzo\" di Domenico Passignano; la Cappella Velluti, con affreschi trecenteschi di autore ignoto e un polittico sull'altare di Giovanni del Biondo con predella di Neri di Bicci.\nSempre a destra, alla testata del transetto, si trova la cappella Baroncelli, composta da due campate (una ampia la met\u00e0 dell'altra) e affrescata da Taddeo Gaddi con \"Storie della Vergine\" (1332-1338), dove il grande discepolo di Giotto condusse i suoi studi sulla luce (con la prima raffigurazione pervenutaci di una scena notturna nell'arte occidentale) e autore anche dei disegni per la vetrata, delle quattro profeti all'esterno e forse anche della pala d'altare, da alcuni attribuita a Giotto. Sulla parete destra si trova una \"Madonna della cintola\", affrescata da Sebastiano Mainardi. Alla famiglia Baroncelli apparteneva la tomba gotica posta sulla parete esterna, opera di Giovanni di Balduccio del 1327, lo stesso autore delle statuette dell'Arcangelo Gabriele e dell'Annunziata sui pilastri dell'arcata. La scultura della \"Madonna col bambino\" dentro la cappella \u00e8 di Vincenzo Danti (1568)\nLa Cappella Castellani, a doppia campata, invece fu affrescata da suo figlio Agnolo Gaddi con aiuti e presenta \"Storie dei santi Antonio Abate, Giovanni Battista, Giovanni Evangelista e Nicola di Bari\". Il tabernacolo della cappella \u00e8 opera di Mino da Fiesole, mentre la Croce dipinta \u00e8 di Niccol\u00f2 Gerini. Le statue di scuola robbiana rappresentano \"San Francesco\" e \"San Domenico\", mentre tra le lastre tombali spicca quella a Luisa Stolberg contessa d'Albany, opera di gusto neorinascimentale di Luigi Giovannozzi e Emilio Santarelli su disegno di Charles Percier (1824 circa).\nCappelle di sinistra.\nPer quanto riguarda le cappelle di sinistra, partendo dalla Cappella Maggiore, si incontrano: la Cappella Spinelli, ridecorata nel 1837 da Gasparo Martellini; la Cappella Capponi, dedicata nel 1926 alle madri dei Caduti di guerra e decorata da statue di Libero Andreotti; la Cappella Ricasoli, che presenta affreschi del primo Ottocento con le \"Storie di sant'Antonio da Padova\", opera di Luigi Sabatelli e dei suoi figli Francesco e Giuseppe; la Cappella Pulci-Berardi, che \u00e8 affrescata da Bernardo Daddi con il \"Martirio di san Lorenzo\" e il \"Martirio di santo Stefano\" (1330 circa) e contiene una terracotta policroma invetriata di Giovanni della Robbia sull'altare; l'ultima della serie \u00e8 la Cappella Bardi di Vernio, affrescata da Maso di Banco con le \"Storie di san Silvestro\", tra le migliori opere in assoluto della scuola di Giotto (anche le vetrate sono su disegno di Maso). Sull'altare si trova il trittico di Giovanni del Biondo con \"San Giovanni Gualberto e storie della sua vita\" e la parete di sinistra presenta due tombe entro nicchioni, affrescati rispettivamente con un \"Giudizio finale con ritratto di Bettino de' Bardi inginocchiato\", opera probabilmente pure di Maso di Banco (1367 circa), e \"Deposizione e ritratto della donatrice\" di Taddeo Gaddi.\nSi chiama \"dei Bardi di Vernio\" anche la cappella alla testa del transetto, dove \u00e8 conservato il Crocifisso di Donatello che diede luogo ad una disputa, secondo il Vasari, fra lui e Filippo Brunelleschi: egli giudic\u00f2 questo Cristo troppo rozzo e \"contadino\" e realizz\u00f2 come termine di paragone l'unica sua scultura lignea a noi pervenuta, il \"Crocifisso\" che ora si trova nella Cappella Gondi della basilica di Santa Maria Novella. La cappella ha la cancellata originaria del 1335, inoltre vi sono collocati il ciborio e i due angeli in legno dorato che all'epoca di Vasari erano stati creati per decorare l'altare maggiore della chiesa. La parete esterna ospita un sarcofago trecentesco di scuola pisana.\nAccanto a questa cappella, sempre alla testa del transetto, si trova la Cappella Niccolini, eretta da Giovanni Antonio Dosio nel 1584, con una cupola affrescata dal Volterrano, statue di Pietro Francavilla e due pale di Alessandro Allori. Infine, sul lato ovest del transetto sinistro, si trova la Cappella Machiavelli-Salviati, con la pala d'altare raffigurante il \"Martirio di san Lorenzo\" di Jacopo Ligozzi; conserva varie tombe all'interno, tra le quali spicca quella della contessa Sofia Zamoyska di Lorenzo Bartolini (1837-1844), in stile neorinascimentale aggiornato con un tocco di realismo nel lenzuolo scomposto.\nPoco avanti, sul pavimento del transetto, resta la lastra tombale di Bartolomeo Valori, opera di Lorenzo Ghiberti oggi molto consunta (1427 circa).\nCappella Medici.\nUscendo dalla testa del transetto destro si passa dal portale disegnato da Michelozzo, architetto prediletto della famiglia Medici, con ante intagliate da Giovanni Di Michele e sormontato da un frammento di affresco con la \"Disputa del Tempio\" di Taddeo Gaddi. Si giunge cos\u00ec all'androne del Noviziato, che porta alla Sacrestia e alla Cappella Medici.\nL'androne e la cappella sono opera di Michelozzo per i Medici, come testimoniano i numerosi stemmi della famiglia, su commissione di Cosimo il Vecchio nel 1445 circa. La copertura dell'androne \u00e8 a botte e sul lato sinistro ha una panca in pietra che ricorda quella della Cappella Pazzi. Sulla porta per la cappella si trova una lunetta affrescata con la \"Madonna col Bambino e santi\", attribuita a Fra Bartolomeo. La parete destra \u00e8 decorata anche dalla grande pala della \"Deposizione\" di Alessandro Allori. Il pavimento \u00e8 composto da lastra tombali di marmo e sulla parete sinistra si trova un monumento a Lorenzo Bartolini (che \u00e8 invece sepolto nella Cappella di San Luca nella basilica della Santissima Annunziata).\nLa Cappella Medici, o \"del Noviziato\", ha una decorazione molto semplice ed essenziale, a base rettangolare coperta da volte e con una scarsella che racchiude l'altare. La pala principale della cappella \u00e8 la terracotta invetriata di Andrea della Robbia con la \"Madonna col Bambino tra angeli e santi\", risalente attorno al 1480. La vetrata \u00e8 su disegno di Alesso Baldovinetti. Sulla parete destra si trova il monumento a Francesco Lombardi, composto con pi\u00f9 frammenti quattrocenteschi, tra i quali una \"Madonna col Bambino e angeli\" della scuola di Donatello. Sulla parete sinistra \u00e8 esposta la \"Disputa sull'Immacolata Concezione\" di Carlo Portelli.\nSacrestia.\nDa qui si accede anche alla grande sacrestia, un grande ambiente coperto a capriate e ricco di affreschi. Gli armadi lignei sono quattrocenteschi, con intarsi di Michele di Giovanni da Fiesole ed espongono oggi reliquiari e corali miniati. Pi\u00f9 antico \u00e8 il banco d'angolo, trecentesco, che faceva forse un tutt'uno con l'armadio a sportelli dipinti per reliquie, le cui formelle con quadrilobi dipinti da Taddeo Gaddi sono oggi nella Galleria dell'Accademia.\nSopra la decorazione geometrica della parte inferiore, si dispone sulla parete sud una serie di scene della vita di Cristo eseguite da alcuni dei pi\u00f9 importanti pittori della scuola giottesca: Niccol\u00f2 Gerini (\"Ascensione, Resurrezione\"), Taddeo Gaddi (la \"Crocefissione\") e Spinello Aretino (\"Salita al Calvario\"). Sulla sinistra il lavabo in marmo \u00e8 opera di Pagno Portigiani, mentre il busto in terracotta policroma, raffigurante il Redentore, \u00e8 opera di Giovanni della Robbia.\nSul lato est, in corrispondenza delle vetrate che danno luce alla stanza, si apre la grande Cappella Rinuccini, con gli affreschi eseguiti tra il 1363 e il 1366 da Giovanni da Milano (alcuni li attribuivano a Spinello Aretino). La parete destra presenta le \"Storie della Maddalena\" e quella di sinistra le \"Storie della Vergine\", con la parte inferiore completata da Matteo di Pacino. Bench\u00e9 l'affresco non fosse il tipo di pittura congeniale del grande continuatore della pittura giottesca Giovanni da Milano, in queste opere \u00e8 comunque significativamente apprezzabile la ricchezza della sua gamma cromatica calda e pallida (a differenza dei pittori contemporanei fiorentini, pi\u00f9 fedeli ai forti toni del rosso e del blu), superfici lisce e sfumate delicatamente, scene maestose e composte. Il polittico sull'altare \u00e8 di Giovanni del Biondo. La cancellata della cappella \u00e8 originale e risale al 1371.\nTombe e opere nelle navate.\nSanta Croce come \"Pantheon\" delle glorie italiane.\nLe navate sono rischiarate da numerose vetrate, spesso risalenti al Tre e Quattrocento.\nLa basilica custodisce innumerevoli tombe. Solo sul pavimento sono disseminate 276 lastre di marmo con rilievi e stemmi intarsiati e molti monumenti funebri si trovano sulle pareti tra gli altari vasariani (molte di uomini illustri), nonostante uno sfoltimento avvenuto all'inizio degli anni sessanta, che rimosse gran parte delle tombe aristocratiche ottocentesche, oggi sistemate in un corridoio sotto la loggetta del Chiostro Grande.\nSebbene la basilica fosse stata usata come luogo di sepoltura di molti personaggi illustri, al pari di molte altre chiese, \u00e8 solo dall'Ottocento che divent\u00f2 un vero e proprio \"Pantheon\" di personaggi celebri legati all'arte, alla musica e alla letteratura, dopo la definizione che le diede Ugo Foscolo quale \"Tempio dell'itale glorie\". \nNel 1871 infatti veniva qui sepolto con una affollatissima cerimonia pubblica lo stesso Foscolo, morto nel 1827 a Turnham Green, secondo il suo stesso desiderio di essere sepolto accanto ad altri grandi personaggi toscani come Michelangelo, Machiavelli, Galileo. \n&lt;br&gt;Dopo questo episodio altri personaggi illustri furono traslati e sepolti nella basilica, come Gioachino Rossini nel 1887 e Leon Battista Alberti, ecc., per i quali i migliori scultori dell'epoca realizzarono i monumenti che si allineano lungo la navata. Anche per Dante fu approntato un grande sepolcro, in realt\u00e0 cenotafio poich\u00e9 la citt\u00e0 di Ravenna si rifiut\u00f2 di cedere le spoglie del poeta morto in esilio.\nSanta Croce arriv\u00f2 ad ospitare quindicimila salme, con una grande mole di richieste da tutta Italia dopo che la sua fama di custode delle \"Urne de' forti\" si era diffusa. Ciascuna richiesta era esaminata da un'apposita commissione e approvata dal Granduca in persona, il quale stabiliva anche l'entit\u00e0 dell'elargizione di volta in volta.\nFra i monumenti antichi, quello del primo personaggio di rilievo ad essere qui sepolto \u00e8 di Leonardo Bruni, per il quale Bernardo Rossellino ide\u00f2 una tomba ad arcosolio rinascimentale (1444-45), cio\u00e8 con il sepolcro posto dentro una rientranza formata da un gradone e da un arco a tutto sesto che lo chiude in alto. Analogamente fu creata la tomba del suo successore Carlo Marsuppini, per mano di Desiderio da Settignano.\nControfacciata.\nSulla controfacciata sono posti i monumenti funebri al drammaturgo Giovan Battista Niccolini (con una personificazione della \"Libert\u00e0 della Poesia\" di Pio Fedi del 1883) ed a Gino Capponi, con la \"Fama\" di Antonio Bortone (1884). A destra di quest'ultimo una targa e un busto ricordano il botanico Giovanni Targioni Tozzetti. La vetrata del rosone presenta una \"Deposizione\", su cartone di Giovanni del Ponte. Alla destra dell'ingresso, nell'angolo a destra, si trova il monumento funebre del numismatico Domenico Sestini (1833).\nNavata destra.\nLe tele sugli altari vasariani furono dipinte secondo un tema comune, quello della \"Passione\", e sono opera di vari artisti. Partendo dalla navata destra si trovano (in ordine contrario alla lettura delle scene) la \"Crocifissione\" di Santi di Tito (1568), l\"Andata al Calvario\" di Vasari stesso, l\"Ecce Homo\" di Jacopo Coppi del Meglio (1576), la \"Flagellazione\" di Alessandro Fei, la \"Preghiera nell'orto\" di Andrea del Minga e l\"Entrata di Cristo in Gerusalemme\" del Cigoli (1603-1604).\nLa tomba pi\u00f9 famosa \u00e8 forse quella di Michelangelo Buonarroti, tra il primo e il secondo altare della navata destra, progettata dal Vasari dopo che le spoglie del grande artista arrivarono a Firenze da Roma (1564). Sopra al sepolcro tre sculture rappresentano le personificazioni della \"Pittura\" (di Battista Lorenzi, autore anche del busto dell'artista) (1568 circa) , della \"Scultura\" (di Valerio Cioli) e dell\"Architettura\" (riattribuita a Battista Lorenzi, gi\u00e0 riferita a Giovanni Bandini), rattristate per la scomparsa del grande maestro, ma tutto l'insieme del sepolcro \u00e8 una commistione di pittura, scultura ed architettura. Gli affreschi che lo decorano sono di Giovan Battista Naldini.\nDavanti a Michelangelo, sul pilastro, \u00e8 collocata la scultura della \"Madonna del Latte\" di Antonio Rossellino (1478) collocata sopra la tomba di Francesco Nori, morto per salvare la vita di Lorenzo il Magnifico durante la cosiddetta congiura dei Pazzi.\nProseguendo nella navata destra si incontra prima il cenotafio di Dante, smisurato monumento del 1829; piangono il poeta le figure dell\"Italia\" e della \"Poesia\" di Stefano Ricci, impostate su uno stile neoclassico alla Canova, ma contaminate dallo spirito neomedievale, romantico e celebrativo del tempo. Alla realizzazione di questo cenotafio si ispir\u00f2 Giacomo Leopardi nel comporre la canzone \"Sopra il monumento di Dante\".\nDopo il terzo altare si trova il monumento funebre a Vittorio Alfieri di Antonio Canova (1810), con una personificazione dell\"Italia piangente\" appoggiata a un sarcofago classicheggiante con protomi e ghirlande, e un sobrio ornato con il medaglione col profilo del defunto, corone e lire allegoriche.\nSul pilastro successivo poggia il pregevole pulpito di Benedetto da Maiano (1481 circa), a base ottagonale, mirabilmente decorato da cinque formelle scolpite a bassorilievo, con scene della \"Vita di San Francesco\" a forte effetto di profondit\u00e0 grazie all'uso sapiente della prospettiva. Sotto ciascuna formella si trovano delle nicchie con statuette delle \"Virt\u00f9\".\nA fianco dell'altare seguente, il quarto, il monumento a Niccol\u00f2 Machiavelli di Innocenzo Spinazzi (1787), una delle migliori opere del neoclassico fiorentino con la celebre iscrizione . Particolarmente elegante \u00e8 l'urna e la figura della \"Politica\", col delicato panneggio e una testa \"alla greca\".\nDopo il quinto altare si trova il monumento allo storico Luigi Lanzi, di Giuseppe Belli (1810), e poco dopo l'edicola con l\"Annunciazione Cavalcanti\" di Donatello (1435 circa), capolavoro in pietra serena con dorature, realizzata con una tecnica inconsueta. Si tratta di un altorilievo impostato secondo l'anticlassicismo tipico di questa fase dell'opera dello scultore, con contrasto tra la semplicit\u00e0 della materia e la ricchezza della decorazione. I personaggi sono ritratti con una certa inquietudine e una \"contaminatio\" con motivi decorativi antichizzanti.\nOltre la porta per i chiostri si trova il gi\u00e0 citato monumento a Leonardo Bruni, di Bernardo Rossellino (1444-1445), prototipo di sepoltura rinascimentale ispirato alle indicazioni di Leon Battista Alberti. L'iscrizione fu dettata da Carlo Marsuppini, poi sepolto specularmente nella navata sinistra.\nSeguono la tomba di Gioachino Rossini, di Giuseppe Cassioli (1900) e, dopo il sesto altare, la tomba di Ugo Foscolo, di Antonio Berti (1939). Una lapide pi\u00f9 in alto ricorda la fondazione della chiesa, mentre alcune lapidi recintate sul pavimento indicano il luogo di sepoltura di alcuni condottieri al soldo della Repubblica fiorentina: Milano d'Asti, Giovanni Acuto e, poco oltre, Biordo degli Ubertini.\nGirato l'angolo, sul limite del transetto destro, si trova il monumento funebre al principe Neri Corsini, di Odoardo Fantacchiotti (1860).\nNavata sinistra.\nVicino allo spigolo con la controfacciata si trova una serie di affreschi di \"Santi\", della prima met\u00e0 del Quattrocento.\nLe pale degli altari laterali proseguono la serie di \"Storie della Passione\" iniziate nella navata destra. Il primo altare ha una \"Deposizione\" di Giovan Battista Naldini; seguono la \"Resurrezione\" al secondo e la \"Cena in Emmaus\" al terzo, entrambe opere di Santi di Tito; Al quarto altare l\"Incredulit\u00e0 di San Tommaso\" di Giorgio Vasari, poi l\"Ascensione\" di Giovanni Stradano e la \"Piet\u00e0\" di Agnolo Bronzino; chiude la serie la \"Pentecoste\" di Vasari.\nGalileo Galilei \u00e8 sepolto all'inizio della navata sinistra, dopo il primo altare, e nella stessa tomba giacciono il suo discepolo Vincenzo Viviani e una donna, molto probabilmente sua figlia suor Maria Celeste. Il sepolcro di Galileo \u00e8 decorato da un busto di Giovan Battista Foggini e le personificazioni dell\"Astronomia\" (di Vincenzo Foggini) e della \"Geometria\" di Girolamo Ticciati. Gli affreschi di contorno sono resti della decorazione trecentesca della navata, attribuiti a Mariotto di Nardo. La tomba, posta simmetricamente a quella di Michelangelo, ne ricorda un po' le forme sebbene sia pi\u00f9 tarda di un secolo e mezzo.\nTra le targhe commemorative una ricorda Antonio Meucci, inventore del telefono. Dopo il quarto altare si trovano le tombe dello storico Giovanni Lami, prima opera di Innocenzo Spinazzi (1752-1755), e quella di Eugenio Barsanti, inventore con Felice Matteucci del motore endotermico, con un busto bronzeo opera di Leone Tommasi. Davanti al quinto altare si incontra la lastra tombale di Lorenzo Ghiberti col figlio Vittorio.\nIl monumento allo statista Vittorio Fossombroni \u00e8 opera di Lorenzo Bartolini (1844 circa) ed \u00e8 sormontato da un affresco dell\"Assunzione di Maria\" attribuito ad Agnolo Gaddi.\nTra il quinto e il sesto altare si trova l'entrata laterale sinistra, sormontata dall'organo di Onofrio Zeffirini da Cortona (1579), integrato e ampliato nel 1926.\nOpera raffinata di Desiderio da Settignano \u00e8 il quattrocentesco monumento a Carlo Marsuppini, posto simmetricamente e con forme simili a quello di Leonardo Bruni del Rossellino. Il Marsuppini fu il successore di Leonardo Bruni alla cancelleria della Repubblica fiorentina e il suo monumento riprese la forma ad arcosolio dell'altro, con eleganti decorazioni tra le quali Desiderio aggiunse alcuni delicati puttini, tipici della sua produzione.\nPoco pi\u00f9 avanti si trovano un monumento ottocentesco e il monumento a Leon Battista Alberti, opera di Lorenzo Bartolini.\nChiudono la navata, quasi all'imbocco del transetto, i monumenti ottocenteschi al musicista Luigi Cherubini e all'incisore Raffaello Morghen (1854), opere entrambe di Odoardo Fantacchiotti (il secondo \u00e8 solo un cenotafio voluto dagli allievi del Morghen, che \u00e8 invece sepolto nella chiesa di San Martino a Montughi).\nOrgano a canne.\nDurante i lavori di restauro condotti da Giorgio Vasari verso la met\u00e0 del XVI secolo, furono costruite nella basilica due cantorie marmoree simmetriche contrapposte; quella di destra rimase vuota, mentre quella di sinistra venne dotata di un organo a canne, realizzato dall'organaro toscano Onofrio Zefferini tra il 1575 e il 1579 (e inaugurato il 6 giugno dello stesso anno), con cassa progettata dallo stesso Vasari. Nel 1929, lo strumento, che aveva mantenuto le sue caratteristiche originarie quasi invariate, venne demolito e la Pontificia Fabbrica d'organi Comm. Giovanni Tamburini incaricata di costruire un organo pi\u00f9 grande seguendo gli standard stilistici e fonici dell'epoca (\"opus 368\"). Quindi, sulla cantoria destra, rimasta vuota nel corso dei secoli, venne costruita una cassa per accogliere parte delle canne riproponendo lo schema di quella del Vasari che, riadattata, rimase sulla sua cantoria e accolse parte del nuovo materiale fonico. Durante l'alluvione di Firenze del 4 novembre 1966, la consolle venne irreparabilmente danneggiata come anche furono distrutte le centraline elettroniche; il materiale danneggiato fu sostituito con un importante intervento di restauro, dopo il quale l'organo torn\u00f2 a suonare. Un altro restauro importante \u00e8 stato condotto dalla ditta Mascioni nel 2009-2010.\nAttualmente (2011) l'organo, a trasmissione elettronica revisionata dalla ditta Mascioni, ha quattro tastiere di 61 note ciascuna ed una pedaliera concavo-radiale di 32. Le canne sono collocate in tre corpi distinti:\nIl Museo.\nIl convento e la storia del museo.\nAlla basilica corrispondeva uno dei pi\u00f9 grandi conventi cittadini. Come a Santa Maria Novella gli ambienti vennero gradualmente secolarizzati a partire dalla fine del Settecento e destinati ad altri usi. Per esempio la Biblioteca Nazionale Centrale di Firenze sorge su un terreno che prima faceva parte del convento ed oggi, fra le varie attivit\u00e0 che si tengono nell'ex-cenobio si annoverano una scuola elementare ed una scuola per artigiani del cuoio.\nLa parte pi\u00f9 monumentale del complesso, costituita dall'ex refettorio con il Cenacolo fu allestita come museo gi\u00e0 dal 2 novembre del 1900, sotto la direzione di Guido Carocci, dove gi\u00e0 esisteva un deposito di opere d'arte, in parte provenienti dalle demolizioni del centro storico del periodo del \"Risanamento\" (frammenti architettonici che oggi si trovano nel lapidario del Museo nazionale di San Marco). Il museo venne gradualmente ampliato e inaugurato con un nuovo allestimento il 26 marzo 1959 come Museo dell'Opera di Santa Croce, con i due chiostri, il refettorio principale e qualche altro ambiente, ma il disastro dell'alluvione di Firenze, con l'acqua che qui arriv\u00f2 a 4,88 metri, rese necessario un lungo periodo di chiusura per approntare i necessari restauri. Venne riaperto solo nel 1975 e un anno dopo, in occasione del decennale dell'alluvione, il martoriato \"Crocifisso\" di Cimabue veniva riportato nel museo.\nDal 2000 circa tutto il complesso basilicale fu convertito in un unico grande museo con un unico biglietto a pagamento, che da una parte ha ridotto l'impatto del turismo di massa sui tesori della basilica, dall'altro ha innescato le tipiche polemiche di quando si destina un edificio di culto consacrato ad uso museale, impoverendo il ruolo spirituale di questi ambienti. A fronte di questi cambiamenti oggi non ha pi\u00f9 molto senso di parlare di Museo dell'Opera di Santa Croce, essendo tutto il complesso diventato museo.\nNel novembre 2006, appena dopo le celebrazioni per il quarantennale dell'alluvione, diciannove opere pittoriche di grande pregio sono tornate al loro posto dopo un meticoloso e complesso restauro, oggi esposte in un allestimento apposito nel refettorio.\nIn occasione del cinquantesimo anniversario dell'alluvione, la grandiosa tavola dell\"Ultima Cena\" di Giorgio Vasari, all'epoca divisa in grandi segmenti e in deposito da quarant'anni, \u00e8 stata ricollocata dopo che \u00e8 stato ultimato il restauro dall'Opificio delle pietre dure.\nNel 2008 il museo \u00e8 stato visitato da 837.575 persone.\nI chiostri e la Cappella Pazzi.\nIl chiostro trecentesco (ma con sostituzioni e integrazioni degli elementi architettonici nel tempo) si trova sul lato destro della facciata della Basilica e introduce alla Cappella Pazzi. Era originariamente composto da due chiostri distinti, uno rettangolare ed uno quadrato, che si possono individuare chiaramente nell'asimmetrica pianta attuale. Sul lato destro della facciata si trova una rientranza dove una serie di cipressi circonda le statue di \"Dio Padre seduto\" di Baccio Bandinelli (gi\u00e0 nel coro del Duomo) e quella del \"Guerriero bronzeo\" di Henry Moore.\nLa Cappella dei Pazzi \u00e8 un capolavoro di Filippo Brunelleschi e di tutta l'architettura rinascimentale, mirabile esempio di armonia spaziale raggiunta in tutti i suoi elementi strutturali e decorativi. Il portichetto della facciata \u00e8 da alcuni attribuito alla continuazione di Giuliano da Sangallo, ma altri invece lo fanno risalire ai disegni del maestro. Il fregio con medaglioni e teste di cherubini \u00e8 di Desiderio da Settignano, mentre la volta a botte \u00e8 decorata da tondi e rosoncini di Luca della Robbia, autore anche della lunetta sull'ingresso; le porte lignee sono stati intagliati da Giuliano da Maiano nel 1472. All'interno la decorazione plastica \u00e8 strettamente subordinata all'architettura, coi dodici grandi medaglioni degli \"Apostoli\", tra le migliori creazioni di Luca della Robbia, il fregio coi Cherubini e l'Agnello, e gli altri 4 tondi policromi con gli \"Evangelisti\", attribuiti a Andrea della Robbia o al Brunelleschi stesso che ne avrebbe curato il disegno. La vetrata \u00e8 stata realizzata su disegno di Alesso Baldovinetti.\nAccanto alla cappella Pazzi la cripta della Cappella Castellani ospita l'allestimento di una mostra permanente sull'opera dell'incisore Pietro Parigi.\nSul lato nord si trova la galleria dei monumenti funebri, soprattutto ottocenteschi, che affollavano il primo chiostro e che furono qui spostati e ricomposti dal 1964 al 1986. Il lungo passaggio corre sotto il porticato con loggia del lato nord, ed \u00e8 lastricato sia sul pavimento che sulle pareti dai monumenti funebri. Tra questi spiccano quello alla cantante Virginia de Blasis di Luigi Pampaloni (1839), quello a Giuseppe Sabatelli di Ulisse Cambi (1844) e quello al musicista Giovanni Pacini di Vincenzo Consani (1874).\nSono restati invece in sede sulla parete d'ingresso i monumenti a Girolamo Segato, della scuola di Lorenzo Bartolini, quello a Florence Nightingale e quello al patriota Giuseppe La Farina (di Michele Auteri Pomar, 1877).\nIl secondo chiostro ha partitura quadrata con pozzo centrale, opera del 1453 di grande eleganza, da alcuni attribuito al disegno di Brunelleschi, anche se \u00e8 pi\u00f9 probabile l'intervento di Bernardo Rossellino. \u00c8 realizzato interamente in pietra serena, con arcate a tutto sesto che reggono una loggetta architravate al primo piano. I pennacchi tra gli archi hanno una raffinata decorazione a graffiti e tondi in rilievo, con stemmi e imprese. Sul secondo chiostro si affaccia la Biblioteca Nazionale Centrale di Firenze, che usa gli ambienti al primo piano sui lati sud ed est.\nIl refettorio.\nIl percorso espositivo prosegue con la visita dei locali del Refettorio trecentesco dove sono posti importanti esempi di arte sacra tra i quali spicca il \"Crocifisso\" di Cimabue, una delle opere d'arte pi\u00f9 importanti di tutti tempi, chiave nel passaggio dalla pittura bizantina a quella moderna, diventato tristemente famoso come simbolo della distruzione causata dall'alluvione del 1966; nonostante il restauro la superficie pittorica \u00e8 andata in gran parte perduta e per poterlo ammirare appieno ci restano solo le fotografie precedenti al disastro.\nLa parete ovest del refettorio \u00e8 dominata dalla grande serie di affreschi di Taddeo Gaddi, che la ricoprono interamente (1333). Lo schema delle decorazioni diventer\u00e0 tipico per i cenacoli conventuali, con una \"Crocifissione\", qui rappresentata come \"Albero della Vita\" (iconografia tratta dal \"Lignum Vitae\" di san Bonaventura), contornata da alcune scene fra le quali spicca l\"Ultima cena\" in basso, primo prototipo dei cenacoli fiorentini che andranno a decorare i refettori dei pi\u00f9 prestigiosi conventi e monasteri della citt\u00e0. Le altre scene che compongono l'insieme sono tutti spunti sui quali i monaci potevano riflettere durante il pasto:\nAlle pareti sono poi esposti sei frammenti di affreschi di Andrea Orcagna, ritrovati sotto l'intonaco cinquecentesco nella navata destra della chiesa. Probabilmente erano stati gravemente danneggiati dall'alluvione del 1557, tanto da costringere il Vasari (che sicuramente non copr\u00ec l'opera antica per solo spirito di rinnovamento stilistico, essendo un estremo ammiratore degli antichi maestri fiorentini) a realizzare nuovi altari in pietra serena su un muro a intonaco bianco. I frammenti ritrovati sono comunque notevoli per la vigorosa e drammatica narrazione nelle scene, con un colorito linguaggio pittorico. Vi si distinguono un \"Trionfo della Morte\", un \"Giudizio universale\" e una parte di \"Inferno\". Altri affreschi tre-quattrocenteschi sono la lunetta mutila del \"Compianto\" di Taddeo Gaddi, gi\u00e0 sulla porta della navata sinistra, e la veduta della citt\u00e0 di Firenze nella \"Venuta dei Francescani a Firenze\", di Giovanni del Biondo, dove si pu\u00f2 riconoscere l'aspetto di piazza del Duomo verso il 1380, con la facciata arnolfiana di Santa Maria del Fiore.\nLa statua di \"San Ludovico di Tolosa\" \u00e8 una poderosa opera di Donatello, una delle pochissime in bronzo dorato del grande scultore fiorentino (1423-1424), inizialmente realizzata per una nicchia di Orsanmichele, fu poi spodestata dall\"Incredulit\u00e0 di San Tommaso\" di Verrocchio nel 1487 e collocata per pi\u00f9 di tre secoli e mezzo al centro della facciata incompiuta di Santa Croce. La statua di Donatello fu uno dei primi grandi bronzi fusi dall'epoca dell'antichit\u00e0, sebbene vennero assemblati pi\u00f9 pezzi, per facilitare la doratura. Vibrante \u00e8 il contrasto tra la testa e la mano, scolpita con delicato realismo, e la pesantezza del panneggio che nasconde tutto il corpo.\nSempre nel refettorio, vicino alla porta della seconda sala, si trova l'affresco staccato dei \"Santi Giovanni Battista e Francesco\", frammento di un'opera pi\u00f9 ampia, nel tipico stile luminoso di Domenico Veneziano, con influssi di Andrea del Castagno (al quale era anche stata attribuita). Si trovava originariamente nel coro e poi sulla parete della navata destra della chiesa.\nQui sono inoltre state esposte le diciannove pale (dipinti su tavola o su tela) danneggiate durante l'alluvione e ricollocate solo nel 2006, al termine di un lungo e capillare lavoro di restauro:\nLe altre sale.\nNelle altre cinque sale sono conservate altre pregevoli opere provenienti dalla chiesa e dal convento.\nLa seconda sala ospita frammenti di affreschi e di vetrate, con opere di Neri di Bicci e, per attribuzione, a Giotto e a Alesso Baldovinetti. Vi sono inoltre modellini ottocenteschi del campanile e della facciata e alcuni dipinti. La lunetta con \"San Francesco morente che distribuisce il pane ai frati\" \u00e8 opera di Jacopo Ligozzi, la cui sinopia si trova nella sala sei. Durante il restauro della Cappella Baroncelli qui \u00e8 stato conservato il \"Polittico Baroncelli\" attribuito a Giotto o a Taddeo Gaddi. A Giotto \u00e8 attribuito anche un frammento di affresco denominato \"Madonna dolente\".\nLa terza sala, anticamente Cappella dei Cerchi, ospita affreschi staccati e robbiane, tra le quali una di Andrea della Robbia, due busti di Giovanni della Robbia e una \"Madonna col Bambino\" di Benedetto Buglioni. La croce dipinta \u00e8 di Lippo di Benivieni, mentre gli affreschi staccati, gi\u00e0 facenti parte della decorazione originaria della cappella, sono attribuiti a Niccol\u00f2 di Pietro Gerini (cornici decorate) e al Maestro di San Martino a Mensola (\"Maest\u00e0 con santi\").\nLa quarta sala ha affreschi e sinopie del Tre e Quattrocento. La quinta sala mostra la ricostruzione del \"monumento a Gastone della Torre\" di Tino da Camaino, altre sculture soprattutto trecentesche (tra cui alcune di Tino di Camaiono e due formelle attribuite a Giambologna) e i modelli in gesso per le statue ottocentesche che decorano la facciata. La sesta e ultima presenta alcuni affreschi staccati, tra i quali spiccano tre, opera di Matteo Rosselli.\nGli orti.\nUna serie di antichi orti corrispondono al retro della chiesa, ricchi di alberi (con alcuni grandi esemplari di bagolari, cedri dell'Atlante e dell'Himalaia) sono oggi aree di pertinenza delle scuole Scuola-Citt\u00e0 Pestalozzi e Vittorio Veneto, della Biblioteca Nazionale Centrale di Firenze e della Scuola del Cuoio.\nConfraternite.\nNella grande basilica e nei suoi annessi (soprattutto negli estesi sotterranei) si riunirono nel tempo molte Compagnie o confraternite. Tra le pi\u00f9 importanti ci furono:\nPersonalit\u00e0 sepolte o ricordate in Santa Croce.\nLa Basilica \u00e8 il luogo di sepoltura di alcuni dei pi\u00f9 illustri personaggi italiani, come Michelangelo Buonarroti, Galileo Galilei, Niccol\u00f2 Machiavelli, Vittorio Alfieri, Ugo Foscolo, Gioacchino Rossini.\nNonostante sia una chiesa cattolica, vi sono anche sepolture di persone non credenti, tra cui lo stesso Foscolo. La prima illustre personalit\u00e0 qui inumata fu Leonardo Bruni nella seconda met\u00e0 del Quattrocento, mentre l'ultima persona sepolta effettivamente in Santa Croce fu Giovanni Gentile nel 1944, ma nel dopoguerra verranno apposte delle targhe commemorative, come quella per Enrico Fermi, la cui tomba si trova negli Stati Uniti dove mor\u00ec nel 1954."}
{"id": "379628", "revid": "228587", "url": "https://it.wikipedia.org/wiki?curid=379628", "title": "Basilica della Santissima Annunziata di Firenze", "text": ""}
{"id": "379630", "revid": "1244", "url": "https://it.wikipedia.org/wiki?curid=379630", "title": "Galatia", "text": ""}
{"id": "379634", "revid": "36426", "url": "https://it.wikipedia.org/wiki?curid=379634", "title": "Basilica di San Lorenzo di Firenze", "text": ""}
{"id": "379636", "revid": "287204", "url": "https://it.wikipedia.org/wiki?curid=379636", "title": "Santa Maria Novella (disambigua)", "text": "Con Santa Maria Novella a Firenze ci si pu\u00f2 riferire a:"}
{"id": "379647", "revid": "465169", "url": "https://it.wikipedia.org/wiki?curid=379647", "title": "Becker", "text": ""}
{"id": "379651", "revid": "36426", "url": "https://it.wikipedia.org/wiki?curid=379651", "title": "Orsanmichele", "text": ""}
{"id": "379655", "revid": "965226", "url": "https://it.wikipedia.org/wiki?curid=379655", "title": "Marco Taradash", "text": "Biografia.\nNasce a Livorno il 19 maggio 1950 da madre livornese e padre newyorkese, giunto in Italia con l'esercito alleato. Il cognome ha una origine ebraica ucraina, ma mentre la nonna, Zweig, mantenne fede ebraica, il nonno paterno, fuggito da piccolo con la famiglia negli Stati Uniti, si convert\u00ec pi\u00f9 tardi al cattolicesimo, e il padre al protestantesimo.\nSi iscrive nel 1968 alla Giovent\u00f9 Liberale, organizzazione giovanile del Partito Liberale Italiano, che lascia alla met\u00e0 degli anni Settanta, dopo essere stato sessantottino, per aderire al Partito Radicale. Dopo la maturit\u00e0 classica ha frequentato gli studi universitari nel corso di laurea in Filosofia di Pisa, e i corsi economico-sociali del Ceses di Venezia, presieduto da Renato Mieli. Poi intraprende, tra il 1975 ed il 1977 una lunga esperienza giornalistica, cominciata a TVL Radiotelevisione Libera, emittente privata livornese da lui fondata con Paolo Romani e altri coetanei. Nel 1977 si trasferisce a Roma iniziando a collaborare con il gruppo parlamentare Radicale federalista europeo e con Radio Radicale. Alla fine del 1979 risale la nascita di \"Stampa e regime\", rivista che ha curato per sei giorni alla settimana per dieci anni, fino all'elezione al Parlamento Europeo nel 1989. Grazie a Stampa e Regime ha anche ottenuto uno dei pi\u00f9 noti premi giornalistici italiani, \"Il Premiolino\". Nel 1981 \u00e8 diventato anche redattore del mensile di informazione sui media, cio\u00e8 \"Prima Comunicazione\", grazie alla quale, nel 1990, \u00e8 diventato giornalista professionista. Ha collaborato per diversi periodi a varie testate, tra cui L'Espresso diretto da Giovanni Valentini, e, pi\u00f9 tardi, \"Il Foglio\".\nDopo aver fondato nella met\u00e0 degli anni Ottanta il \"Coordinamento Radicale Antiproibizionista\" (CORA) con \"Guancarlo Arnao\" e Luigi Del Gatto, nel 1989 viene eletto nel Parlamento europeo con la Lista Antiproibizionista di matrice radicale e deputato nel Parlamento italiano, prima con i radicali nel 1992, e poi con i Riformatori pannelliani alleati con Forza Italia diventando Presidente della Commissione di vigilanza sulla Rai. Nel 1995 lascia il Partito radicale per divergenze sulla linea politica e fonda la Convenzione Per la Riforma Liberale, che porter\u00e0 in Parlamento con Forza Italia alcuni fra i protagonisti della cultura liberale del tempo: Lucio Colletti, Piero Melograni, Marcello Pera, Giorgio Rebuffa. Nel 1996 viene eletto di nuovo alla Camera nelle liste di Forza Italia, che abbandona nel 1999 a seguito del rifiuto di Silvio Berlusconi di sostenere alcuni referendum, fra cui quello per l'abolizione della legge elettorale e della \"separazione delle carriere\" fra magistrati della pubblica accusa e giudici. Non viene di conseguenza ricandidato nel 2001, per cui riprende l'attivit\u00e0 giornalistica curando tra l'altro ogni sabato mattina, su proposta di Marco Pannella, la rassegna stampa di Radio Radicale \"Stampa e Regime\".\nPer il suo impegno nella difesa degli studenti imputati e condannati per l'omicidio di Marta Russo a Roma 1997 viene querelato per diffamazione sia dai magistrati dell'accusa da \"Gabriella Alletto\", teste nel processo per l'omicidio di Marta Russo, ma viene prosciolto. Taradash aveva accusato la donna di false dichiarazioni indotte dagli inquirenti..\nIn televisione, ha condotto delle trasmissioni di approfondimento politico, \"Iceberg\" su Telelombardia e, in seguito, \"La Zona Rossa\" su Rete 4. Nel 2005 fonda, assieme a Peppino Calderisi, che come lui ha militato nei radicali e FI, Benedetto Della Vedova, \"Carmelo Palma e Emilia Rossi,\" ex Radicali, un nuovo movimento politico, chiamato Riformatori Liberali. Tra il 2007 e il 2008 conduce una rassegna stampa on-line chiamata \"11 Minuti\", comparendo in alcuni talk-show televisivi nazionali e locali in veste di politologo e opinionista. Collabora con il quotidiano telematico \"L'Occidentale\", organo della \"Fondazione Magna Carta\". Tra il 2007 e il 2008 lavora all'effimera \"Tv delle Libert\u00e0\", fondata da Michela Vittoria Brambilla.\nA met\u00e0 febbraio 2009 viene ufficializzata la candidatura di Taradash a sindaco della sua citt\u00e0 natale, Livorno, citt\u00e0 da sempre governata dalla sinistra, presentandosi con una lista civica, \"Governare Livorno\", con il sostegno del Popolo della Libert\u00e0 e fra gli altri di Altero Matteoli, Ministro delle infrastrutture e trasporti. Alle elezioni del 6 e 7 giugno 2009 ottiene una percentuale di voti di poco superiore al 28%, non riuscendo ad arrivare al ballottaggio con il sindaco uscente Alessandro Cosimi, candidato per il Partito Democratico che ottiene il 51,5 per cento. Al termine delle elezioni annuncia comunque di voler restare in citt\u00e0 a fare opposizione al sindaco vincitore. Nel 2010 si candida alle elezioni regionali toscane e viene eletto consigliere. A novembre 2013 con la scissione del PdL, sceglie la posizione del Nuovo Centrodestra, il partito fondato da Angelino Alfano, ma non ne condivide la rapida involuzione conservatrice e clericale. \u00c8 rimasto sempre iscritto al Partito Radicale Transnazionale e agli altri soggetti della galassia radicale. Nel 2012 crea a Firenze l'evento \"Sedizione Liberale\", volto a riavviare una iniziativa politica riformatrice in Italia.\nOppositore sin dalle origini del Movimento 5 Stelle e della nuova Lega di Matteo Salvini, nel 2018 d\u00e0 vita a CentroMotore, una associazione politica che ha come obiettivo una lista unitaria per le europee del 2019 e le successive elezioni politiche di tutte le iniziative civiche e dei soggetti politici che si riconoscono nella democrazia liberale rappresentativa, nello Stato di diritto e giustizi giusta, nella libert\u00e0 di mercato e nella collocazione europea e atlantista.\nAlle elezioni europee del 2019 \u00e8 candidato al Parlamento europeo con +Europa, nella circoscrizione Italia centrale, ma non viene eletto.\nVita privata.\nHa un figlio, Giacomo, nato nel 1993, ed \u00e8 sposato, dal 2016, in seconde nozze, con l'avvocata Emilia Rossi, componente del \"Collegio del Garante nazionale dei diritti delle persone detenute o private della libert\u00e0 personale\"."}
{"id": "379657", "revid": "36426", "url": "https://it.wikipedia.org/wiki?curid=379657", "title": "San Miniato al Monte", "text": ""}
{"id": "379659", "revid": "289247", "url": "https://it.wikipedia.org/wiki?curid=379659", "title": "Charlton Athletic FC", "text": ""}
{"id": "379662", "revid": "289247", "url": "https://it.wikipedia.org/wiki?curid=379662", "title": "Charlton Athletic", "text": ""}
{"id": "379691", "revid": "1318658", "url": "https://it.wikipedia.org/wiki?curid=379691", "title": "Stazio", "text": ""}
{"id": "379697", "revid": "104458", "url": "https://it.wikipedia.org/wiki?curid=379697", "title": "Galata morente", "text": "Il Galata morente era una scultura bronzea attribuita a Epigono, autore di molte statue raffiguranti Galati, databile al 230-220 a.C. circa e oggi nota da una copia marmorea dell'epoca romana conservata nei Musei Capitolini di Roma. Con il \"Galata suicida\" e con altre opere di identificazione pi\u00f9 complessa doveva fare parte del Donario di Attalo nella citt\u00e0 di Pergamo.\nStoria.\nL'opera fu commissionata da Attalo I di Pergamo per celebrare la sua vittoria contro i Galati. Non si conosce esattamente l'identit\u00e0 dell'artista che realizz\u00f2 l'opera: si ritiene si tratti di Epigono, lo scultore di corte della dinastia dei sovrani di Pergamo.\nFu una delle opere scultoree dell'antichit\u00e0 pi\u00f9 note e, per questo motivo, fu spesso ripreso da molti artisti di epoche successive. La versione capitolina venne scoperta all'inizio del XVII secolo, durante gli scavi di Villa Ludovisi. La prima testimonianza del ritrovamento risale al 1623, quando l'opera venne registrata quale parte della collezione della potente famiglia romana. La capacit\u00e0 dell'artista e il pathos della scultura suscitarono una grande ammirazione tra gli amanti dell'arte del XVII e del XVIII secolo, tant'\u00e8 che molti tra re e ricchi proprietari terrieri ne commissionarono una copia. Fu proprio durante quest'epoca che alcuni, fraintendendo il tema dell'opera, ritennero si trattasse di un gladiatore morente, il che diede vita a tutta una serie di denominazioni non corrette (tra le quali il \"Gladiatore morente\", il \"Gladiatore ferito\", il \"Mirmillone morente\").\nDurante la campagna napoleonica in Italia, nel 1797, fu portata a Parigi per volont\u00e0 del generale Napoleone, insieme alle altre opere prelevate per mezzo del Trattato di Tolentino, quali il Bruto Capitolino, la Venere Capitolina, e lo Spinario, nel contesto delle spoliazioni napoleoniche. La statua ritorn\u00f2 poi a Roma nel 1815 e fu da quel momento esposta presso i Musei Capitolini, dove \u00e8 a tutt'oggi conservata, grazie all'intervento del Canova successivamente al Congresso di Vienna. \nAlcune copie del \"Galata morente\" si possono osservare presso Il Museo dell'Arte Classica di Roma - La Sapienza, il Museo di Archeologia classica dell'Universit\u00e0 di Cambridge, presso la Galleria Courtauld di Londra, oltre che a Berlino, Praga, Stoccolma, Venezia e Carrara.\nDescrizione e stile.\nLa statua raffigura, con grande realismo (specie nel volto), un guerriero galata morente, semisdraiato e col volto rivolto in basso. Il soggetto presenta i tratti tipici del guerriero celtico, considerando gli zigomi alti, l'acconciatura dei capelli, dalle folte e lunghe ciocche, e i baffi. In tale gusto si nota un accento sulla particolare erudizione che circolava alla corte di Pergamo. \nEccezion fatta per una torque intorno al collo (la collana tipica di quelle popolazioni), il guerriero \u00e8 completamente nudo. Sulla base, attorno ad esso alcune armi abbandonate. Col tipico patetismo della scuola di Pergamo, l'artista evidenzi\u00f2 il dolore dello sconfitto, accentuandone il coraggio e il valore e quindi, dall'altro lato, le qualit\u00e0 militari dei vincitori."}
{"id": "379714", "revid": "3732", "url": "https://it.wikipedia.org/wiki?curid=379714", "title": "Atletica leggera ai Giochi della XX Olimpiade", "text": "Ai Giochi della XX Olimpiade di Monaco nel 1972 vennero assegnati 38 titoli in gare di atletica leggera, di cui 24 maschili e 14 femminili.\nPartecipazione.\nA Monaco le squadre nazionali presenti nell'atletica leggera sfondano per la prima volta quota 100: si raggiungono infatti le 104 presenze.\nSono 14 i Paesi che partecipano per la prima volta:\nIl punto tecnico.\nMonaco segna il passaggio definitivo dal cronometraggio manuale al cronometraggio elettrico al centesimo di secondo. Ai giochi \u00e8 pure in funzione un apparecchio denominato \"Startkontrolle\", che addebita come partenza falsa ogni uscita dai blocchi che avvenga in meno di 10 centesimi.\nPer quanto riguarda l'omologazione dei primati mondiali, la Federazione mondiale (IAAF) stabilisce che la lista dei record manuali verr\u00e0 aggiornata fino alla fine del 1976. Dal 1\u00ba maggio 1977 i primati nelle corse fino ai 400 metri compresi saranno omologati solo se ottenuti con cronometraggio automatico. Quindi nel periodo 1972-1976 conviveranno due liste separate di primati: una per i tempi elettrici, l'altra per i tempi manuali.\nLa lista dei tempi elettrici comincia con la miglior prestazione ottenuta prima del 1972, e, in molti casi, soprattutto nelle gare veloci, si tratta di prestazioni ottenute ai Giochi di Citt\u00e0 del Messico. Di conseguenza, molti record di quei Giochi, dove il cronometraggio ufficiale era quello manuale, compaiono in entrambe le liste dei record, sia in quella dei tempi manuali, sia in quella dei tempi elettrici.\nNelle gare di mezzofondo il quadro di Monaco '72 differisce alquanto da quello di Messico '68. Il ritorno in pianura rid\u00e0 fiato agli atleti europei e nordamericani, che vincono 11 delle 18 medaglie in palio. Gli africani comunque si difendono bene poich\u00e9 ne vincono 7.\nFonte.\nElio Trifari (a cura di): \"Olimpiadi. La storia dello sport da Atene a Los Angeles\". Rizzoli, Milano, 1984. Vol. III."}
{"id": "379716", "revid": "619191", "url": "https://it.wikipedia.org/wiki?curid=379716", "title": "Galata Morente", "text": ""}
{"id": "379718", "revid": "125816202", "url": "https://it.wikipedia.org/wiki?curid=379718", "title": "Jason Voorhees", "text": "Jason Voorhees \u00e8 un personaggio immaginario, protagonista di dieci dei dodici episodi della saga di \"Venerd\u00ec 13\", tra cui un remake/reboot e un crossover con la serie \"Nightmare\" (\"Freddy vs. Jason\").\nInizialmente concepito come una vittima, \u00e8 stato trasformato dal regista dei primi due sequel, Steve Miner (gi\u00e0 produttore esecutivo del primo), in una icona del cinema horror.\nStoria.\nCronologia originale.\nJason Voorhees, figlio di Elias Voorhees e sua moglie Pamela, nasce venerd\u00ec 13 giugno 1947 e soffre di idrocefalia, oltre ad avere anche un aspetto deforme. Qualche anno dopo la sua nascita, i suoi genitori divorziano e Jason si trasferisce a Crystal Lake con sua madre, che trova lavoro come cuoca al Camp Crystal Lake e il ragazzo, per essere tenuto d'occhio dalla donna, diventa un campeggiatore del posto.\nNel maggio del 1957, al campeggio, Jason \u00e8 aggredito e gettato nel lago da alcuni bulletti, il tutto mentre gli istruttori Barry e Claudette amoreggiavano, e, visto che non sapeva nuotare, viene dato per morto. \nJason sopravvive, nutrendosi di animali catturati nei boschi e rubando in giro per i suoi fabbisogni, diventando quasi una bestia. Pamela, credendo morto il figlio, impazzisce di dolore: l'anno successivo, uccide Barry e Claudette. Tempo dopo Pamela decide di andarsene dal Crystal Lake Camp, dato che la polizia la sospetta dell'omicidio; il campeggio viene quindi chiuso.\nIl Crystal Lake Camp riapre l'estate successiva, nel 1962, ma durante gli ultimi preparativi per l'inaugurazione scoppia un misterioso incendio, e un simile incidente avviene l'anno successivo, quando lei stessa avvelena le scorte idriche.\nIl campeggio sembra essere chiuso, finch\u00e9 nel 1979 Steve Christy, figlio dei fondatori del campeggio, facendosi aiutare da un gruppo di adolescenti, decide di riaprirlo al pubblico. Nei giorni successivi Pamela torna al campo e uccide chiunque fosse coinvolto nella riapertura del campeggio. Rimane solamente una ragazza, Alice, che lottando contro Pamela riesce ad ucciderla, decapitandola con il suo stesso machete. Preoccupata che un altro assassino possa comparire, Alice prende una canoa e rimane per il resto della notte in mezzo al lago. Il giorno dopo, quando giunge la polizia, Alice casca nel lago, sognando che \u00e8 stata trascinata in fondo ad esso dal cadavere del giovane Jason, intuendo che il ragazzo \u00e8 ancora vivo.\nI suoi timori sono fondati: Jason, nascosto nei boschi, ha assistito alla morte della madre e da allora decide di continuare la furiosa vendetta della madre, l'unica persona ad avergli voluto davvero bene, su tutti coloro che avrebbero tentato di riaprire il campeggio. La prima vittima \u00e8 proprio Alice, che viene uccisa nella sua stessa casa a Crystal Lake due mesi dopo aver ucciso Pamela. Jason diventa una leggenda metropolitana nei pressi di Crystal Lake, dopo la scomparsa di Alice, ma nessuno vi crede veramente.\nDue anni dopo, nel 1984, Jason d\u00e0 la caccia a tutti i campeggiatori di Crystal Lake per ben sei notti, ma facendosi comunque scappare qualcuno, poich\u00e9 sviene dopo aver subito troppi colpi o ferite gravi. Durante questa settimana di uccisioni, Jason si maschera il volto con una sacco di iuta, ma poi lo perde e mette le sue grosse mani su una maschera da hockey giallastra dai motivi rossi. A uccidere Jason \u00e8 un ragazzino di nome Tommy Jarvis, che dopo avergli ficcato il suo stesso machete in faccia, lo colpisce ripetutamente con esso finch\u00e9 non si assicura che non sia pi\u00f9 vivo.\nJason viene sepolto a Crystal Lake e, per un bel po' di anni, nulla viene saputo di lui, ma nel 1989, misteriosi omicidi prendono luogo in una campagna lontana dal lago, nei pressi del centro riabilitativo del Pinehurst Halfway: la polizia sospetta di Jason dati i MO del killer e, infatti, \u00e8 proprio un assassino con la maschera da hockey (ma con motivi azzurri) il responsabile, ma si scopre essere un semplice paramedico impazzito per la morte del figlio che ha approfittato della leggenda di Jason. Da questa esperienza, come viene confermato da videogiochi e fumetti, la gente crede che tutte le successive apparizioni di Jason sono ad opera di qualche squilibrato in costume, anzich\u00e9 del vero e proprio assassino di Crystal Lake.\nDopo aver vissuto per cinque anni con incubi e allucinazioni sul killer che lo stavano consumando, Tommy Jarvis torna a Crystal Lake, alla tomba di Jason, e tenta di bruciare il corpo, ma lo resuscita conficcandogli un palo in cuore che viene centrato da un fulmine, creando cos\u00ec uno zombie dalla forza sovrumana. Da allora pi\u00f9 volte si \u00e8 tentato di fermarlo, ma il meglio che si \u00e8 riuscito a fare \u00e8 stato incatenarlo sul fondo del lago per ben due volte, finch\u00e9 Jason non sale a bordo di una barca che va verso Manhattan, ma durante un inseguimento con i ragazzi della barca, finisce con l'essere travolto da un'onda di rifiuti tossici nelle fogne, dalla quale riesce a sopravvivere grazie ad un'altra abilit\u00e0 sovrannaturale: la ricomposizione di tessuti morti.\nTornato a Crystal Lake, Jason viene distrutto quando l'FBI gli fa esplodere il corpo in una trappola, ma la sua anima, tramite il cuore (una delle pochissime parti rimaste intere), inizia a trasmigrare nei corpi di vari sfortunati, dando la caccia ai suoi parenti, in quanto il loro corpo \u00e8 l'unico che potrebbe riportarlo in vita e ridare le sue fattezze. Tuttavia, \u00e8 proprio un Voorhees che pu\u00f2 ucciderlo una volta per tutte e viene trafitto al cuore con un pugnale magico da Jessica Kimble, sua nipote, figlia della seconda figlia di Pamela, Diana, per poi sprofondare all'Inferno.\nL'unica cosa rimasta di Jason \u00e8 solo la maschera da hockey, che viene presa da Freddy Krueger, anch'egli relegato all'Inferno dopo la sua sconfitta per mano di sua figlia. Freddy, nei panni di Pamela, decide di risvegliarlo e resuscitarlo affinch\u00e9 porti caos e paura a Springwood, in modo che lui possa riacquistare abbastanza potere per poter tornare ad uccidere nei sogni, ma Freddy si accorge presto dell'errore: quando ha sufficienti poteri per tornare al lavoro, Jason uccide le sue vittime nella realt\u00e0, facendole sparire dal regno dei sogni. Fra i due nascer\u00e0 un sanguinoso scontro, al quale Freddy sembrer\u00e0 in vantaggio, fintanto che Jason \u00e8 nel mondo dei sogni, ma i giovani di Springwood aiuteranno Jason a sopravvivere agli incubi di Freddy, risvegliando il killer e attirando Freddy nel mondo reale, dando il via ad un epico scontro che ha luogo al campeggio in ristrutturazione di Crystal Lake. Quando Freddy si ritrova senza il braccio e Jason senza machete, i ragazzi incendiano il pontile sul quale stanno lottando. Freddy sembra essere sopravvissuto, ma Jason riemerge dall'acqua e lo infilza con il suo braccio prima di svenire dalla fatica, mentre i ragazzi danno il colpo di grazia al signore degli incubi. Il giorno dopo, Jason riemerge dal lago con la testa di Freddy in mano.\nJason, riprender\u00e0 quindi i suoi omicidi, finch\u00e9 non verr\u00e0 criogenicamente congelato nel 2010 nei laboratori di Crystal Lake. Nel 2455, per\u00f2, la cella criogenica di Jason viene portata sul Grendel, una navetta spaziale dove viene scongelato e d\u00e0 il via al massacro. Jason viene ucciso dall'androide KM-14, ma il suo corpo spezzettato cade in un letto rigenerante, creando una sua versione cibernetica, Uber Jason, rendendolo ancora pi\u00f9 potente di quanto non sia mai stato. I superstiti del Grendel scappano dopo aver fatto esplodere la nave con dentro Jason, ma il mostro ancora non \u00e8 stato fermato e si appresta ad abbordare la scialuppa di salvataggio, ma viene afferrato da un coraggioso astronauta marine e fatto schiantare nell'atmosfera di Terra II, il nuovo pianeta degli umani, uccidendolo.\nCronologia del reboot.\nNel 1980, gli eventi rinarrati di \"Venerd\u00ec 13\" prendono luogo e Pamela uccide tutti gli addetti di Camp Crystal Lake, reputandoli responsabili dell'accidentale annegamento del figlio. L'ultima sopravvissuta ha per\u00f2 la meglio e la decapita. Jason per\u00f2 era sopravvissuto e ha assistito alla morte della madre, il cui spirito lo intima ad assicurarsi che nessuno osi mettere piede sulle sponde di Crystal Lake e cos\u00ec \"deturpare\" il maledetto luogo che li ha separati.\nQuesto Jason si dimostra essere pi\u00f9 intelligente dell'originale, ma sempre affetto da idrocefalia e con l'occhio sbilenco: Jason non \u00e8 pi\u00f9 un assassino improvvisatore sovraumano, ma un diabolico e potente cacciatore. Nel maggio del 2009, un piccolo gruppo di escursionisti fa tappa dai pressi del lago e, una coppia del gruppo incappa nel santuario di Jason a sua madre, dove prendono il medaglione di Pamela, visto che la foto al suo interno raffigura una giovane Pamela simile alla ragazza, Whitney. Jason massacra tutti i campeggiatori ma risparmia Whitney, vedendo in lei Pamela, e la trascina nella sua tana dove la incatena per assicurarsi di non perdere mai pi\u00f9 la madre.\nUn mese dopo, nel venerd\u00ec 13 giugno, un gruppo di adolescenti giunge a Crystal Lake, presso la baita di uno dei ragazzi e il fratello di Whitney, Clay, giunge per cercare la sorella. Jason, prima di uccidere i ragazzi, fa tappa in una fattoria dove viene privato del suo sacco-maschera e trova una pi\u00f9 comoda maschera da hockey. Jason porta di nuovo il massacro a Crystal Lake, ma Clay riesce a salvare la sorella ed entrambi riescono a ingannare Jason, facendo interpretare a Whitney la parte di Pamela, tenendo distratto Jason abbastanza per ficcargli la testa in una cippatrice che non lo trita, ma pare ucciderlo. Quando per\u00f2 i ragazzi gettano il corpo nel lago, Jason riemerge e si avventa su Whitney.\nCaratteristiche.\nJason \u00e8 vestito con una camicia blu a quadri, una tuta a jeans e come maschera usa un sacchetto di juta, con un buco per un occhio, ma, dal terzo film in poi, indossa una camicia verde, pantaloni grigi e una maschera da portiere di hockey (anche se nel corso della storia gli indumenti subiscono varie modifiche e rovine, dato che vengono sempre di pi\u00f9 danneggiati). Nei primi 4 capitoli, il suo occhio destro \u00e8 visibilmente pi\u00f9 basso del sinistro ed \u00e8 cieco, e mostra deformit\u00e0 gravi al volto oltre che una totale calvizie (a parte nel secondo capitolo). Nel remake del 2009, ha il labro leporino, oltre che dotato di qualche ciocca di capelli biondi .\nI suoi assassinii sono brutali ma risoluti, quasi meccanici, di solito effettuati con varie armi reperite in giro: coltelli, asce, accette, seghetti, martelli, mannaie, cacciaviti, un fucile subacqueo e persino un rompighiaccio. In molti media, Jason \u00e8 spesso associato con una motosega, ma in tutta la serie, l'unica arma motorizzata da lui usata \u00e8 stata una falciatrice a mano. Uccide anche a mani nude e il pi\u00f9 delle volte col suo inseparabile machete (lo stesso con cui \u00e8 stata uccisa la madre). Jason mostra pi\u00f9 volte sadismo verso le sue vittime, uccidendole in maniera lenta e dolorosa. Sin da bambino, Jason cresce sempre pi\u00f9 alto e forte, diventando un ragazzo di notevole prestanza fisica.\nIl personaggio di Jason subisce numerose modifiche nel corso della serie, soprattutto a livello di vestiario e fisionomia del volto (sempre differente da film a film a causa dei continui cambi di regia; anche la maschera, celebre segno del killer \u00e8 cambiata pi\u00f9 volte, addirittura in capitolo IX, risulta quasi fusa col volto). All'inizio \u00e8 solo un uomo, minorato mentale e taciturno, dotato di una notevole forza e resistenza alle ferite, che vive isolato nella foresta di Crystal Lake e uccide chiunque violi il suo territorio. La situazione resta tale fino a \"Venerd\u00ec 13 - Capitolo finale\". Dopo la sua uccisione Jason viene per\u00f2 riportato in vita sotto forma di zombie in \"Venerd\u00ec 13 parte VI - Jason vive\". Apparentemente \u00e8 impossibile ucciderlo se non distruggendone il corpo, come avviene in \"Jason va all'inferno\"; tuttavia, Jason rivela anche di avere la capacit\u00e0 di trasferirsi da un corpo all'altro possedendo i corpi delle persone, servendosi del suo cuore abnorme nel quale \u00e8 racchiuso il suo spirito demoniaco e si scopre che il vero e unico modo per annientarlo \u00e8 pugnalargli il cuore con una daga magica e per mano di un suo consanguineo. Nel finale del film viene sconfitto e relegato all'Inferno. Tuttavia Freddy Krueger lo fa tornare dall'aldil\u00e0 in (\"Freddy vs. Jason\"). In un seguito ambientato nel futuro, \"Jason X\", Jason diverr\u00e0 un cyborg.\nJason non compare tuttavia in tutti i capitoli della saga, nel primo e nel quinto capitolo, non \u00e8 Jason l'assassino ma la madre nel primo capitolo e un barelliere nel quinto a cui era stato ucciso un figlio ritardato all'interno di una comunit\u00e0 e decide di uccidere tutti i ragazzi della comunit\u00e0 ritenendoli responsabili della morte del figlio, costui uccider\u00e0 indossando una maschera da hockey simile a quella di Jason (dato che la sua ha dei triangoli blu, invece di quelli rossi) per far credere a tutti di essere il fantasma dell'assassino di Crystal Lake che in quel episodio era morto, ucciso da Tommy Jarvis nel capitolo precedente.\nPoteri e abilit\u00e0.\nIn quanto non-morto, Jason \u00e8 virtualmente immortale: se il suo corpo venisse distrutto, il suo spirito si trasferirebbe in un altro ospite, sia vivo che cadavere, trasferendone le sue fattezze e le sue capacit\u00e0. Jason possiede inoltre una forza sovrumana, che gli permette di sollevare pesi immensi senza sforzo. Possiede una resistenza fisica quasi infinita, riuscendo a sopravvivere a ferite d'armi da fuoco e addirittura alla decapitazione. La trasformazione in cyborg pi\u00f9 recente lo ha reso ancora pi\u00f9 potente di prima, rendendolo pi\u00f9 forte e resistente rispetto al passato; grazie alle sue parti di metallo \u00e8 diventato indistruttibile.\nJason sembra possedere poteri paranormali: una sua abilit\u00e0 (non confermata) sarebbe la capacit\u00e0 di teletrasportarsi ovunque nella zona di Crystal Lake, permettendogli di cogliere alle spalle le sue vittime ignare. Una sua ulteriore capacit\u00e0 \u00e8 la sopravvivenza sott'acqua: nelle pellicole si pu\u00f2 notare come Jason sia immune all'annegamento, forse proprio perch\u00e9 \u00e8 stata quella la causa della sua \"morte\" da giovane. Infine, pare che le armi convenzionali non danneggino Jason in alcun modo; pi\u00f9 volte gli viene sparato contro o viene accoltellato, mostrando appena qualche segno di stordimento e senza quasi mai emettere suoni o gemiti di dolore.\nIl suo legame col campeggio di Crystal Lake in ogni caso sembra la chiave per spiegare le sue molteplici abilit\u00e0."}
{"id": "379721", "revid": "110157", "url": "https://it.wikipedia.org/wiki?curid=379721", "title": "H\u00e4rkingen", "text": "H\u00e4rkingen (toponimo tedesco) \u00e8 un comune svizzero di 1\u00a0533 abitanti del Canton Soletta, nel distretto di G\u00e4u."}
{"id": "379739", "revid": "125801117", "url": "https://it.wikipedia.org/wiki?curid=379739", "title": "MKE Ankarag\u00fcc\u00fc Spor Kul\u00fcb\u00fc", "text": "Il MKE Ankarag\u00fcc\u00fc Spor Kul\u00fcb\u00fc, per esteso Makina Kimya End\u00fcstrisi Ankarag\u00fcc\u00fc Spor Kul\u00fcb\u00fc, meglio noto come MKE Ankarag\u00fcc\u00fc o solo Ankarag\u00fcc\u00fc, \u00e8 una societ\u00e0 polisportiva turca con sede nella citt\u00e0 di Ankara.\nLa polisportiva \u00e8 attiva nei seguenti sport: badminton, calcio, pallacanestro, pallavolo (con una squadra femminile), taekwondo e tennistavolo.\nLa squadra di calcio, che attualmente milita nella TFF 1. Lig, la seconda divisione del campionato turco di calcio, annovera nel proprio palmar\u00e8s 2 Coppe di Turchia e una Supercoppa di Turchia, oltre a due campionati di seconda divisione. Ha inoltre partecipato a 3 edizioni della Coppa delle Coppe e a 2 della Coppa UEFA. Disputa le partite interne allo stadio Eryaman di Ankara, inaugurato nel 2019. In precedenza era di scena provvisoriamente allo stadio Osmanl\u0131, dopo la chiusura dello stadio del 19 maggio, avvenuta nel 2018. Vive una rivalit\u00e0 con il .\nStoria.\nEsordi e primo cinquantennio (1904-1959).\nLa societ\u00e0 ha sede ad Ankara, ma fu fondata, con il nome di Altin \u00d6rs IdmanYurdu, nel 1904 a Istanbul, nel quartiere di Zeytinburnu. La relativa squadra calcistica gioc\u00f2 cos\u00ec alcune stagioni nella \"Lega del venerd\u00ec di Istanbul\", prima che la societ\u00e0 si trasferisse, nel 1910, nella capitale turca, 500\u00a0km pi\u00f9 a est. Non \u00e8 chiaro il motivo del trasferimento ad Ankara. Secondo una teoria diffusa, i calciatori si divisero: alcuni scelsero di seguire scegliendo \u015e\u00fckr\u00fc Abbas e altri Agah Orhan. \u015e\u00fckr\u00fc Abbas fond\u00f2 il Turan Sanatkarang\u00fcc\u00fc nel 1910. Nel 1938 i due club si fusero a formare l'AS-FA G\u00fcc\u00fc, che nel 1948 cambi\u00f2 nome in Ankarag\u00fcc\u00fc. La squadra vinse il campionato turco nel 1949. In precedenza aveva ottenuto il terzo posto nel 1924 con il nome di Turan Sanatkarang\u00fcc\u00fc.\nAvvento dell'era professionistica (1959-1981).\nNel 1959, con la creazione della \"Mill\u00ee Lig\" (Lega nazionale), la prima edizione del primo campionato nazionale turco, la squadra fu ammessa al campionato dopo aver ottenuto il secondo posto nella Lega professionistica di Ankara. Si piazz\u00f2 quinta nel \"Beyaz Grup\" (Gruppo bianco) nell'annata d'esordio nella \"Mill\u00ee Lig\".\nL'Ankarag\u00fcc\u00fc retrocesse in TFF 1. Lig al termine della stagione 1967-1968, dopo essersi piazzata penultima. Torn\u00f2 in massima serie nella stagione seguente e vi rimase fino al 1975-1976, quando conobbe una nuova retrocessione, ma fece ritorno immediato in S\u00fcper Lig, da cui retrocesse tuttavia immediatamente, nel 1977-1978.\nRitorno e militanza in massima serie (1981-2012).\nNel 1981 la squadra torn\u00f2 in massima serie per decisione politica, contro cui la FIFA non pot\u00e9 opporsi. Il presidente della Turchia Kenan Evren e il governatore di Ankara Mustafa G\u00f6n\u00fcl volevano infatti che nella divisione di vertice del calcio turco vi fosse una squadra della capitale, per cui deliberarono la promozione del club magrado quest'ultimo avesse raggiunto il secondo posto, e non il primo, nel campionato di seconda serie, finendo dietro al . L'Ankarag\u00fcc\u00fc aveva vinto nella stessa stagione la Coppa di Turchia.\nSotto la guida del tecnico Ersun Yanal, la squadra ottenne il sesto posto nel 2000-2001 e il quarto nel 2001-2002. Dopo la partenza di Yanal lott\u00f2 per non retrocedere, riuscendo nell'impresa nelle ultime giornate di campionato per alcuni anni. Verso la fine del primo decennio degli anni 2000 attravers\u00f2 una crisi finanziaria, durante la quale Ahmet G\u00f6k\u00e7ek rimpiazz\u00f2 Cemal Ayd\u0131n nelle vesti di presidente del club.\nG\u00f6k\u00e7ek promise una ripresa della squadra e fuse il suo precedente club, l', con l'Ankarag\u00fcc\u00fc, mossa contrastata dalla federcalcio turca, che decise la retrocessione dell'Ankaraspor. Ahmet G\u00f6k\u00e7ek fu dunque destituito dalla presidenza del club per decisione del tribunale sportivo turco e al suo posto torn\u00f2 Cengiz Topel Y\u0131ld\u0131r\u0131mn, che fronteggi\u00f2 la crisi economica della societ\u00e0 vendendo i migliori giocatori, indebolendo fortemente la squadra. Il successore, Sami Alt\u0131nyuva, non riusc\u00ec a risolvere i gravi problemi economici, cos\u00ec molti calciatori lasciarono il club. Alla presidenza si successero poi Bent Ahlat, Atilla S\u00fcsl\u00fc e Mehmet Yi\u011finer, senza esito.\nCaduta in terza serie (2012-2013).\nA causa della crisi economica peggiorarono anche i risultati sportivi. La squadra, oberata dai debiti, retrocesse in seconda divisione nella stagione 2011-2012, dopo aver perso per 3-2 contro il , con ben sei giornate di anticipo rispetto alla fine del campionato. Alla fine ottenne solo 11 punti, frutto di 2 sole vittorie, schierando forzatamente una formazione piena di giovani. Segu\u00ec una nuova caduta nella stagione 2012-2013, quando la squadra, cui era stato imposto in estate il blocco del calciomercato in entrata, retrocesse in terza serie a causa dell'ultimo posto in seconda serie.\nRisalita (2013-oggi).\nNel 2013, con la presidenza di Mehmet Yi\u011finer, grande amico di Melih G\u00f6k\u00e7ek, inizi\u00f2 una lenta risalita. Egli riusc\u00ec a far sospendere il blocco dei trasferimenti in ingresso e a migliorare il rendimento della squadra, di cui fu segnale il terzo posto in terza serie ottenuto nella stagione 2013-2014. Nel 2016-2017 la squadra riusc\u00ec a guadagnare la promozione in seconda serie.\nDa neopromossa, la compagine di Ankara combatt\u00e9 per la promozione in S\u00fcper Lig gi\u00e0 nella stagione 2017-2018, quando fu seguita in media da 25\u00a0000 spettatori in casa. L'allenatore \u0130smail Kartal fu messo sotto pressione dopo un inizio opaco, con quattro partite consecutive senza vittorie, ma il successo per 4-1 contro la capolista alla quinta giornata segn\u00f2 la svolta: la squadra ottenne 12 risultati utili consecutivi che la fecero salire in testa alla classifica prima della sosta invernale. Un periodo negativo dopo la ripresa della stagione dur\u00f2 fino al mese di marzo, quando una vittoria per 2-1 contro l' rimise in carreggiata l'Ankarag\u00fcc\u00fc. Fino alla fine della stagione sub\u00ec solo un'altra sconfitta, prima della vittoria contro il che volle dire ritorno in S\u00fcper Lig. Il club, dopo due stagioni in massima serie, conclude l'annata 2019-2020 con l'aritmetica retrocessione con una giornata di anticipo, poi annullata a seguito della decisione della federazione di bloccare le retrocessioni dalla massima serie, come misura di sollievo dopo una stagione condizionata dalla pandemia di COVID-19. La retrocessione si materializza, tuttavia, al termine della stagione seguente, a causa del terzultimo posto finale.\nOrganico.\nRosa 2021-2022.\n\"Aggiornata al 1 febbraio 2022.\"\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019.\nCollegamenti esterni.\n Sito ufficiale"}
{"id": "379750", "revid": "2178", "url": "https://it.wikipedia.org/wiki?curid=379750", "title": "Celtic", "text": ""}
{"id": "379754", "revid": "69794", "url": "https://it.wikipedia.org/wiki?curid=379754", "title": "Vincitori del Palio di Siena (XX secolo)", "text": "Di seguito l'elenco dei vincitori del Palio di Siena nel XX secolo."}
{"id": "379758", "revid": "1543377", "url": "https://it.wikipedia.org/wiki?curid=379758", "title": "Venere di Milo", "text": "L\u2019Afrodite di Milo, meglio conosciuta come \"Venere di Milo\", \u00e8 una delle pi\u00f9 celebri statue greche.\nSi tratta di una scultura di marmo pario alta 202\u00a0cm priva delle braccia e del basamento originale ed \u00e8 conservata al Museo del Louvre di Parigi.\nSulla base di un'iscrizione riportata sul basamento andato perduto si ritiene che si tratti di un'opera di Alessandro di Antiochia anche se in passato alcuni la attribuirono erroneamente a Prassitele.\nStoria.\nLa \"Venere di Milo\" risale al 130 a.C. circa: \u00e8 dunque un'opera ellenistica, sebbene si tratti di una scultura che fonde i diversi stili dell'arte del periodo classico.\nVenne ritrovata spezzata in due parti nel 1820 sull'isola greca di Milo da un contadino chiamato Yorgos Kentrotas. Kentrotas nascose l'opera la quale fu poi tuttavia sequestrata da alcuni ufficiali turchi. Un ufficiale della marina francese, Olivier Voutier, ne riconobbe il pregio e, grazie alla mediazione di Jules Dumont d'Urville e del Marchese di Rivi\u00e8re, ambasciatore francese presso gli ottomani, riusc\u00ec a concluderne l'acquisto. Dopo alcuni interventi di restauro, la Venere di Milo fu presentata al re Luigi XVIII nel 1821 e collocata al museo del Louvre, dove \u00e8 tuttora conservata.\nCelebrata da artisti e critici, la Venere di Milo fu da molti considerata una delle pi\u00f9 significative rappresentazioni della bellezza femminile; l'unico che si distinse fu Pierre-Auguste Renoir che la liquid\u00f2 definendola \"un gran gendarme\".\nDescrizione e stile.\nAfrodite si leva stante col busto nudo fino all'addome e le gambe velate da un fitto panneggio. Il corpo compone una misurata tensione che richiama un tipico chiasmo di derivazione policletea. Il modellato \u00e8 reso con delicate suggestioni chiaroscurali, col contrasto tra il liscio incarnato nudo e il vibrare della luce nei capelli ondulati e nel panneggio increspato della parte inferiore.\nNon si conosce precisamente quale episodio mitologico della vita di Venere venga rappresentato: si ritiene possa essere una raffigurazione della \"Venus Victrix\" che reca il pomo dorato a Paride. Del resto, alcuni frammenti di un avambraccio e di una mano recante una mela sono stati ritrovati vicino alla statua stessa. In generale comunque colpisce l'atteggiamento naturale della dea, ormai lontana dalla compostezza \"eroica\" delle Veneri classiche dei secoli precedenti.\nDopo il ritrovamento dell'opera, sono stati numerosi i tentativi di ricostruirne la posa originaria (una raffigurazione ad opera di Adolf Furtw\u00e4ngler riproponente la forma originale dell'opera \u00e8 pubblicato in un articolo di Kousser)."}
{"id": "379765", "revid": "1573940", "url": "https://it.wikipedia.org/wiki?curid=379765", "title": "Basilica di Santa Giulia", "text": "La basilica di Santa Giulia di Bonate Sotto, in provincia di Bergamo, di cui rimane la parte absidale, fu fondata agli inizi del XII secolo in quella parte del territorio che era chiamata Lesina, per la vicinanza del omonimo torrente.\nLa fondazione.\nNon c'\u00e8 una datazione certa della sua fondazione, ma solo indiretta in quanto derivante dalla corrispondenza papale tuttora esistente.\nUna lettera di papa Onorio II del 14 maggio 1129 indirizzata al vescovo Ambrogio di Bergamo ed al Capitolo di Sant'Alessandro affermava tra l'altro \u00ab\u2026.riguardo alla chiesa di Lesina non ancora consacrata\u2026\u00bb, certificando cos\u00ec la sua esistenza a quella data. Anche altri atti ufficiali, di cui si \u00e8 certi per la storicit\u00e0 delle loro fonti e di data successiva, confermano l'esistenza della basilica nella prima met\u00e0 del XII secolo. Rimane, tuttavia, oscura l'iniziativa e la motivazione che hanno portato alla costruzione della basilica.\nLa basilica di Santa Giulia fu costruita in un sito abitato denominato Lesina o Lisina su un pianoro poco distante dall'attuale comune di Bonate Sotto, alla cui giurisdizione amministrativa appartiene. Attualmente il suo rudere \u00e8 inserito nella area cimiteriale comunale e viene usato come cappella cimiteriale.\nL'origine.\nSe si hanno notizie certe, seppure indirette, sulla data di fondazione della basilica nulla si sa della sua origine, confinata nel mito.\nLa credenza popolare l'ha voluta fondata ora dalla stessa santa Giulia martire, ora dalla regina longobarda Teodolinda, ma entrambe le ipotesi rimangono delle leggende prive di valenza storica. Sia il periodo di fondazione accertato, il XII secolo, sia il suo stile architettonico, romanico, confliggono con le attribuzioni leggendarie.\nLa santa, martire africana, non venne mai in Italia, mentre la regina Teodolinda concluse la propria vicenda umana nel VII secolo, ben cinque secoli prima della costruzione della basilica.\nSi pu\u00f2 ragionevolmente supporre che la basilica fosse espressione della \"pietas\" della comunit\u00e0 di Lesina ed al servizio delle sue esigenze religiose e liturgiche.\nLa fine.\nLe violente vicende storiche dell'epoca, il medioevo, portarono alla scomparsa ed alla dispersione della comunit\u00e0 di Lesina ed alla conseguente decadenza della basilica stessa, che culmin\u00f2 nel XIV secolo. Segu\u00ec, infatti, il destino di analoghe costruzioni che, in Italia e in altri paesi, ebbero momenti di grandezza e fine ingloriosa, riducendosi a cave di materiale edile.\nQuesto fu il destino della basilica di Santa Giulia come lo fu di tanti altri monumenti religiosi e civili dell'epoca.\nL'architettura.\nL'edificio ha una struttura architettonica basilicale a tre navate culminanti in tre absidi, l'interno era distribuito in cinque campate di cui sopravvive solo la prima antistante le absidi.\nRimangono oggi, a testimonianza di quello che fu la basilica di Santa Giulia, le tre absidi e la prima campata coperti da tetti non pi\u00f9 originali e parti della muratura perimetrale. La parte scoperta, ossia quella priva di tetto, \u00e8 stata ed \u00e8 tuttora parte del cimitero di Bonate Sotto con ancora molti tumuli e testimonianze sepolcrali.\nUn inopinato restauro settecentesco sopraelev\u00f2 di circa un metro l'abside centrale e sostitu\u00ec, variandone la pendenza, la copertura lapidea dei tetti con tegole di terracotta. Il sopralzo \u00e8 chiaramente visibile nelle immagini relative l'abside centrale dove balza evidente come corpo estraneo, aggiunto successivamente ed alterante l'armonia geometrica originaria\nL'abside centrale, attualmente adibita a cappella cimiteriale, \u00e8 stata affrescata nel 1795 dal pittore Vincenzo Angelo Orelli in collaborazione col fratello Baldassarre, specializzato nell'esecuzione delle quadrature.\nI resti della basilica lasciano immaginare la sua forma originaria e testimoniano l'eleganza della sua decorazione architettonica. Di particolare finezza sono i residui capitelli interni, scolpiti in leggere forme zoomorfe, antropomorfe e geometriche mentre sottile e gentile appare l'ornato esterno delle absidi con le finestrelle a doppio sguancio separate da cordonature o semicolonne che slanciano e snelliscono la struttura.\nL'ornatura di alcuni capitelli richiama lo stile cluniacense e sembra quasi anticipare il gotico tipico di Cluny.\nLo zoccolo dei tetti delle absidi \u00e8 ornato con un giro di archetti, alcuni dei quali terminano su graziose testine.\nUna notazione particolare va fatta per l'urna cineraria posta sulla colonna antistante la prima navata, urna che ha alimentato la leggenda della costruzione della basilica per iniziativa della regina Teodolinda.\nLa leggenda voleva che questa urna contenesse i resti mortali di una figlia della regina longobarda a suffragio della quale la madre avrebbe costruito la basilica.\nIn effetti si tratta di un reperto archeologico ben pi\u00f9 antico: un'urna cineraria romana, di epoca imprecisata, che custodiva i resti di una fanciulla dodicenne di nome Tiziana e piccoli oggetti d'oro forse parte del suo abbigliamento.\nSulla facciata dell'urna si legge ancora:\nRO\u2026.\nTI\u2026NAE\nQUAE VIXIT\nANN. XII. M.VII D. XIII\nNon testimonianza longobarda ma espressione della piet\u00e0 romana, altro non \u00e8 dato sapere."}
{"id": "379769", "revid": "10372", "url": "https://it.wikipedia.org/wiki?curid=379769", "title": "Demone (entit\u00e0)", "text": ""}
{"id": "379778", "revid": "767487", "url": "https://it.wikipedia.org/wiki?curid=379778", "title": "She-Devils on Wheels", "text": "She-Devils on Wheels \u00e8 un film del 1968, diretto dal regista Herschell Gordon Lewis.\nConsiderata una pellicola cult, \u00e8 uno dei maggiori esempi dei \"bikexploitation\".\nTrama.\nUna banda di motocicliste affronta una gang rivale maschile per decretare chi si debba spartire il quartiere.\nProduzione.\nIl film, come nella maggior parte dei lavori di Gordon Lewis, \u00e8 stato realizzato con un budget ridotto (circa 50.000 dollari).\nGirato in appena due settimane, \u00e8 ambientato interamente in Florida.\nLa maggior parte del cast \u00e8 composta da attori non professionisti.\nDistribuzione.\nMai uscito nelle sale italiane, la pellicola fu proiettata in cinema grindhouse o in drive in americani. Successivamente, venne riproposto in formato home video.\nColonna sonora.\nL'edizione musicale \u00e8 stata curata dallo stesso regista.\nLa band americana \"The Cramps\" ha realizzato una cover del tema principale nell'album \"A Date with Elvis\" (1986)."}
{"id": "379800", "revid": "86599", "url": "https://it.wikipedia.org/wiki?curid=379800", "title": "Norman Robert Pogson", "text": "Nacque nella citt\u00e0 di Nottingham, in Inghilterra. All'et\u00e0 di 18 anni aveva gi\u00e0 calcolato le orbite di due comete.\nDivenne assistente all'Osservatorio Radcliffe di Oxford nel 1851; nel 1860 si spost\u00f2 a Madras, in India, diventando l'astronomo del governo. All'Osservatorio di Madras compil\u00f2 il \"Catalogo Madras\" di 11015 stelle; scopr\u00ec inoltre cinque asteroidi e sei stelle variabili.\nIl suo contributo pi\u00f9 consistente fu notare che nel sistema di magnitudine introdotto dall'astronomo greco Ipparco le stelle di prima magnitudine erano circa cento volte pi\u00f9 luminose delle stelle di sesta magnitudine, dunque la diminuzione di luminosit\u00e0 per ogni classe era nell'ordine della radice quinta di cento, che vale circa 2.512. Questo valore \u00e8 utilizzato ancora oggi nella scala delle magnitudini.\nPer adattarsi alla scala empirica di magnitudini stabilita fin dall'antichit\u00e0 fu infatti introdotta la seguente relazione matematica:\ndove \"m\" sono le magnitudini delle stelle e \"L\" \u00e8 la luminosit\u00e0 delle due stelle.\nNel 1868 e nel 1871 Pogson partecip\u00f2 alle spedizioni per l'osservazione di due eclissi solari.\nNel corso della sua carriera scopr\u00ec un totale di otto asteroidi e di 21 stelle variabili. Fu direttore dell'Osservatorio di Madras per 30 anni, fino alla morte. Portano il suo nome un asteroide, 1830 Pogson, ed il cratere Pogson sulla Luna.\nAsteroidi scoperti.\nPogson ha scoperto 8 asteroidi:"}
{"id": "379803", "revid": "104485", "url": "https://it.wikipedia.org/wiki?curid=379803", "title": "Ammenemat I", "text": ""}
{"id": "379805", "revid": "125557208", "url": "https://it.wikipedia.org/wiki?curid=379805", "title": "King Oliver", "text": "Fu tra i pionieri del jazz e mentore di Louis Armstrong.\nBiografia.\nLe fonti non concordano sul luogo di nascita; per alcune \u00e8 nato a New Orleans e per altre ad Aben, in Louisiana, non lontana da Donaldsonville. Anche sull'anno di nascita non c'\u00e8 pieno accordo, e potrebbe essere il 1881, il 1884 oppure il 1885. \nFormazione.\nKing Oliver (Joseph Joe Oliver) fu una tra le prime personalit\u00e0 che si distinsero nettamente negli anni in cui a New Orleans la musica jazz inizi\u00f2 ad affermarsi, forse secondo solo a Jelly Roll Morton. La sua fu una figura di musicista \"solista\" che, maturando la propria autonomia artistica, si apr\u00ec a nuove esperienze.\nInizi\u00f2 a suonare la cornetta attorno al 1907, cominci\u00f2 ad esibirsi in alcune bande di ottoni nei quartieri di New Orleans e alla fine degli anni 1910 venne riconosciuto come il miglior cornettista della citt\u00e0. Tra le bande nelle quali si esib\u00ec allora si ricordano la \"Melrose Brass Band\", la \"Magnolia Band\"e la \"Eagle Band\".\nIn quegli anni venne in contatto con numerosi musicisti: Pops Foster, Lorenzo Tio Jr., George Baquet e Johnny St. Cyr. Mentre suovava all\"'Abadie Cabaret\" (a Storyville) ebbe l'opportunit\u00e0 di sostituire Freddie Keppard alla conduzione della \"Olimpia Brass Band\". Quella sua esperienza al fianco del pianista e compositore Richard M. Jones consolid\u00f2 le sue basi musicali e da quel momento sui manifesti cominci\u00f2 ad essere citato con lo pseudonimo \"King\".\nQuando nel 1917 il proibizionismo fece chiudere i locali di Storyville, il quartiere a luci rosse dove suonava con vari gruppi esibendosi in frequenti jam session, fu costretto, come molti altri, a trasferirsi a Chicago.\nMigrazione interna.\nTra il 1910 e il 1920 circa un milione di persone tra neri e bianchi migr\u00f2 al nord con meta Chicago e i grandi centri industriali. Molti jazzisti, anche in seguito all'intervento moralizzatore del Ministero della Guerra che provoc\u00f2 la chiusura dei locali di Storyville nel 1917, seguirono la grande migrazione interna. Questo, tuttavia, non determin\u00f2 la fine della \"prima mitica et\u00e0 del Jazz\". Molti musicisti infatti da New Orleans si erano gi\u00e0 trasferiti, come Jelly Roll Morton con le prime tourn\u00e9e nel 1904, Bob Johnson nel 1905, Freddie Keppard nel 1912 e diversi altri. A riprova la constatazione che molti musicisti jazz arrivando a destinazione ritrovarono la loro musica gi\u00e0 conosciuta e praticata. \nAvvenne cos\u00ec che King Oliver, giunto a Chicago, all'inizio del 1918 venne contattato dal contrabbassista Bill Johnson e fu chiamato a suonare al \"Royal Garden Caf\u00e9\" nella \"Original Creole Orchestra\". Ricevette un ulteriore ingaggio, sempre nello stesso periodo, al \"Dreamland Caf\u00e9\", con la \"Lawrence Duhes Band\" di Lawrence Duke, assieme a Lil Hardin, Sidney Bechet, Roy Palmer, Wellman Braud e Minor Hall.\nSuccesso.\nA Chicago si afferm\u00f2 diventando, dal 1920, direttore d'orchestra al \"Dreamland\". Dopo aver finito in quel locale spesso si recava a suonare sino al mattino in un cabaret della \"State Street\", famoso per essere frequentato dalla malavita.\nNel 1921 part\u00ec per una tourn\u00e9e in California ma ritorn\u00f2 quasi subito a Chicago con una scrittura al \"Lincoln Garden\" (precedentemente \"Royal Garden\") dove esord\u00ec con la \"King Oliver's Creole Jazz Band\". Nel 1922 la band era formata da Honor\u00e9 Dutrey al trombone, Warren Dodds alla batteria, King Oliver alla cornetta, Lil Hardin al pianoforte, Bill Johnson al contrabbasso, Johnny Dodds al clarinetto e Louis Armstrong alla cornetta.\nCon quest'orchestra, anche grazie all'entrata di Armstrong, Oliver ottenne il suo massimo successo.\nDa quel momento inizi\u00f2 ad incidere per varie etichette discografiche: \"Gennett\", \"Okeh\", \"Paramount\" e \"Columbia\".\nCon il 1923 la \"Creole Band\" si sciolse e anche Armstrong lasci\u00f2 Oliver per suonare con Ollie Powers prima, e con Fletcher Henderson poi.\nRitorn\u00f2 di nuovo nel 1925 con i \"Dixie Syncopators\", e seppe richiamare ottimi solisti come Kid Ory, Albert Nicholas e Barney Bigard. Nel 1926 Oliver divenne \"la pi\u00f9 grande cornetta jazz del mondo\" con i \"Savannah Syncopators\" al \"Plantation Caf\u00e9\", dove rimase ingaggiato per due anni con la sua orchestra. Il locale chiuse nel 1927.\nGli ultimi anni e la morte.\nIl periodo con i \"Savannah Syncopators\" per Oliver fu l'ultimo fortunato. Venne chiamato al \"Cotton Club\" ma perse l'importante occasione giudicando troppo basso il compenso che gli veniva offerto e l'ingaggio venne dato a Duke Ellington. Questi accett\u00f2, ebbe successo e rimase a suonare nel locale per tre anni.\nInizi\u00f2 cos\u00ec il suo declino artistico causato anche da problemi di salute e dal sopraggiungere della depressione che colp\u00ec gli Stati Uniti in quel periodo. Si ritrov\u00f2 di conseguenza a vivere solo, dimenticato e in miseria. La morte lo colse il 10 aprile 1938 a Savannah, un mese prima di compiere 53 anni, mentre lavorava come custode in una sala da biliardo.\nLa sorella, unica componente familiare rimasta in vita, spese tutti i propri risparmi per far trasportare il corpo di Joe a New York dove, il 12 dello stesso mese, presenti Louis Armstrong, Clarence Williams e un gruppo di fedeli amici musicisti, fu sepolto nel Woodlawn Cemetery (The Bronx)."}
{"id": "379809", "revid": "287204", "url": "https://it.wikipedia.org/wiki?curid=379809", "title": "Insieme con l'Unione", "text": "Insieme con l'Unione \u00e8 stata una lista elettorale che ha partecipato alle elezioni politiche italiane del 2006, limitatamente alla competizione per il Senato della Repubblica, all'interno della coalizione dell'Unione.\nStoria.\nLa lista era nata in seguito all'accordo stipulato tra la Federazione dei Verdi e il Partito dei Comunisti Italiani, che avevano intenzione di avviare un processo di confederazione unitaria della sinistra radicale, anche per ovviare allo sbarramento del 4% previsto dalla legge elettorale maggioritaria.\nIn seguito all'approvazione della nuova legge elettorale semiproporzionale, che ha abbassato gli sbarramenti (2% alla Camera, 3% al Senato) per i partiti coalizzati, l'esigenza si \u00e8 affievolita e i due movimenti hanno deciso di presentare un semplice cartello elettorale, con esplicito riferimento alla coalizione dell'Unione di cui facevano parte, nella sola competizione del Senato. Alla lista ha poi aderito anche il piccolo movimento dei Consumatori Uniti.\nLa lista, comunque, ha ottenuto un risultato positivo, in alcune realt\u00e0 anche superiore alle sommatorie dei due partiti aderenti. Ha raccolto il 4,2% dei consensi, eleggendo 11 senatori, di cui 6 in quota Verdi, e 5 in quota PdCI. Al Senato i due partiti hanno conseguentemente costituito un unico gruppo parlamentare, denominato \"Insieme con l'Unione Verdi - Comunisti Italiani\" presieduto dalla senatrice Manuela Palermi (Pdci); il vice era Natale Ripamonti (Verdi).\nAl gruppo aderivano, tra gli altri, Armando Cossutta e Marco Pecoraro Scanio, fratello del segretario dei Verdi e ministro Alfonso."}
{"id": "379826", "revid": "767487", "url": "https://it.wikipedia.org/wiki?curid=379826", "title": "L'amica di mio marito (film 1973)", "text": "L'amica di mio marito \u00e8 un film del 1973 diretto da Pim De La Parra. Rappresent\u00f2 l'esordio sul grande schermo dell'attrice olandese Sylvia Kristel.\nTrama.\nLa pellicola narra la storia di Frank, modesto impiegato che trascura la bella moglie Eva per dedicarsi agli amori mercenari ed alle sbronze con gli amici. Rimasto povero, gli viene tagliata la corrente elettrica, ma rinuncer\u00e0 ai suoi vizi solo quando un amico morente lo riconduce alla retta via. Infatti a nulla erano valsi i precedenti tentativi della partner, che aveva cercato dapprima di diventare madre sospendendo l'uso della pillola e poi di farlo ingelosire andando con altri uomini."}
{"id": "379829", "revid": "991694", "url": "https://it.wikipedia.org/wiki?curid=379829", "title": "Presidenti della Repubblica Slovacca", "text": ""}
{"id": "379853", "revid": "767487", "url": "https://it.wikipedia.org/wiki?curid=379853", "title": "Emmanuelle l'antivergine", "text": "Emmanuelle l'antivergine \u00e8 un film del 1975 diretto da Francis Giacobetti.\nSecondo episodio della serie di film erotici iniziata l'anno precedente con \"Emmanuelle\", .\nTrama.\nEmmanuelle raggiunge ad Hong Kong il marito Jean, ingegnere. L\u00ec fanno un patto di reciproca libert\u00e0 sessuale, in quanto ritengono pi\u00f9 importante la felicit\u00e0 rispetto alla fedelt\u00e0. Dopo aver raccontato le loro esperienze extramatrimoniali (Emmanuelle con una giovane ragazza, Jean con la figlia di un suo amico) instaurano un rapporto a tre con la sedicenne Anne-Marie, inesperta ragazza francese.\nDistribuzione.\nIn Italia fu distribuito dalla Cineriz con notevole ritardo, addirittura i primi di febbraio del 1977, e per di pi\u00f9 in versione censurata, portando il film alla durata di 75 minuti circa contro gli 87 minuti originali. Il doppiaggio italiano venne curato dalla storica C.D. (Serena Verdirosi dava la voce alla Kristel) e questo stesso doppiaggio sopravviveva anche nelle varie edizioni in VHS.\nIn VHS venne distribuito con il titolo \"L'antivergine - Emmanuelle 2\". Nel 2008 il film usc\u00ec in DVD nella sua versione integrale grazie alla Universal/Studio Canal, per\u00f2 con un doppiaggio completamente diverso (fino al punto che, mentre nella prima versione italiana, Umberto Orsini si doppiava da s\u00e9, in quella recente in dvd \u00e8 stato doppiato anch'esso da un altro attore).\nCritica.\nCuriosamente, per alcuni critici questa seconda avventura di Emmanuelle convince di pi\u00f9 della precedente: \u00abFatto sta che questo secondo capitolo di Emmanuelle riesce dove il primo aveva fallito e cio\u00e8 a coinvolgere lo spettatore. Sar\u00e0 per l'ottimo utilizzo dei colori (contrasti cromatici molto forti che vanno dal blu glaciale all'arancione pi\u00f9 avvolgente) che conferisce alle tante scene di sesso un'atmosfera surreale e quasi onirica; sar\u00e0 che Emmanuelle questa volta non viene dipinta come una ninfomane che d\u00e0 via il pane al primo che passa ma, anzi, sa fare le sue scelte [...]; sar\u00e0 che il tema dell'iniziazione sessuale di una vergine non pu\u00f2 lasciarci indifferenti o che ormai le malinconiche e bellissime musiche di Francis Lai ci sono entrate nel cuore; fatto sta che \"Emmanuelle 2 l'antivergine\" \u00e8 uno dei rari casi in cui un \"sequel\" conquista di gran lunga pi\u00f9 dell'originale\u00bb"}
{"id": "379858", "revid": "33751", "url": "https://it.wikipedia.org/wiki?curid=379858", "title": "Concetto Lo Bello", "text": "Detiene il primato di partite arbitrate in Serie A (328) e, nel 1963, \u00e8 stato insignito del prestigioso Premio Giovanni Mauro.\nBiografia.\nCarriera sportiva.\nInizi\u00f2 la sua carriera nel 1944. Inizialmente, si alternava nell'arbitraggio con la pallanuoto, il cui campionato si disputava d'estate. Arriv\u00f2 nella massima serie calcistica nel 1954 e divenne internazionale nel 1958 (esordio al Cairo il 28 dicembre, - 2-1).\nNella sua carriera ha dato prova di grande autorit\u00e0 e bravura in pi\u00f9 occasioni e si \u00e8 imposto in situazioni-limite mantenendo sempre il suo ruolo, malgrado le critiche per molte prese di posizione che erano viste come manie di protagonismo. Fu tra i primi a cercare di tutelare gli attaccanti concedendo dei rigori considerati generosi: fu anche arbitro di alcune sfide che decisero il campionato, tra cui lo spareggio-scudetto del 1964 fra e e la partita di campionato del 1970 tra Cagliari e Juventus, che diede la vittoria dello scudetto ai sardi. Lo Bello si \u00e8 premurato di far crescere a livello nazionale alcuni sport minori e l'intero movimento sportivo e ricreativo della citt\u00e0 di Siracusa.\nIn campo internazionale ha collezionato 93 partite, di cui 34 tra nazionali A. Ha diretto alcune partite delle fasi finali delle Olimpiadi 1960 (gli incontri di qualificazione Polonia-Tunisia 6-1 a Roma, Danimarca-Polonia 2-1 a Livorno, e la finale - 3-1), dell'Europeo 1964 (semifinale -Danimarca 3-0 a Barcellona) e del Mondiale 1966 (- 2-0 al Wembley Stadium, e la semifinale - 2-1 a Liverpool). Ha inoltre arbitrato la finale di Coppa Intercontinentale 1966 (Real Madrid-Pe\u00f1arol 0-2) e le finali di Coppa dei Campioni 1967-1968 (Manchester United-Benfica 4-1 dts) e del 1969-1970 (-Celtic 2-1 dts), di Coppa delle Coppe 1966-1967 (-Rangers 1-0 dts), di Coppa delle Fiere 1965-1966 (Real Zaragoza-Barcelona 2-4 dts) e di Coppa UEFA 1973-1974 (Feyenoord-Tottenham 2-0).\nOltre a essere l'arbitro pi\u00f9 presente in Serie A, Lo Bello \u00e8 anche il pi\u00f9 anziano ad aver diretto una partita delle competizioni UEFA per club: \u00e8 sceso in campo il 29 maggio 1974, all'et\u00e0 di 50 anni e 16 giorni, in occasione della finale di Coppa UEFA tra Feyenoord e Tottenham. Poco dopo questa partita si \u00e8 ritirato dall'attivit\u00e0 arbitrale.\nAnche il figlio Rosario ha vestito la maglia di arbitro, esordendo in Serie A subito dopo il ritiro del padre. Pur non raggiungendo la notoriet\u00e0 e il prestigio mondiale del genitore, Rosario riusc\u00ec a divenire anch'egli internazionale, nonch\u00e9 uno dei pi\u00f9 famosi direttori di gara italiani degli anni 1980.\nIn ricordo della sua figura e della sua carriera, l'AIA ha istituito un premio che porta il suo nome e che va a premiare ogni anno, a fine stagione, l'arbitro italiano con la qualifica di internazionale che pi\u00f9 si \u00e8 distinto.\nDal 1976 alla sua morte \u00e8 stato presidente della Federazione Italiana Giuoco Handball, ovvero la federazione pallamano: sotto la sua presidenza le nazionali azzurre hanno conseguito i loro primi successi internazionali: promozione dal gruppo C al gruppo B maschile nel 1984 (fino al 1991 nella pallamano i campionati del mondo erano strutturati su tre \"gruppi\" di merito ai quali si accedeva per promozione o retrocessione come nei campionati nazionali per club), salvezza nel gruppo B maschile nel 1985, medaglia d'oro ai Giochi del Mediterraneo femminili 1987, promozione dal gruppo C al gruppo B femminile nel 1990, medaglia di bronzo ai Giochi del Mediterraneo maschili 1991. Inoltre il movimento della pallamano italiana ha registrato negli anni della sua presidenza un costante incremento di tesserati e di squadre.\nCarriera politica.\nMentre era ancora in corso la sua carriera sportiva, si dedic\u00f2 attivamente alla vita politica: fu eletto deputato per la Democrazia Cristiana nel 1972 e fu poi riconfermato nelle 3 legislature successive. Nel 1986 venne anche eletto sindaco di Siracusa, carica che ricopr\u00ec per pochi mesi.\nNel 1975 fu proponente e relatore della legge n. 781 del 27-12-1975 relativa alla costruzione di impianti sportivi nel Mezzogiorno.\nRiconoscimenti.\nNel 2012 gli viene assegnato un \"riconoscimento alla memoria\" nella Hall of Fame del calcio italiano.\nA lui \u00e8 intitolato il palazzetto dello sport di Siracusa, il PalaLoBello.\nBibliografia.\nG. Basile, \"Concetto Lo Bello, da Siracusa. L'uomo, l'arbitro attraverso i media\", Edizioni Nuova Cultura, Roma, 2009."}
{"id": "379872", "revid": "44638", "url": "https://it.wikipedia.org/wiki?curid=379872", "title": "Concetto lo Bello", "text": ""}
{"id": "379892", "revid": "104485", "url": "https://it.wikipedia.org/wiki?curid=379892", "title": "Ammenemhat II", "text": ""}
{"id": "379897", "revid": "767487", "url": "https://it.wikipedia.org/wiki?curid=379897", "title": "Fai la maturit\u00e0 prima", "text": "\"Fai la maturit\u00e0 prima (Passe ton bac d'abord)\" \u00e8 un film del 1979, diretto da Maurice Pialat.\nTrama.\nLens, Francia: alcuni studenti, preoccupati per l'imminente esame di maturit\u00e0, passano le loro giornate tra bar, droga, sesso e riflessioni sul futuro che li attende."}
{"id": "379900", "revid": "819238", "url": "https://it.wikipedia.org/wiki?curid=379900", "title": "Raccordo parabolico", "text": "Un raccordo parabolico \u00e8 un tratto di linea ferroviaria, di lunghezza variabile, che si interpone fra un tratto in rettifilo e una curva, o fra due curve di raggio diverso.\nGeneralit\u00e0.\nNella progettazione sia delle strade che delle linee ferroviarie, il passaggio da un tratto rettilineo ad un tratto in curva non pu\u00f2 essere effettuato semplicemente prevedendo che il rettilineo risulti tangente alla curva stessa. In questo modo infatti un veicolo che si trovasse a percorrere questa linea, si troverebbe all'improvviso sottoposto ad un'accelerazione centrifuga, dipendente dalla velocit\u00e0 e dal raggio della curva. In altre parole subirebbe un \"contraccolpo\" o strappo, ovverosia una variazione di accelerazione centrifuga nel tempo, che in questo caso non sarebbe progressiva, bens\u00ec puntuale.\nQuesto innanzitutto provocherebbe un notevole decadimento del comfort di marcia per il passeggero, costretto a subire questi contraccolpi. In aggiunta avrebbe anche conseguenze sui veicoli ferroviari, che subirebbero urti e sollecitazioni che danneggerebbero a lungo termine i veicoli stessi. L'infrastruttura stessa inoltre subirebbe sollecitazioni dannose. Infine non sarebbe possibile inserire gradualmente la sopraelevazione: questo implicherebbe la presenza di tratti in rettilineo con sopraelevazione non nulla e tratti in curva con sopraelevazione insufficiente.\nIn sede di progetto quindi si prevede un raccordo di transizione, dove il raggio di curvatura decresce progressivamente da un primo valore (pari a formula_1 in caso di rettilineo), al valore finale che coincide con quello della curva a raggio fisso. Esistono diversi tipi di raccordi, che si basano su diverse ipotesi (variazione lineare piuttosto che sinusoidale della curvatura), tuttavia i due raccordi pi\u00f9 comuni sono la clotoide, utilizzata per le infrastrutture stradali, e la parabola cubica, utilizzata nelle ferrovie.\nTrattazione analitica.\nL'espressione della parabola cubica utilizzata dalle FS \u00e8 la seguente:\nformula_2\ndove R \u00e8 il raggio finale, pari a quello della curva nella quale si sta iscrivendo il raccordo, e L \u00e8 la lunghezza totale del raccordo parabolico. Questa lunghezza deve essere nota, e viene determinata col procedimento illustrato nel prossimo paragrafo.\nDimensionamento del raccordo parabolico.\nLa lunghezza minima del raccordo parabolico viene determinata da tre condizioni:\nTali limiti, a seconda dei ranghi, sono riportati nella seguente tabella:\nTabella in cui formula_3\u00e8 l'accelerazione non compensata, formula_4 \u00e8 il contraccolpo (altre volte indicato con formula_5, derivata prima dell'accelerazione centrifuga), ed formula_6 \u00e8 la velocit\u00e0 di rollio o di rotazione del veicolo intorno all'asse longitudinale. formula_7 \u00e8 la velocit\u00e0 di sollevamento.\nLa lunghezza minima del raccordo parabolico sar\u00e0 quindi quella che soddisfer\u00e0 le tre condizioni.\nIscrizione del raccordo parabolico.\nIn genere durante la progettazione l'iscrizione del raccordo parabolico \u00e8 un problema che non viene immediatamente affrontato. Normalmente viene individuato un primo tracciato composto solo da curve a raggio fisso e da rettifili, e solo successivamente viene inserito il raccordo parabolico. L'iscrizione del raccordo parabolico provoca necessariamente uno spostamento della curva: nella progettazione di linee ferroviarie per questa traslazione viene seguito normalmente il metodo del centro conservato. In altre parole la curva prima e dopo l'iscrizione del raccordo parabolico mantiene il suo centro originario, per cui una sua traslazione ne modifica inevitabilmente il raggio. In realt\u00e0 questa traslazione \u00e8 sempre molto piccola, nell'ordine delle decine di centimetri. Pu\u00f2 arrivare ad assumere valori pi\u00f9 elevati (prossimi al metro) solo in caso di raccordi parabolici particolarmente lunghi associati a curve a piccolo raggio. Questa situazione si presenta in pratica solo in caso di sopraelevazioni elevate (prossime al limite dei 16\u00a0cm). \u00c8 ovvio che comunque queste variazioni siano piccole in proporzione all'entit\u00e0 dei raggi di curvatura in gioco, e hanno un'influenza insignificante sui valori di accelerazione non compensata. Per questo motivo le verifiche su velocit\u00e0 e accelerazioni possono essere effettuate senza problemi prima dell'iscrizione del raccordo parabolico."}
{"id": "379902", "revid": "767487", "url": "https://it.wikipedia.org/wiki?curid=379902", "title": "Christian Vander", "text": "\u00c8 il fondatore del gruppo musicale rock progressivo Magma, i cui testi sono scritti ed interpretati in kobaiano, una lingua artificiale appositamente ideata. Oltre al suo lavoro con i Magma, si \u00e8 anche esibito come solista, con il Christian Vander Trio ed il Christian Vander Quartet, e con gli Offering.\nVander \u00e8 famoso sia per il suo stile compositivo che per la sua abilit\u00e0 come batterista. I suoi componimenti fondono jazz, rock, influenze classiche e dell'opera, e gli artisti che li ispirano spaziano da John Coltrane a Carl Orff. La musica di Vander viene generalmente classificata come rock progressivo, ma lo stile \u00e8 cos\u00ec originale che rientra in una categoria a parte, chiamata Zeuhl. Ci sono stati altri gruppi che hanno scritto musica di questo genere, e molti vedono tra i loro componenti degli ex-membri dei Magma. Tra i pi\u00f9 importanti ci sono i Weidorje e gli Univeria Zekt.\nNel 1981 si riunisce ai vecchi compagni dei Magma, Jannick Top, Didier Lockwood e Beno\u00eet Widemann per registrare \"Fusion\", un disco di jazz-rock in cui l'origine \"magmatica\" dei musicisti \u00e8 per\u00f2 ben evidente.\nGran parte delle opere di Vander e dei Magma sono tuttora disponibili presso l'etichetta di propriet\u00e0 di Vander, la Seventh Records."}
{"id": "379907", "revid": "7", "url": "https://it.wikipedia.org/wiki?curid=379907", "title": "Necropoli di Staglieno", "text": ""}
{"id": "379918", "revid": "15756", "url": "https://it.wikipedia.org/wiki?curid=379918", "title": "Crash Holly", "text": "Lockwood debutt\u00f2 nel wrestling nel 1989 e trascorse un decennio nel circuito indipendente prima di entrare a far parte della World Wrestling Federation nel 1999 come Crash Holly . Ha formato un tag team con suo cugino (kayfabe) Hardcore Holly, con il quale ha vinto il WWF World Tag Team Championship. Il tag team \"The Holly Cousins\" fu poi ampliato in una stable con l'aggiunta della \"cugina\" Molly Holly nel 2000. Durante la sua carriera nella WWF/WWE, Lockwood ha vinto il titolo WWF Hardcore Championship per ben 22 volte. Dopo essere stato rilasciato dalla WWE nel giugno 2003, firm\u00f2 un contratto per la NWA Total Nonstop Action come Mad Mikey , dove \u00e8 rimasto fino alla sua morte.\nBiografia.\nLockwood \u00e8 famoso soprattutto per aver lottato per molti anni nella World Wrestling Federation con lo pseudonimo Crash Holly o, pi\u00f9 semplicemente, Crash. Combatt\u00e9 a lungo a fianco del cugino (secondo la storyline) Hardcore Holly, assieme al quale vinse il World Tag Team Championship e a fianco di Matt Hardy creando con Shannon Moore una stable pro Matt Hardy. Vinse inoltre per ben ventidue volte il WWE Hardcore Championship. Licenziato dalla WWE nel luglio 2003, lott\u00f2 per molte federazioni indipendenti e per la Total Nonstop Action Wrestling (TNA).\nCarriera.\nCircuito indipendente (1989-1999).\nLockwood ha debuttato nel 1989, con Johnny Pearson nel Bay Area Wrestling, dove ha lottato fino al 1994. Si \u00e8 slogato la spalla circa cinque volte e si \u00e8 preso 18 mesi di pausa per riprendersi. Ha quindi lottato nel circuito indipendente come un \"irlandese\" di nome Erin O'Grady. Nel 1996 \u00e8 entrato nella All Pro Wrestling (APW), dove \u00e8 diventato noto come \"Leprechaun\" Erin O'Grady e ha avuto diversi incontri con Vic Grimes.\nDopo aver visto una registrazione di un match tra O'Grady e Michael Modest, il lottatore della Extreme Championship Wrestling (ECW) Tazz segnal\u00f2 Lockwood al proprietario della ECW, Paul Heyman. In ECW Erin O'Grady perse quattro match nel novembre 1997, incluso un dark match a \"November to Remember\".\nO'Grady ha lottato contro Grimes in un match di prova per la World Wrestling Federation (WWF) il 20 gennaio 1998 ed entrambi firmarono un contratto. Furono inviati alla Power Pro Wrestling, territorio di sviluppo dei talenti WWF, per allenarsi. Qui hanno vinto il Tag Team Championship PPW.\nIl coordinatore dei talenti del WWF Bruce Prichard ha inviato Lockwood in Messico, per prepararlo allo stile di lotta lucha libre per lo show \"WWF Super Astros\". Lott\u00f2 a Monterrey per tre mesi, indossando una maschera, nei panni di The Green Ghost (gioco di parole per \"gringo\").\nWorld Wrestling Federation.\nThe Holly Cousins (1999\u20132000).\nLockwood ha debuttato con il ring name Crash Holly, cugino (kayfabe) di Bob \"Hardcore\" Holly , nell'episodio del 16 agosto 1999 di \"Raw is War\". Sono diventati noti come The Holly Cousins. Crash fece il suo debutto pay-per-view a SummerSlam in agosto, dove The Holly Cousins hanno lottato in un tag team match contro gli APA, vinto da questi ultimi.\nIl 17 ottobre, a No Mercy, The Holly Cousins hanno sconfitto The New Age Outlaws per squalifica. La notte successiva a \"Raw is War\", sconfissero The Rock 'n' Sock Connection per il WWF Tag Team Championship. Detennero il titolo fino alla puntata di \"SmackDown\" del 4 novembre, quando lo persero contro Mankind e Al Snow.\nRegni titolati (2000-201).\nAll'inizio del 2000, Crash Holly si un\u00ec alla divisione hardcore. Nell'episodio del 24 febbraio di \"SmackDown!\", ha sconfitto Test per iniziare il primo dei suoi 22 regni come campione hardcore. La WWF decret\u00f2 che doveva difendere il titolo ventiquattro ore al giorno, sette giorni alla settimana, una stipulazione che in seguito divenne nota come \"Regola 24/7\". Ci\u00f2 significava che il titolo era messo in palio in modo permanente, non solo negli incontri sanzionati, e poteva cambiare di mano ovunque, ogni volta che qualcuno avesse schienato il campione, purch\u00e9 un arbitro WWF avesse contato la caduta. Holly veniva spesso attaccato da altri lottatori in luoghi improbabili, tra cui un aeroporto, un parco dei divertimenti, un circo e la sua camera d'albergo. Sebbene fosse spesso sconfitto, di solito riguadagnava immediatamente il titolo. Questo lo ha trasformato in un favorito della folla e gli \u00e8 valso il soprannome di \"The Houdini of Hardcore\". Ha spesso difeso il titolo contro non-lottatori, inclusi arbitri e road agent, come Gerald Brisco e Pat Patterson. Ha avuto una lunga faida con The Mean Street Posse (Pete Gas, Rodney e Joey Abs) per il titolo.\nA Rebellion, Crash sconfisse William Regal per vincere il titolo di WWF Europen Champion. Perse la cintura nel rematch con Regal due giorni dopo. Alla fine del 2000, fu introdotta un'altra cugina nella storyline di Crash, Molly Holly. Nel 2001, The Holly Cousins ebbero un feud con The Dudley Boyz. Nel corso di questa faida, Molly inizi\u00f2 una relazione romantica con Spike Dudley, portando a controversie interne all'interno delle due famiglie, nonch\u00e9 un angle in stile \"Romeo e Giulietta\".\nNell'episodio di \"Heat\" del 18 marzo 2001, Crash sconfisse Dean Malenko per vincere il titolo di campione dei pesi massimi leggeri. Lo difese in due episodi di \"Heat\", contro Funaki e Grandmaster Sexay, prima di perderlo contro Jerry Lynn nell'episodio del 29 aprile. Nel maggio 2001, Holly e Hardcore si riunirono brevemente come tag team.\nMattitude Followers (2002\u20132003).\nHolly fa il suo ingresso al King of the Ring 2000 quando la WWF fu ribattezzata World Wrestling Entertainment e divisa in due roster chiamati Raw e SmackDown. Holly fu assegnato al roster Raw, dove ebbe scarso successo. Pass\u00f2 quindi a SmackDown! nell'episodio del 2 settembre 2002 di \"Raw\" durante un match con Jeff Hardy. In precedenza, Eric Bischoff, direttore generale di Raw, era stato informato che un wrestler di Raw sarebbe partito per ricongiungersi con un parente a SmackDown!, e aveva ordinato il pestaggio di Hardy, che sospettava erroneamente di volersi riunire al fratello Matt Hardy.\nNel suo primo match a \"SmackDown!\", il 5 settembre, ha sconfitto The Hurricane. Ha quindi avuto un feud con il campione Cruiserweight Jamie Noble. Il 3 ottobre a \"SmackDown!\", Noble sconfisse Holly per conservare il titolo.\nIl 19 dicembre \"SmackDown!\", Holly si un\u00ec a Bill DeMott per sconfiggere Noble e Nunzio. Dopo il match, DeMott attacc\u00f2 Holly. Ci\u00f2 ha portato a un incontro tra i due a \"SmackDown!\", vinto da DeMott.\nDopo essere stato messo da parte per quattro mesi, Holly torn\u00f2 nell'episodio di \"SmackDown\" del 24 aprile 2003. Si un\u00ec a Matt Hardy e Shannon Moore nella stable Mattitude Followers (abbreviata \"MF'er\"). Dato che Crash era il presunto apprendista di Moore, Hardy lo chiamava anche \"Moore-on\". Il 30 giugno 2003, Lockwood fu licenziato.\nNWA Total Nonstop Action e circuito indipendente (2003).\nLockwood firm\u00f2 un contratto con la NWA Total Non-Stop Action (in seguito nota come Total Nonstop Action Wrestling) nel luglio 2003 e ha debuttato come Mad Mikey il 23 luglio accettando una sfida aperta da Elix Skipper e perdendo l'incontro.\nHa lottato brevemente per la Pro Wrestling Iron a Hayward, in California. Alla fine del 2003, Mad Mikey e Rory Fox sconfissero Quiten Lee e The Human Time Bomb con Ricky Steamboat come arbitro speciale ospite nella Heartland Wrestling Association in quello che si rivel\u00f2 essere il suo ultimo incontro.\nA Gennaio, a detta della moglie, Lockwood sarebbe invece dovuto volare in Giappone per lottare.\nVita privata.\nLockwood \u00e8 nato da Barbara Ann Balestreri Albertoni (deceduta nel 2015) e Robert Lockwood ad Anaheim, in California, e cresciuto a Pacifica, in California, dove si \u00e8 diplomato alla Terra Nova High School. Si interess\u00f2 al wrestling professionale in terza media, ispirato a Brady Boone. Mentre si allenava come lottatore e lavorava nell circuito indipendente, ha svolto un secondo lavoro presso \"Safeway\".\nLockwood incontr\u00f2 sua moglie, N'keigh Wheeler, quando scort\u00f2 Mark Henry sul ring a Unforgiven 1999, a Charlotte (Carolina del Nord). Si sono sposati alla vigilia di Capodanno, nel 1999. Nel 2002, ha aperto la \"Crash Holly's School of Professional Wrestling\" a Salisbury, nella Carolina del Nord, dove \u00e8 cresciuta N'keigh.\nLockwood ha una figlia di nome Patricia, nata il 23 aprile 1996, avuta da una relazione precedente.\nLockwood aveva vari saldi rapporti di amicizia con colleghi della WWF ed \u00e8 stato uno dei responsabili del successo di John Cena, in merito a ci\u00f2 Cena ha dichiarato:\nLa morte.\nLa sera del 5 novembre 2003 l'amico Steven Richards lo invit\u00f2 a una festa che si riveler\u00e0 fatale, poich\u00e9 secondo l'autopsia Lockwood, ubriaco quando and\u00f2 a dormire, mor\u00ec soffocato da un rigurgito del suo stesso vomito. Lockwood fu trovato parzialmente vestito con una pozza di vomito attorno al viso, varie bottiglie vuote di alcol e un flacone di Carisoprodol (farmaco per il dolore musco-scheletrico) parzialmente vuoto sono stati trovati nelle vicinanze. In un primo momento si pens\u00f2 che fosse questa la causa della morte, ma esami successivi classificarono il decesso come suicidio, senza escludere per\u00f2 una possibile morte accidentale da soffocamento.\nL'autopsia rivel\u00f2 che Lockwood inger\u00ec 90 pillole di Carisoprodol.\nLockwood aveva da poco ricevuto i documenti per il divorzio, stando a quanto dichiarato dalla moglie, i due si sarebbero separati a luglio, ma che comunque riuscirono a rimanere in ottimi rapporti.\nLa moglie ha scoperto la sua morte mentre si recava a casa di sua cugina a Charlotte.\nLockwood \u00e8 sepolto nel West Lawn Memorial Park, al China Grove, nella Contea di Rowan, Carolina del Nord.\nNell'agosto 2005, Nora Greenwald, che si \u00e8 esibita al fianco di Lockwood nei panni di Molly Holly, ha pubblicato un DVD autobiografico intitolato \"Nora Greenwald: Shootin 'the Shi Crap\" , e una parte degli utili derivanti dalla vendita del DVD \u00e8 andata al fondo scolastico della figlia di Lockwood. Nel marzo 2005, la New Breed Wrestling Association ha organizzato il \"Mike Lockwood Memorial Tournament\", vinto da Michael Modest .\nTitoli e riconoscimenti.\nInternational Wrestling Association\nMid-Eastern Wrestling Federation\nPower Pro Wrestling\nWorld Wrestling Federation\nPro Wrestling Illustrated"}
{"id": "379921", "revid": "1372005", "url": "https://it.wikipedia.org/wiki?curid=379921", "title": "Thomas Gold", "text": "Professore di astronomia alla Cornell University, membro della US National Academy of Sciences, e membro della Royal Society di Londra, Gold \u00e8 stato uno dei tre giovani scienziati di Cambridge che nel 1950 proposero la tesi, ora abbandonata, sullo stato stazionario dell'universo. Il suo lavoro ha riguardato sia l'ambito accademico che scientifico, nei campi della biofisica, dell'astronomia, dell'ingegneria aerospaziale e della geofisica.\nVita.\nNato a Vienna, fu educato al College Zuoz in Svizzera ed in seguito al Trinity College di Cambridge. All'inizio della Seconda guerra mondiale, fu internato a lungo come nemico e durante questo periodo incontr\u00f2 Hermann Bondi. Una volta rilasciato, lavor\u00f2 con Bondi e Fred Hoyle vicino a Dunsfold nel Surrey su un radar, una collaborazione che si sarebbe estesa anche all'astrofisica. Pi\u00f9 tard\u00ec Gold lavor\u00f2 all'Osservatorio Reale di Greenwich, a Herstmonceaux, nel Sussex, e all'Universit\u00e0 di Harvard.\nAll'inizio del 1959, quando la Cornell University gli offr\u00ec l'opportunit\u00e0 di creare un'unit\u00e0 interdisciplinare per la radiofisica a la ricerca spaziale e di dirigere il Dipartimento di Astronomia, accett\u00f2 prontamente. Rimase alla Cornell fino alla morte.\nSi spos\u00f2 due volte, dapprima con Merle Tuberg nel 1947 e successivamente con Carvel Beyer nel 1972. Ebbe tre figlie dalla prima moglie ed una dalla seconda. Mor\u00ec a 84 anni.\nAstrofisica.\nGold svilupp\u00f2 la ricerca sulla cosmologia e sui campi magnetici e coni\u00f2 il termine magnetosfera per il campo magnetico della Terra. Poco dopo la scoperta delle pulsar nel 1968, Gold e Hoyle identificarono correttamente questi oggetti come stelle di neutroni rotanti con forti campi magnetici.\nOrigine del petrolio.\nGold ha raggiunto la fama nel 1992 con l'articolo \"The Deep Hot Biosphere\" pubblicato in un numero della rivista \"Proceedings of the National Academy of Sciences\", e nel quale ha proposto una controversa teoria sull'origine del petrolio, del carbone e del gas naturale, e viene da alcuni considerata come uno dei pi\u00f9 importanti contributi alla teoria del petrolio di origine inorganica. La teoria esposta nell'articolo suggerisce che i giacimenti di idrocarburi (petrolio e gas) e il carbone siano originati dal flusso di gas presente ad estreme profondit\u00e0, al di sotto della superficie e, quindi, non da combustibili fossili. Si tratterebbe di materiale primordiale (metano) che arriva attraverso le caratteristiche tettoniche e viene contaminato da una \"biosfera\" in profondit\u00e0 fornita da batteri che vivono in condizioni o addirittura di superficie. Gold ha pubblicato il libro \"The Deep Hot Biosphere\" nel 1999, che estende le argomentazioni del 1992 e include la speculazione sulla origine della vita.\nMentre molti geologi occidentali ritengono che il petrolio sia prodotto a partire da rifiuti organici. Per Gold questo non ha senso, e sostiene come l'associazione di elio con i depositi di petrolio, le caratteristiche di essere collegato alle principali caratteristiche tettoniche, tra molti altri argomenti.\nThomas Gold ha proposto diverse spiegazioni per l'origine dei terremoti e ha messo in guardia sulla necessit\u00e0 di studiare le esalazioni di gas naturale (soprattutto metano) che raggiunge la superficie terrestre e possono essere collegati a disastri aerei e marittimi.\nCos\u00ec Thomas Gold riassumere le sue idee circa l'origine del petrolio:\n\"Hydrocarbons are not biology reworked by geology (as traditional view would hold), but rather geology reworked by biology\"\nossia:\n\"Gli idrocarburi non sono biologia rielaborata dalla geologia (come la visione tradizionale imporrebbe) ma geologia rielaborata dalla biologia\"\nPer parecchi anni, Gold port\u00f2 avanti l'idea che la superficie della Luna potesse essere ricoperta in ampie zone da uno spesso strato di polvere. La sua opinione influenz\u00f2 il progetto del Programma Surveyor statunitense di sonde lunari, ma le loro precauzioni si rivelarono eccessive, dato che Gold aveva sovrastimato l'effetto con cui le continue espansioni e contrazioni dovute alla variazione di temperatura polverizzano lo strato superficiale roccioso della Luna.\nVinse la Medaglia d'Oro della Royal Astronomical Society nel 1985."}
{"id": "379924", "revid": "916580", "url": "https://it.wikipedia.org/wiki?curid=379924", "title": "Specie di Viola", "text": "Elenco delle specie del genere \"Viola\":"}
{"id": "379927", "revid": "16953", "url": "https://it.wikipedia.org/wiki?curid=379927", "title": "Anacardo", "text": ""}
{"id": "379937", "revid": "1666804", "url": "https://it.wikipedia.org/wiki?curid=379937", "title": "Aulo Gabinio", "text": "Biografia.\n\u00c8 possibile che sia quel Gabinio che partecip\u00f2 come \"tribunus militum\" alla prima guerra mitridatica, sotto il comando del proconsole, Lucio Cornelio Silla, nell'87-84 a.C.\nIl suo nome resta per\u00f2 indissolubilmente legato alla \"Lex Gabinia\", con la quale, come tribuno della plebe, nel 67 propose di concedere a Pompeo Magno i pi\u00f9 ampi poteri possibili per condurre la guerra contro i pirati che ormai da decenni rendevano insicuro il Mediterraneo e le sue coste.\nIl decreto provoc\u00f2 fortissime proteste e tensioni dato che avrebbe concentrato nelle mani di un solo uomo un forte potere: massima libert\u00e0 operativa, un'armata di 500 navi, 5.000 cavalieri e un totale di 20 legioni. La legge pass\u00f2 grazie all'appoggio politico di Cesare e Cicerone, che, pur dichiarandosi consapevole della loro illegalit\u00e0, la riteneva necessaria. L'anno seguente, Gabinio segu\u00ec come legato Pompeo, che dopo aver piegato in soli tre mesi le resistenze dei pirati, con il mandato conferitogli dalla \"Lex Manilia\" (altra legge sulla falsariga delle \"Gabinie\") aveva aggredito Mitridate re del Ponto in Asia. Prese quindi parte alla fase finale della terza guerra mitridatica, spingendosi come \"legatus\" di Pompeo oltre l'Eufrate, fino al Tigri.\nNel 61, Gabinio divenne pretore e organizz\u00f2 giochi sontuosi. Nel 58 a.C., Gabinio divenne console, favorendo, in questa veste, l'azione che il tribuno della plebe Publio Clodio Pulcro stava intraprendendo contro Cicerone, che fu costretto all'esilio per aver illegalmente condannato a morte dei cittadini romani che avevano partecipato alla congiura di Catilina (63 a.C.).\nNel 57 a.C. ottenne il governo della provincia di Siria, represse la rivolta dei giudei e restitu\u00ec a Ircano il suo ruolo di sommo sacerdote a Gerusalemme, introdusse importanti cambiamenti nel governo della Giudea e ricostru\u00ec molte citt\u00e0. Nel 55 a.C., fu mandato in Egitto da Pompeo, rimettendo sul trono Tolomeo XII Aulete, che era stato spodestato in precedenza. Ma durante la sua assenza, la Siria era stata devastata dai predoni, mentre Alessandro, fratello di Aristobulo, aveva preso le armi per strappare a Giovanni Ircano II il titolo di sommo sacerdote. Gabinio lasci\u00f2 quindi ad Alessandria i cosiddetti Gabiniani per proteggere Tolomeo e, anche se con alcune difficolt\u00e0, riusc\u00ec a ristabilire l'ordine nella sua provincia, lasciando poi nel 54 il governatorato al suo successore, Marco Licinio Crasso. Tornato a Roma, fu sottoposto a tre processi per concussione, condannato ed esiliato (le sue propriet\u00e0 furono confiscate).\nDopo la vittoria di Cesare su Pompeo a Farsalo (9 agosto del 48 a.C.), i Pompeiani, guidati da Marco Ottavio, utilizzarono l'Illirico per riprendere a compiere nuove azioni militari contro i Cesariani. Fu cos\u00ec che, per contrastare l'avanzata dei Pompeiani e contemporaneamente quella dei \"Delmatae\", Cesare invi\u00f2 contro di loro, due legioni sotto il comando di un certo Lucio Cornificio come \"questor pro praetore\". Quest'ultimo riusc\u00ec a battere i Liburni della zona di Iader in uno scontro navale. Era evidente che nell'area fossero necessari dei rinforzi. Fu cos\u00ec che Cesare invi\u00f2 Aulo Gabinio, ex-partigiano di Pompeo, a capo di quindici coorti (delle legioni \"XXXI\" e \"XXXII\") e tremila cavalieri, il quale si incammin\u00f2 via terra girando intorno all'Adriatico, cosa mai accaduta prima d'allora. Gabinio, dopo essere penetrato nel territorio dei \"Delmatae\", lungo il fiume Cigola (\u010cikola) nei pressi di \"Synodion\", subiva una dura sconfitta, perdendo cinque delle sue coorti e i rispettivi \"vexilla\". Non demordeva per\u00f2 continuando la sua avanzata fino a raggiungere Salona nell'inverno del 48-47 a.C.. La campagna militare continu\u00f2 all'inizio dell'anno successivo (47 a.C.), soffrendo di numerose altre perdite da parte romana, tra cui 4 \"tribuni\", 38 centurioni e 2.000 legionari. Appiano sostiene che gli Illiri, temendo di poter essere puniti da Cesare per quello che avevano fatto qualche anno prima e ritenendo che una sua vittoria nella guerra civile avrebbe portato alla loro totale distruzione, attaccarono e distrussero buona parte di quell'esercito romano che era penetrato nei loro territori, ad eccezione di Gabinio e di pochi sopravvissuti. Tra il bottino catturato vi fu una grande quantit\u00e0 di denaro e materiale bellico. Gabinio, all'inizio dell'anno, mor\u00ec dopo una lunga malattia (47 a.C.), tanto che i Pompeiani si prepararono a contrattaccare, focalizzando le loro forze sul secondo comandante cesariano, Q. Cornificio, ora isolato al sud. Quest'ultimo lanci\u00f2 allora un'accorata richiesta di aiuto alle armate cesariane che si trovavano nella Gallia cisalpina e a Publio Vatinio che si trovava a \"Brundisium\"."}
{"id": "379945", "revid": "154639", "url": "https://it.wikipedia.org/wiki?curid=379945", "title": "Interlingua (glottodidattica)", "text": "Uninterlingua, in glottodidattica, \u00e8 la lingua che viene sviluppata da un discente che sta imparando una seconda lingua ma non l'ha ancora pienamente acquisita; questi preserva alcune caratteristiche della lingua nativa nel parlare o nello scrivere nella lingua bersaglio, apportando anche delle 'innovazioni'.\nUn'interlingua, peculiarmente basata sulle esperienze dei discenti di L2 (\"lingua seconda\"), pu\u00f2 cristallizzarsi in qualsiasi fase del suo sviluppo. Il discente crea un'interlingua utilizzando diverse strategie come \"language transfer\", ipergeneralizzazione e semplificazione.\nCiascuna fase di sviluppo \u00e8 detta \"variet\u00e0 di apprendimento\".\nFondata sul presupposto secondo il quale vi sarebbe \u00abuna struttura psicologica latente nel cervello\u00bb, l'interlingua viene attivata quando un individuo prova ad apprendere una seconda lingua.\nLarry Selinker (1972) propose la teoria dell'interlingua dopo aver osservato che, in una data situazione, le espressioni prodotte dal discente differivano da quelle che i parlanti nativi avrebbero prodotto se avessero cercato di trasmettere lo stesso messaggio. Questo confronto rivela dunque un sistema linguistico separato, la cui presenza pu\u00f2 essere constatata studiando le espressioni dei discenti che provano a riprodurre una norma della lingua bersaglio.\nPer studiare i processi psicologici coinvolti, bisogna confrontare l'interlingua del discente con\nFasi dell'interlingua.\nLarry Selinker definisce l'interlingua come un sistema a s\u00e9 stante, una lingua vera e propria, caratterizzata da regolarit\u00e0 come tutte le altre lingue, che \u00e8 il prodotto di una grammatica mentale, cio\u00e8 di una serie di regole, alcune riconducibili alla L1, altre alla L2, altre a meccanismi mentali universali (grammatica universale) in parte innati e inconsci, in parte consapevoli. L'interlingua, dunque, non \u00e8 frutto dell'imitazione della L2, ma della competenza transitoria (conoscenza che si ha in un determinato momento), \u00e8 provvisoria e soggetta ad adattamenti, perch\u00e9 le sue regole possono mutare nel tempo.\nNella prospettiva della linguistica acquisizionale, per quanto concerne le variet\u00e0 dell'interlingua dall'apprendente L2, Klein e Perdue (1997) parlano di tre diverse fasi:\nCuriosit\u00e0.\nUn'interlingua \u00e8 anche una lingua artificiale ausiliaria usata da parlanti di lingue diverse per poter comunicare gli uni con gli altri.\nFra le interlingue, solo l'esperanto possiede un numero considerevole di parlanti; l'interlingua e la lingua ido, diversamente, hanno una comunit\u00e0 di parlanti pi\u00f9 ristretta."}
{"id": "379947", "revid": "3115", "url": "https://it.wikipedia.org/wiki?curid=379947", "title": "Nemo tenetur se detegere", "text": "La locuzione latina nemo tenetur se detegere (anche nelle forme nemo tenetur se ipsum accusare e nemo tenetur edere contra se) esprime il principio di diritto processuale penale in forza del quale nessuno pu\u00f2 essere obbligato ad affermare la propria responsabilit\u00e0 penale (auto-incriminazione).\nValore costituzionale.\nTale principio trova accoglimento nel Codice di Procedura Penale di molti paesi, a partire dal V emendamento della Costituzione degli Stati Uniti d'America, laddove si afferma che nessuno \u00abpu\u00f2 essere obbligato in qualsiasi causa penale a deporre contro s\u00e9 medesimo\u00bb.\nL'ordinamento giuridico, nel bilanciamento degli interessi in gioco, accorda preferenza alla libert\u00e0 personale - e, secondo una dottrina, all'onore della persona - piuttosto che all'interesse alla repressione dei reati. Se tutti i soggetti del procedimento penale fossero obbligati a collaborare incondizionatamente con la Giustizia fino al punto di incriminare se stessi, verrebbe infatti meno la libert\u00e0 morale dell'imputato, che ha diritto di scegliere se e come difendersi anche quando colpevole: in Italia ci\u00f2 fu riconosciuto dalla legge n. 932 del 1969, in base alla quale l\u2019interrogatorio non fu \"pi\u00f9 considerato \u00abnarrazione obbligatoria e a titolo di verit\u00e0 cui \u00e8 costretto l\u2019indagato-imputato\u00bb, ma concepito essenzialmente come strumento per l\u2019esplicazione del diritto di difesa\" accordato dall'articolo 24 della Costituzione.\nDiversi sono gli istituti finalizzati a garantire i diritti dei soggetti coinvolti nel procedimento penale. Fra questi, si ricorda in particolare il privilegio contro l'autoincriminazione, che viene riconosciuto all'indagato e all'imputato: essi non sono tenuti a rispondere alle domande che vengono loro poste, e possono perfino mentire.\nNon possono commettere in tal modo i reati di falsa testimonianza, false informazioni al Pubblico ministero e favoreggiamento.\nIl privilegio contro l'autoincriminazione \u00e8 riconosciuto altres\u00ec ai testimoni, i quali possono opporlo qualora dalle risposte alle domande loro poste potrebbe emergere una propria responsabilit\u00e0 penale.\nVarianti.\n\"Common law\".\nNel diritto anglosassone il medesimo privilegio si articola in modo profondamente diverso: all'imputato \u00e8 concesso il diritto di non rispondere, come si desume dal noto Quinto Emendamento alla Costituzione degli Stati Uniti d'America, ma non quello di mentire. Nel caso egli decida di parlare, sar\u00e0 tenuto a dire il vero, a pena di incriminazione per falsa testimonianza. Per questo motivo nel diritto anglosassone anche l'imputato \u00e8 ritenuto teste attendibile, ma, di contro, sconta la propria perseguibilit\u00e0 qualora sia provato che menta.\nCEDU.\nLe sentenze della Corte europea dei diritti dell'uomo sono decisive per l'interpretazione e l'applicazione del principio \"nemo tenetur se detegere\", per gli Stati membri del Consiglio d'Europa.\nNella sentenza Funke contro Francia la Corte ha stabilito per la prima volta che l'autorit\u00e0 investita della persecuzione penale non pu\u00f2 obbligare nessuno a cooperare con la propria condanna, pena la violazione del diritto a un processo equo di cui all'articolo 6 della CEDU. Dopo questa sentenza, rimaneva per\u00f2 tra gli Stati membri del Consiglio d'Europa un certo margine di dubbio circa l'esatto confine del principio cos\u00ec proclamato: temevano che non sarebbe stato pi\u00f9 possibile controllare il rispetto di molte leggi e regolamenti, perch\u00e9 questo spesso richiede la collaborazione del cittadino (v. ad esempio la compilazione della dichiarazione dei redditi).\nNella sentenza Saunders contro Regno Unito queste ambiguit\u00e0 sono state chiarite. In quella sentenza, la Corte europea dei diritti dell'uomo ha stabilito che il diritto di non cooperare con la propria condanna si applica solo alle prove (orali o scritte) che dipendono dalla volont\u00e0 dell'imputato; al contrario, le prove che esistono indipendentemente dalla volont\u00e0 dell'imputato non sono coperte dal diritto di non collaborare con la propria condanna. Per questi ultimi mezzi di prova, indipendentemente dal fatto che il sospettato lo voglia o meno, se richiesto egli \u00e8 tenuto a presentare i relativi materiali all'autorit\u00e0 investita della persecuzione penale.\nProcesso amministrativo.\nIl principio del \"nemo tenetur se detegere\" vale anche nel processo amministrativo."}
{"id": "379948", "revid": "33689", "url": "https://it.wikipedia.org/wiki?curid=379948", "title": "Gedeon Burkhard", "text": "Biografia.\nBurkhard \u00e8 figlio dell'attrice Elisabeth von Molo e di Wolfgang Burkhard che lo segue come manager. Di origini italo-albanesi, \u00e8 il pronipote dell'attore Alessandro Moissi. Dal 2008 al 2017 \u00e8 stato sposato con l'attrice Anika Bormann.\nGedeon recita dall'et\u00e0 di 10 anni e ha preso parte a circa una trentina di film. Di grande successo sono stati in particolare: \"Kleine Haie\", per cui ha ricevuto il Premio del Cinema Bavarese come migliore attore nella parte di Ali nel 1992, e \"Donne senza trucco\" del 1993, film che ha ricevuto anch'esso grandi riconoscimenti.\nNel 1994 \u00e8 nel cast de \"La piovra 7 - Indagine sulla morte del commissario Cattani\" nel ruolo del reporter Daniele Rannisi.\nLa fama di Gedeon \u00e8 cresciuta in Europa e nel mondo per\u00f2 solo dopo la sua partecipazione al telefilm \"Il commissario Rex\" nel ruolo di Alex Brandtner.\nNel 1998, secondo un sondaggio del quotidiano Bild, \u00e8 stato eletto dal pubblico come sex symbol tedesco dell'anno, dopo Oliver Bierhoff e Campino.\nNel 2005-2006 Gedeon \u00e8 stato impegnato nelle pellicole cinematografiche \"Goldene Zeiten\" e \"The last train\".\nNel settembre 2007 ha recitato nella serie, messa in onda sul canale tedesco RTL, \"Squadra Speciale Cobra 11,\" di cui ha terminato definitivamente le riprese in novembre. Nello stesso anno Gedeon ha preso parte anche alla pellicola cinematografica \"M\u00e4rzmelodie\".\nNel 2008-2009 \u00e8 stato impegnato nelle riprese del film \"Bastardi senza gloria\" di Quentin Tarantino, in cui ha la parte di un sergente austriaco di origini ebree e di nome Wilhelm Wicki. In \"Bastardi senza gloria\" Gedeon Burkhard ha recitato accanto all'altro divo tedesco Til Schweiger e alla famosa stella americana Brad Pitt.\nGedeon ha inoltre recitato, nel corso della sua carriera, a teatro in due commedie: \"Sechs Tanzstunden in sechs wochen\" (Sei ore di ballo in sei settimane) nel 2003 e \"Der Krawattenclub\" (Il club della cravatta) nel 2005, dedicandosi di tanto in tanto a qualche esperienza di doppiaggio in Germania, prestando la voce nel 2002 a Joaquin Phoenix nel noto film \"Signs\" e nel 2007 a Paul Giamatti nel film \"The Illusionist - L'illusionista\".\nL'8 luglio 2010 \u00e8 intervenuto al Roma Fiction Fest insieme al regista, a diversi membri del cast, alla troupe e agli sceneggiatori, per presentare \"Caccia al Re - La narcotici\", serie televisiva diretta da Michele Soavi, che \u00e8 stata trasmessa nel gennaio 2011 da Rai 1.\nNel 2011, dopo il successo della fiction, \u00e8 entrato a far parte del cast dello show \"Ballando con le stelle\" in coppia con la ballerina Samanta Togni. Durante la gara, ha ballato in una prova a sorpresa con l'attrice Laura Glavan, che interpreta il ruolo della figlia del commissario protagonista nella serie \"La narcotici\"."}
{"id": "379976", "revid": "599013", "url": "https://it.wikipedia.org/wiki?curid=379976", "title": "Ihor Bjelanov", "text": "Durante la sua carriera ha vestito le maglie di Dinamo Kiev e Borussia M\u00f6nchengladbach: in patria ha vinto tutto, conquistando la Coppa delle Coppe 1985-1986, di cui \u00e8 miglior marcatore a pari merito con il suo compagno di squadra Zavarov e col tedesco Lippmann. In quest'annata, sale alla ribalta internazionale, segnando una tripletta ai Mondiali messicani contro il Belgio (incontro perso per 4-3), fino a vincere il Pallone d'oro nel 1986 davanti ai pi\u00f9 quotati Lineker e Butrague\u00f1o.\nRimane al vertice del calcio internazionale per un buon anno e mezzo, fino agli Europei 1988: l'URSS arriva in finale ma contro i Paesi Bassi, Belanov sbaglia un rigore e la nazionale sovietica cade 0-2. Un anno dopo si trasferisce in Germania, ma qui il suo rendimento \u00e8 fallimentare: dopo due mezze stagioni, passa a giocare prima nel secondo poi nel terzo livello del calcio tedesco, con risultati mediocri. Nel 1995 ritorna in patria, dove chiude la carriera.\nNel 2011 Belanov, assieme a Blochin, Lobanovski e Vitalij Staruchin, \u00e8 stato nominato \"leggenda del calcio ucraino\". \u00c8 stato anche votato dagli appassionati di calcio ex-sovietici come uno dei pi\u00f9 forti tra i giocatori sovietici di tutti i tempi.\nBiografia.\nSposato con Irina, ha una figlia nata nel 1985, Cristina. Gli piace l'opera, in particolare Giuseppe Verdi. Aveva problemi d'alcolismo.\nIn passato Andrij \u0160ev\u010denko s'ispirava a Belanov, uno dei suoi idoli.\nCaratteristiche tecniche.\nCalciatore dal fisico leggero, piccolo di statura, ma estremamente veloce era il rifinitore della Dinamo Kiev di Lobanovski, che lo ha allenato sia a Kiev sia in Nazionale. Era uno dei migliori protagonisti del \"calcio laboratorio\" (o \"laboratorio Lobanovski\" o \"calcio del duemila\") giocato dalla Dinamo Kiev di Valeri Lobanovski, che lo stesso calciatore ritiene essere il \u00abmiglior tecnico di sempre\u00bb. La Nazionale sovietica era abituata a giocare in contropiede, sfruttando le abilit\u00e0 di Belanov sulla fascia destra, quelle di Protasov a sinistra e la fantasia di Oleksandr Zavarov in mezzo al campo. Assieme a Protasov formava una minacciosa coppia offensiva. Durante la carriera ha giocato anche come unica punta nel 4-5-1, arretrando a giocare da esterno d'attacco destro durante gli incontri e lasciando la posizione centrale al pi\u00f9 adatto Protasov.\nAttaccante capace di giocare anche da trequartista, definito \u00abfuoriclasse\u00bb e \u00abcampione\u00bb, non era forte fisicamente, n\u00e9 dotato di un bagaglio tecnico elevato ma riusciva a bucare le difese grazie al suo rapidissimo cambio di ritmo: la velocit\u00e0, il dribbling e il tiro in suo possesso lo rendevano un attaccante completo e grazie a queste caratteristiche era considerato tra i migliori calciatori degli anni ottanta. Era anche un buon rigorista.\nEra soprannominato \"Razzo\", il che fa capire la sua elevata velocit\u00e0, dinamicit\u00e0 e l'abilit\u00e0 di smarcamento di cui era capace, che culminavano spesso in un tiro potente, secco, eseguito in corsa. Nel 1983 corse i 50 metri in 5\"7. Nel 1988, a ventotto anni, Belanov rivela un aneddoto curioso sulla sua carriera: nel 1985, al primo allenamento con la Dinamo Kiev, venne doppiato due volte da tutta la squadra dopo qualche giro di pista e se Lobanovski non l'avesse trattenuto sarebbe tornato a Odessa la sera stessa.\nCarriera.\nClub.\nBelanov ha militato in vari club: SKA Odessa, Chornomorets Odessa e soprattutto Dinamo Kiev, dove ha fatto faville tra il 1985 e il 1989, facendo incetta di titoli in patria e vincendo la Coppa delle Coppe nel 1986, competizioni nella quale diviene capocannoniere con 5 reti, assieme ai compagni di squadra Oleksandr Zavarov e Oleh Blochin e al tedesco Frank Lippmann. Nello stesso anno ricevette il Pallone d'oro come miglior calciatore europeo dell'anno, a sorpresa e tra le polemiche. Belanov vince davanti a candidati di tutto rispetto, Gary Lineker (capocannoniere in Premier League e al Mondiale messicano, secondo in campionato e finalista di FA Cup con l'Everton) ed Emilio Butrague\u00f1o (vincitore della Liga e della Coppa UEFA col , oltre a essere arrivato secondo nella classifica marcatori del Mondiale 1986 assieme a Maradona e dietro Lineker): Belanov sbaraglia la concorrenza vincendo con 84 punti, davanti a Lineker (62) e Butrague\u00f1o (59). In seguito dichiara che il suo connazionale Zavarov meritava di vincerlo al posto suo, avendogli servito parecchi assist. In un sondaggio indetto nel gennaio 1987 dai giornalisti sovietici, Zavarov \u00e8 giudicato superiore a Belanov. Nel gennaio 1987 s'infortuna per uno strappo muscolare. Il 24 febbraio 1987, durante la Supercoppa UEFA 1986 contro lo Steaua Bucarest, Belanov s'infortuna, dovendo uscire al 50' per Mikhailichenko: a fine partita lo Steaua vince per 1-0.\nNonostante avesse attirato a s\u00e9 gli interessi di alcune societ\u00e0 italiane, e soprattutto dell'Atalanta, che doveva ottenere Belanov in prestito dal Genoa, non arriva mai in Italia: nonostante l'affare sia dato come concluso, nelle prime settimane di luglio il ministero dello Sport sovietico afferma che ci sono ancora delle condizioni da trattare prima di cedere l'ormai ex Pallone d'oro; la trattativa prosegue e sia a met\u00e0 luglio sia verso i primi di agosto sembra gi\u00e0 essere conclusa con l'acquisto del sovietico, ma l'affare si complica nuovamente verso la met\u00e0 di agosto e nel settembre seguente la trattativa sfuma: il sovietico, che avrebbe dovuto essere il terzo straniero per i bergamaschi, \u00e8 sostituito da Evair. Belanov si rivela deluso per il suo mancato trasferimento all'Atalanta, chiuso definitivamente da Lobanovski. Solo nel 1994 ammette che le trattative con Genoa e Atalanta saltarono perch\u00e9 il governo sovietico gli imped\u00ec di firmare i contratti, condizionandone la carriera. In questo periodo guadagna 2.000 rubli al mese.\nAll'epoca i calciatori sotto i 29 anni non potevano giocare fuori dall'Unione Sovietica, perci\u00f2 dopo aver attraversato un periodo di declino da febbraio 1988, il 10 agosto 1989, Belanov si trasferisce ai tedeschi del Borussia M\u00f6nchengladbach, firmando un contratto da circa 1,55 milioni di marchi, unendosi al suo nuovo club a novembre, quando finisce il campionato sovietico. In Germania Ovest vive una stagione deludente, al di sotto delle aspettative per via di un calo di rendimento, litigando spesso con l'allenatore. Durante la sua seconda annata in Germania, il sovietico \u00e8 fermato assieme alla moglie dalla Polizia locale, che nel bagagliaio della sua auto trova dei capi di vestiario che erano stati appena rubati da un grande magazzino per un valore di 2.000 marchi (circa \u20ac 1.000), venendo arrestato subito dopo e immediatamente licenziato dal club. Al termine della seconda stagione al Borussia conta 24 presenze e 4 gol in campionato.\nNel 1991 passa all', nella seconda divisione tedesca. Qui vive stagioni altalenanti, fino alla retrocessione in terza divisione. Successivamente \u00e8 tornato in Ucraina, dov'\u00e8 un idolo nazionale, militando nel Chornomorets e nell'Azovetz Mariupol (seconda categoria ucraina), dopodich\u00e9 appende le scarpette al chiodo. Dopo il ritiro, ha aperto a Odessa una scuola calcio che porta il suo nome.\nDopo essersi impegnato nell'industria dell'acciaio, nell'estate del 2003 rileva la propriet\u00e0 del Wil assieme a un suo socio, Gennadyj Perepadenko, suo ex compagno di squadra ai tempi del Chernomorets, salvando la societ\u00e0 elvetica dalla bancarotta. Nel gennaio 2004 diviene presidente, mentre la squadra \u00e8 terzultima nella massima divisione svizzera. Con \u20ac 200.000, la societ\u00e0 del duo Belanov-Perepadenko, New Building Design, registrata a Madrid, ha rilevato la maggioranza delle azioni del Wil (precisamente il 51%). Nell'agosto 2003 Belanov esonera subito il tecnico in carica, Martin Andermatt, chiamando a suo cospetto l'inesperto Zavarov, ex compagno di squadra alla Dinamo Kiev e nella Nazionale sovietica. Zavarov per\u00f2 non ha la licenza per allenare e la federcalcio svizzera gli d\u00e0 un permesso fino al 31 dicembre 2003. Scaduto il permesso, nel 2004 Belanov gli concede di restare nel Wil, assegnandogli la carica di direttore sportivo e chiamando in panchina Joachim M\u00fcller. Dopo tre mesi M\u00fcller \u00e8 esonerato e al suo posto Tomas Matejcek si pone alla guida del club: quando i giocatori cominciano a non sopportare pi\u00f9 il nuovo tecnico, a causa degli allenamenti troppo duri, Belanov \u00e8 costretto a richiamare M\u00fcller, affiancandogli Stephan Lehmann. Nel febbraio 2004, contestato dai tifosi, Belanov si dimette dalla presidenza del Wil.\nNazionale.\nEsordisce in Nazionale il 2 maggio 1985 nel successo per 4-0 contro la Svizzera rimpiazzando al 79' Hennadij Lytov\u010denko. Divenuto ben presto titolare nell'Unione Sovietica del \"Colonnello\" Lobanovski, disputa i Mondiali '86 in Messico, dimostrando un'ottima forma e durante i quali realizza una tripletta contro il Belgio negli ottavi di finale: la partita venne comunque persa dai \"rossi\" per 4-3. In totale Belanov \u00e8 sceso in campo 33 volte con la sua Nazionale tra il 1985 e il 1990 e ha realizzato otto reti, ma \u00e8 spesso ricordato per aver fallito un calcio di rigore nella finale degli Europei del 1988 contro l'Olanda (0-2). Tra il 1986 e il 1988 \u00e8 uno dei calciatori pi\u00f9 importanti e pi\u00f9 rappresentativi della Nazionale sovietica."}
{"id": "379981", "revid": "436907", "url": "https://it.wikipedia.org/wiki?curid=379981", "title": "Zeuhl", "text": "Zeuhl \u00e8 un sottogenere del rock progressivo originato dalla band francese Magma. Il termine che gli d\u00e0 il nome \u00e8 un aggettivo in kobaiano, lingua artificiale ideata da Christian Vander, il batterista e fondatore dello stesso gruppo.\nSi pronuncia ; la \"z\" \u00e8 sonora come nell'italiano \"zona\", \"eu\" \u00e8 come nel francese \"fleur\", la \"h\" allunga la \"eu\": insieme totalizzano \"una sillaba e mezza\".\nLa parola \"Zeuhl\" significa \"celestiale\", anche se spesso il termine viene interpretato come \"musica celestiale\", dato che i componenti dei Magma descrivono il loro genere musicale come Zeuhl e \"Zeuhl Wortz\" significa \"musica della potenza universale\".\nQuesto genere musicale \u00e8 eseguito soprattutto da gruppi francesi, come gli Weidorje, gli Zao, gli Eskaton, gli Heldon, gli Shub Niggurath ed altri. Altre band che sono direttamente o indirettamente collegate allo Zeuhl sono i Ruins (Giappone), i Lagger Blues Machine (Belgio), gli Univers Zero (Belgio), gli Art Zoyd (Francia), i D\u00fcn (Francia), i Kultivator (Svezia), i Runaway Totem (Italia), gli Universal Totem Orchestra (Italia) ed altri.\nLo Zeuhl \u00e8 un mix di generi musicali come il neoclassicismo, il romanticismo, il modernismo e la fusion. Gli elementi comuni sono una sensazione oppressiva o disciplinata, ritmi di marcia, bassi pulsanti, pianoforte etereo o piano elettrico ed ottoni."}
{"id": "379982", "revid": "124123", "url": "https://it.wikipedia.org/wiki?curid=379982", "title": "Braulio Castillo", "text": "Entrato nell'organizzazione dei Los Angeles Dodgers da dilettante nel 1985, Castillo ha debuttato nella Major League Baseball (MLB) con i Philadelphia Phillies il 18 agosto 1991."}
{"id": "379993", "revid": "1215998", "url": "https://it.wikipedia.org/wiki?curid=379993", "title": "Superstition (Siouxsie and the Banshees)", "text": "Superstition \u00e8 il decimo album in studio del gruppo musicale inglese Siouxsie and the Banshees, pubblicato nel 1991 dalla Polydor Records.\nIl disco.\nContrariamente alle loro abitudini, i Banshees per questo album non si occuparono della produzione, ma la affidarono a Stephen Hague, celebre produttore il quale aveva collaborato con grossi nomi quali Pet Shop Boys, Pere Ubu, Erasure e New Order. Ma nelle successive interviste dichiararono di non essere stati soddisfatti del suo lavoro specialmente dalla produzione basata sul computer, in quanto il massiccio intervento di Hague in fase di arrangiamento aveva prodotto un sound troppo levigato e pop; neppure i fan amarono molto questo disco e i Banshees torneranno, con il successivo \"The Rapture\" del 1995, a un suono pi\u00f9 rock.\nLa band ha poi trascorso due mesi in viaggio negli Stati Uniti, da luglio ad agosto, come secondo gruppo principale del festival inaugurale di Lollapalooza. L'ultima data ha avuto luogo a Seattle il 31 agosto. Due settimane dopo, l'album ha raggiunto la sua posizione pi\u00f9 alta al n\u00b0 65 nella Billboard 200 la settimana del 14 settembre; \u00c8 rimasto il loro album pi\u00f9 venduto negli Stati Uniti, con 358.000 copie vendute; trascorse 21 settimane in quella classifica. Nel Regno Unito raggiunse il 25\u00ba posto in classifica. I tre singoli estratti furono \"Kiss Them for Me\" (pubblicato il 13 maggio 1991, raggiunse il 32\u00ba posto delle classifiche dei singoli inglesi e il 23\u00ba posto della Billboard Hot 100 statunitense), \"Shadowtime\" (pubblicato il 5 luglio 1991, 57\u00ba posto) e \"Fear (of the Unknown)\" (pubblicato solo per il mercato statunitense il 10 gennaio 1992, il 12\u00ba posto).\nTracce.\nTesti di Siouxsie Sioux, musiche di Siouxsie and the Banshees, eccetto ove diversamente specificato.\nClassifiche.\nAlbum"}
{"id": "380014", "revid": "2175", "url": "https://it.wikipedia.org/wiki?curid=380014", "title": "Golia Abelardo", "text": ""}
{"id": "380016", "revid": "729019", "url": "https://it.wikipedia.org/wiki?curid=380016", "title": "Candice Michelle", "text": "Nella sua carriera ha vinto una volta il Women's Championship ed \u00e8 stata votata \"Women of the Year\" dai lettori del \"Pro Wrestling Illustrated\" nel 2008.\nCarriera.\nL'ingresso di Candice nella WWE avviene in occasione del Raw Diva Search 2004. Nonostante non sia tra le finaliste, la ragazza viene assunta, inizialmente con un ruolo limitato a poche apparizioni televisive. Il primo ruolo importante di Candice \u00e8 in un bikini contest che la vede contrapposta a Christy Hemme, Maria, Melina e Stacy Keibler. Dopo la Draft Lottery del giugno 2005 passa a \"SmackDown!\" e si trova presto coinvolta in un feud con Torrie Wilson e Melina, schierandosi dalla parte di Torrie. A \"The Great American Bash\" veste i panni di arbitro speciale nel Bra and Panties Match tra la Wilson e Melina, vinto da quest'ultima.\nNel novembre 2006, Victoria durante una Battle Royal a \"Raw\" le rompe il naso costringendola a prendersi una pausa dal ring.\nNel 2007, a \"Vengeance\", diventa per la prima volta WWE Women's Championship sconfiggendo Melina in un match valido per la cintura, dopo averla schienata diverse volte a \"Raw\". La rivincita fra le due si \u00e8 terr\u00e0 a \"The Great American Bash\" in un match con il titolo in palio. A vincere \u00e8 stata nuovamente Candice. Successivamente inizia un feud con Beth Phoenix e a \"Unforgiven\" difende con successo la cintura dall'assalto della rivale.\nA \"No Mercy\" perde il match titolato contro Beth Phoenix; nel 2009 subisce un altro infortunio alla caviglia. Nel frattempo nel supplemental draft sul sito della WWE passa a \"Smackdown\", senza poter debuttare proprio per questo infortunio e il 19 giugno 2009 viene svincolata dalla WWE.\nIl 31 marzo 2010 viene inserita nel roster degli Alumni su WWE.com. Appare in seguito il 18 maggio 2016 durante \"Table for 3\", programma in onda sul WWE Network, insieme a Molly Holly e Michelle McCool.\nIl 2 dicembre 2017, dopo otto anni di inattivit\u00e0, combatt\u00e9 a \"HOH 36 - Blizzard Brawl 2017\", pay-per-view della House of Hardcore, dove batt\u00e9 Lisa Marie Varon.\nTorn\u00f2 nuovamente in WWE nel luglio 2019 in occasione della \"Raw Reunion\" insieme ad altre ex lottatrici, vincendo contro Kelly Kelly il WWE 24/7 Championship nel backstage.\nAltre attivit\u00e0.\nAl di fuori del wrestling, Candice Michelle \u00e8 considerata una sex symbol per aver posato sulla rivista \"Playboy\" nel 2006 ed essere stata la ragazza copertina del sito \"Go Daddy.com\" nel 2007, tramite il quale si \u00e8 esibita in uno spot del Super Bowl.\nVita privata.\nCandice Michelle e sua sorella maggiore, Dana, furono cresciute dalla loro madre nella citt\u00e0 di Milwaukee (Wisconsin); \u00e8 di origini tedesche e costaricane, \u00e8 amante dello sport e al college giocava a basket. \u00c8 sposata con Ken Gee Ehrlich, dottore di Los Angeles, con il quale convol\u00f2 a nozze il 7 maggio 2005; ha tre figli."}
{"id": "380022", "revid": "125889457", "url": "https://it.wikipedia.org/wiki?curid=380022", "title": "Manoscritto", "text": "Un manoscritto (dal latino \"manu scriptus\", cio\u00e8 \"scritto a mano\", abbreviato in inventari e cataloghi come ms) \u00e8 un qualsiasi documento scritto a mano, in opposizione a quelli stampati o riprodotti in un qualsiasi altro modo. Rientrano quindi in questa categoria anche i graffiti e le incisioni (su tavolette di qualsiasi materiale). Comunemente, per\u00f2, con questo termine si designano testi scritti a mano e redatti in forma di libro. In editoria sono considerati manoscritti anche i testi dattiloscritti che non sono ancora passati attraverso il processo di stampa. L'esempio tipico \u00e8 la copia che l'autore ha scritto personalmente. Sua caratteristica precipua dev'essere l'unicit\u00e0.\nIl periodo d'oro dei manoscritti \u00e8 situato nel Medioevo, quando gli amanuensi trascrissero migliaia di testi dell'antichit\u00e0 conservandoli in codici che li hanno preservati nei secoli. La disciplina che studia i manoscritti in quanto oggetti \u00e8 la codicologia, mentre lo studio della scrittura \u00e8 affidato alla paleografia. Lo studio e l'edizione dei testi contenuti nei manoscritti \u00e8 di competenza della filologia.\nI manoscritti non sono definiti dal loro contenuto, che pu\u00f2 essere contraddistinto da testo in prosa come da calcoli matematici, mappe, figure esplicative o illustrazioni. I manoscritti possono essere in forma di libro, di pergamena o in formato codex. I manoscritti miniati sono arricchiti da immagini, decorazioni ai bordi, lettere iniziali in rilievo o illustrazioni a piena pagina.\nSfondo culturale.\nPrima dell'invenzione della stampa xilografica in Cina o del tipo mobile in Europa, tutti i documenti scritti dovevano essere entrambi prodotti e riprodotti a mano. Storicamente, i manoscritti sono stati prodotti in forma di pergamene (volumen in latino) o libri (codici). I manoscritti venivano di solito realizzati su pergamena, papiro o carta. In Russia sono sopravvissuti documenti realizzati su corteccia di betulla risalenti all'XI secolo. In India, il manoscritto di foglie di palma, con una caratteristica forma rettangolare lunga, fu usato dall'antichit\u00e0 fino al XIX secolo. La carta si diffuse dalla Cina attraverso il mondo islamico verso l'Europa entro il XIV secolo, e alla fine del XV secolo aveva ampiamente sostituito la pergamena per molti scopi.\nSono diversi i manoscritti dell'antichit\u00e0 che si sono preservati giungendo poi a noi perfettamente leggibili. I pi\u00f9 antichi manoscritti venivano preservati dal caldo e dall'aridit\u00e0 tipici delle zone mediorientali vedendo collocati all'interno di sarcofagi in tombe egizie, o riutilizzati come involucri Per le mummie, o secretati per la conservazione in barattoli e sepolti (Codici di Nag Hammadi) o conservata in grotte asciutte (pergamene del Mar Morto). Manoscritti in lingue tochariche, scritti su foglie di palma, sopravvissero nelle sepolture nel deserto nel bacino del Tarim dell'Asia centrale. La cenere vulcanica conserv\u00f2 poi parte della biblioteca romana della Villa dei Papiri di Ercolano.\nIronia della sorte, i manoscritti che sono stati pi\u00f9 accuratamente conservati nelle biblioteche dell'antichit\u00e0 sono praticamente tutti persi. Il papiro ha una vita di almeno un secolo o due in condizioni relativamente umide, tipiche delle zone dell'Italia o della Grecia; solo le opere copiate su pergamena, di solito dopo la conversione generale al cristianesimo, sono sopravvissute, e non tutte.\nOriginariamente, tutti i libri erano in forma di manoscritto. In Cina, e in seguito in altre parti dell'Asia orientale, la stampa su legno \u00e8 stata utilizzata per i libri fin dal VII secolo. Il primo esempio datato \u00e8 il Sutra del Diamante dell'868. Nel mondo islamico e in Occidente, tutti i libri furono manoscritti fino all'introduzione della stampa a caratteri mobili nel 1450 circa. La copia manoscritta dei libri continu\u00f2 comunque per almeno un secolo, poich\u00e9 questa tipologia di stampa rimase costosa per molto tempo. I documenti privati o governativi rimasero scritti a mano fino all'invenzione della macchina da scrivere alla fine del XIX secolo. A causa della probabilit\u00e0 che si facessero errori ogni volta che un manoscritto veniva copiato, la filiazione di diverse versioni dello stesso testo divenne una parte fondamentale dello studio e della critica di tutti i testi che venivano trasmessi con il manoscritto.\nNel sud-est asiatico, nel primo millennio, documenti di importanza sufficientemente grande venivano incisi su morbide lastre metalliche come lastre di rame ammorbidite dal fuoco e inscritte con uno stelo metallico. Nelle Filippine, gi\u00e0 dal 900 d.C., i documenti non venivano inscritti con lo stelo, ma erano perforati come avviene con le attuali stampanti ad aghi. Questo tipo di documento era raro rispetto alle solite foglie e tavolette di bamb\u00f9. Tuttavia, n\u00e9 le foglie n\u00e9 la carta erano durevoli quanto il documento metallico nel clima caldo e umido. In Birmania, i kammavaca, manoscritti buddisti, erano incisi su lastre di ottone, rame o avorio, e persino su abiti di monaci scartati, piegati e laccati. In Italia alcuni importanti testi etruschi erano incisi similmente su sottili lastre d'oro: fogli simili sono stati scoperti in Bulgaria. Tecnicamente, queste sono tutte iscrizioni piuttosto che manoscritti.\nLo studio della scrittura, di quella realizzata a \"mano\" con i manoscritti sopravvissuti fino ad oggi, \u00e8 definita paleografia. Nel mondo occidentale, dal periodo classico fino ai primi secoli dell'era cristiana, i manoscritti venivano realizzati senza spazi tra le parole (\"scriptio continua\"), il che li rende particolarmente difficili da leggere per gli inesperti. Copie di questi primi manoscritti scritti in greco o in latino e di solito risalenti dal IV secolo all'VIII secolo, sono classificati in base al loro uso di lettere maiuscole o minuscole. Manoscritti ebraici, come i rotoli del Mar Morto, non erano invece contraddistinti da una tale differenziazione. I manoscritti che erano contraddistinti da sole lettere maiuscole sono chiamati \"maiuscoli\", quelli contraddistinti da sole lettere minuscole sono chiamati \"minuscoli\". Di solito, i manoscritti maiuscoli venivano realizzati con molta pi\u00f9 cura.\nVariazioni moderne.\nNel contesto della scienza bibliotecaria, un manoscritto \u00e8 definito come qualsiasi oggetto scritto a mano nelle collezioni di una biblioteca o di un archivio. Ad esempio, una raccolta di lettere o diari scritti a mano da una biblioteca \u00e8 considerata una raccolta di manoscritti. Tali raccolte di manoscritti sono descritti in conformit\u00e0 con standard di contenuto nazionali e internazionali come DACS e ISAD (G).\nIn altri contesti, tuttavia, l'uso del termine \"manoscritto\" non significa pi\u00f9 necessariamente qualcosa che sia scritto a mano. Per analogia un dattiloscritto \u00e8 considerato prodotto con una macchina da scrivere.\nNel libro, nella rivista e nell'editoria musicale, un manoscritto \u00e8 una copia originale di un'opera scritta da un autore o un compositore, che generalmente segue regole di tipografia e formattazione standardizzate. Nel cinema e nel teatro, un manoscritto, o una sceneggiatura breve, \u00e8 un testo di un autore o di un drammaturgo, usato da una compagnia teatrale o da una troupe cinematografica durante la produzione della performance o delle riprese del lavoro.\nScheda catalografica.\nLa descrizione del manoscritto (per la catalogazione) potrebbe procedere secondo il seguente ordine:\nDescrizione interna (per ciascuna opera contenuta in un manoscritto).\nQuanto sopra esposto \u00e8 ovviamente soltanto uno dei possibili modelli di descrizione. Andrebbe infatti tenuto conto della presenza di manoscritti anche in altre istituzioni, non necessariamente di natura letteraria (per es. il messale di una chiesa che non abbia annessa una biblioteca).\nFinzione letteraria del manoscritto ritrovato.\nIl \"manoscritto ritrovato\" \u00e8 un topos o espediente narrativo frequente nella storia della letteratura. \"Cosicch\u00e9 assistiamo da sempre, nella storia letteraria, a una grande variet\u00e0 di strategie che gli autori attuano per legittimare la propria opera, per dimostrare la sua autenticit\u00e0 o almeno per dissimulare la sua inautenticit\u00e0; o, ancora, per declinare la responsabilit\u00e0, moralmente ingiustificabile, della sua creazione. \u00c8 in questo terreno che si radica l'invenzione del manoscritto ritrovato.\" La pi\u00f9 antica testimonianza \u00e8 ne \"Le incredibili avventure al di l\u00e0 di Tule\", romanzo alessandrino del I secolo scritto da Antonio Diogene. Antonio Diogene si presentava unicamente come \"editore\" di un testo \"inciso su tavole di cipresso\" trovato secoli addietro. Tale espediente letterario lo troviamo in qualche celebre prologo di Chr\u00e9tien de Troyes.\nI principali autori che utilizzarono questo espediente furono:\nRecentemente Paulo Coelho nel romanzo \"Il manoscritto ritrovato ad Accra\" presenta invece una propria interpretazione di una pergamena del 1307, scritta ad Accra, ritrovata a Nag Hammadi in Egitto nel 1974 e scritta in tre lingue: arabo, ebraico e latino."}
{"id": "380030", "revid": "1932553", "url": "https://it.wikipedia.org/wiki?curid=380030", "title": "Atletica leggera ai Giochi della XIX Olimpiade", "text": "Ai Giochi della XIX Olimpiade di Citt\u00e0 del Messico nel 1968 vennero assegnati 36 titoli in gare di atletica leggera, di cui 24 maschili e 12 femminili\nPartecipazione.\nLa Germania presenta per la prima volta due squadre ai Giochi: l'esperimento unitario, anche se fondato su nobili motivazioni, non ha retto alla prova dei fatti. Dal 1968 in poi la Repubblica Federale Tedesca (abbreviata anche con le sigle FRG, in lingua inglese, e BRD, in tedesco) e la Repubblica Democratica Tedesca (GDR in inglese, DDR in tedesco) parteciperanno con le rispettive nazionali.\nA Citt\u00e0 del Messico viene battuto nuovamente il record di partecipazione nell'atletica leggera: sono presenti 93 squadre nazionali.\nSono 12 le formazioni che partecipano per la prima volta:\nIl punto tecnico.\nCi si interroga su quali possano essere le conseguenze dell'altitudine sulle prestazioni. Cosa succeder\u00e0 agli atleti chiamati ad eseguire il massimo sforzo in condizioni di aria rarefatta? L'unica competizione internazionale mai disputata prima in altura sono stati i Giochi panamericani del 1955, proprio nella capitale messicana. Ma non sono stati eseguiti studi sugli effetti dell'altitudine sullo sforzo degli atleti.\nVelocit\u00e0 e salti.\nA Citt\u00e0 del Messico, l'elevata altitudine ed il nuovo materiale sintetico di cui \u00e8 fatta la pista, il tartan, favoriscono il conseguimento di prestazioni eccezionali: vengono battuti tutti i record mondiali nelle gare di corsa fino ai 400 metri e nei salti in estensione, con un primato del mondo nel salto in lungo maschile che ha dell'incredibile.\nOltre all'altitudine, si osserva un altro fenomeno nelle corse veloci: il netto predominio degli atleti neri (statunitensi, caraibici e africani). Il caso non \u00e8 nuovo in s\u00e9, ma stupisce per le sue dimensioni: nelle gare maschili dai 100 ai 400 metri, piane e ad ostacoli, ben 10 delle 15 medaglie in palio sono appannaggio degli atleti di colore. Lo stesso si verifica in campo femminile, nei 100 metri e nella staffetta veloce. Fioriscono teorie su una presunta predisposizione dei neri alle gare di corsa esplosive, che per\u00f2 verranno ridimensionate gi\u00e0 nel 1972 dalle vittorie olimpiche dell'ucraino Valeri Borzov.\nNegli anni settanta sono stati calcolati i vantaggi che i velocisti hanno ricevuto dall'aria rarefatta di Citt\u00e0 del Messico. Nei 100 metri si sono guadagnati 11 centesimi di secondo rispetto al livello del mare; nei 200 metri circa 20 centesimi; nei 400 metri circa 36 centesimi.\nAnalizziamo gara per gara: \nI record che hanno inciso pi\u00f9 a lungo sulla storia delle rispettive specialit\u00e0 saranno invece il 43\"86 di Lee Evans sui 400 metri, l'8,90 di Bob Beamon nel salto in lungo ed il 2'56\"16 degli Stati Uniti nella staffetta 4x400. Il primo durer\u00e0 20 anni; il secondo 23 ed il terzo 24 anni.\nMezzofondo e fondo.\nDue soli paesi, Kenya ed Etiopia, sommando le gare in pista e la maratona, si aggiudicano la met\u00e0 delle 18 medaglie in palio (7 i primi e 2 i secondi). Se il dato \u00e8 da attribuire all'altitudine, ci\u00f2 significa che gli atleti europei e nordamericani hanno accusato la carenza di ossigeno pi\u00f9 del previsto. Alcuni hanno soggiornato prima dei Giochi in localit\u00e0 di montagna: i francesi a Fort-Rameau, sui Pirenei, gli americani hanno tenuto le loro selezioni ai 1909 metri di Echo Summit, sul lago Tahoe, ma non si pu\u00f2 dire che la scelta sia stata premiante. La maggior parte degli atleti europei e nordamericani - James Ryun, Ronald Clarke, Gaston Roelants, Jean Wadoux e J\u00fcrgen Haase - ha corso in tempi decisamente modesti."}
{"id": "380032", "revid": "92723", "url": "https://it.wikipedia.org/wiki?curid=380032", "title": "Estimated time of arrival", "text": "L'Estimated Time of Arrival (ETA) \u00e8 un termine genericamente usato in vari ambiti per indicare il tempo necessario per il completamento di un'operazione.\nIl suo primo uso si \u00e8 avuto (e si ha tuttora) in campo nautico e navale, esteso poi in campo aeronautico, dove viene usato per indicare l'orario stimato di arrivo di un aeromobile o sullo IAF (initial approach fix) se in IFR, o sulla verticale dell'aeroporto se in VFR. Con lo stesso significato \u00e8 anche usato in campo aerospaziale.\nIn ambito informatico viene usato per indicare il tempo ancora necessario per terminare una certa azione, quale ad esempio un download o l'installazione di un software.\nIn ambito Corrieri e Aziende di Trasporti viene generalmente indicato (ETA) come il giorno di arrivo stimato della merce a indirizzo consegna."}
{"id": "380033", "revid": "124953551", "url": "https://it.wikipedia.org/wiki?curid=380033", "title": "Simonetta Agnello Hornby", "text": "Biografia.\nFiglia dei nobili don Francesco (Cic\u00ec) Agnello Gangitano, barone di Signefari, e donna Elena Giudice Caramazza, \u00e8 cresciuta in Sicilia e ha studiato Giurisprudenza all'Universit\u00e0 degli Studi di Palermo, e nel 1965 ha ottenuto una borsa di studio Fulbright presso la University of Kansas. Nel 1967 ha conseguito la laurea a Palermo e si \u00e8 poi specializzata avvocatessa minorile e giudice in Inghilterra, dove si era trasferita dopo aver sposato un cittadino inglese. Vive a Londra dal 1972 ed \u00e8 presidentessa del Tribunale \"Special Educational Needs and Disability\".\nHa fondato nel 1979 uno studio legale nel quartiere londinese di Brixton, che si occupa prevalentemente delle comunit\u00e0 immigrate musulmane e nere e che \u00e8 stato il primo studio in Inghilterra a dedicare un dipartimento ai casi di violenza all'interno della famiglia. Ha insegnato Diritto dei minori all'Universit\u00e0 di Leicester.\nHa conseguito la cittadinanza britannica.\nIl romanzo d'esordio \"La Mennulara\", bestseller tradotto in 19 lingue, ha ricevuto il 7 giugno 2003 il \"Premio Letterario Forte Village\". Nello stesso anno ha vinto il Premio Stresa di Narrativa e il Premio Alassio Centolibri - Un Autore per l'Europa ed \u00e8 stata finalista del Premio del Gioved\u00ec \"Marisa Rusconi\". Nel 2019 \u00e8 uscita un'edizione rivista del romanzo, comprendente alcuni capitoli che l'autrice ha indicato come \"perduti\" in occasione della prima versione.\nNel 2014 ha condotto il programma televisivo \"Il pranzo di Mos\u00e9\" sul canale \"Real Time\".\nNel 2015 \u00e8 protagonista con il figlio George del docu-reality \"Io &amp; George\", in onda su Rai 3. Il format rappresenta un viaggio da Londra alla Sicilia per sensibilizzare sulle problematiche delle persone disabili.\nL'11 settembre 2016, nel pomeriggio di Canale 5, prende parte alla puntata speciale di \"Forum\" dal titolo \"I nuovi diritti\" in qualit\u00e0 di giudice arbitro nel dirimere una causa."}
{"id": "380035", "revid": "289247", "url": "https://it.wikipedia.org/wiki?curid=380035", "title": "Atletica alle olimpiadi estive 1900", "text": ""}
{"id": "380041", "revid": "89919788", "url": "https://it.wikipedia.org/wiki?curid=380041", "title": "Campionato Nazionale Dilettanti", "text": ""}
{"id": "380042", "revid": "287204", "url": "https://it.wikipedia.org/wiki?curid=380042", "title": "Seduta spiritica", "text": "La seduta spiritica, detta anche seduta medianica, \u00e8 una delle pratiche pi\u00f9 famose usate nello spiritismo. \u00c8 una riunione di persone che hanno in comune il desiderio di entrare in contatto con entit\u00e0 spirituali, soprattutto defunti, allo scopo di rivolgere loro domande specifiche. Presume in concreto una manifestazione degli spiriti ed implica un loro scambio di pensieri con i mortali.\nQuesto genere di contatti o colloqui verrebbero generalmente facilitati dall'intervento di un \"medium\" (letteralmente \u00abtramite\u00bb).\nDescrizione.\nLa seduta spiritica solitamente si svolge al chiuso seguendo particolari rituali, accorgimenti complessi e tecniche di evocazione.\nL'ambiente pi\u00f9 adatto \u00e8 solitamente rappresentato da una stanza tranquilla, con pochi rumori esterni che impedirebbero la concentrazione, oppure all'aria aperta. Gli spiritisti affermano che le presunte comunicazioni di livello pi\u00f9 elevato si otterrebbero sempre nelle sedute con pochi partecipanti.\nIl ruolo del \"medium\".\n\"Medium\" \u00e8 una parola latina che significa mezzo, tramite. Tale termine indica quelle persone o quegli individui che affermano di far da tramite alle comunicazioni degli spiriti.\nIl mezzo, grazie al quale il medium sostiene di mettersi in comunicazione con il mondo degli spiriti, sarebbe uno stato alterato della sua coscienza che viene chiamato \"trance medianica\". In tali circostanze di mutamento psicologico, il \"medium\" predisporrebbe la sua mente e condizionerebbe il suo corpo fisico a recepire le sollecitazioni degli spiriti e consentirebbe, in tal modo, l'esplicazione dei fenomeni paranormali di natura psichica o fisica, a seconda delle sue caratteristiche particolari.\nAdempimenti finali.\nAl termine delle comunicazioni occorrerebbe ringraziare lo spirito intervenuto e lasciarlo libero di andarsene perch\u00e9, secondo gli spiritisti, l'entit\u00e0 non accomiatata potrebbe restare per un certo tempo prigioniera nel luogo di evocazione e provocare strani fenomeni, come oggetti che si muoverebbero da soli o rumori arcani.\nLe tecniche.\nCon il tavolino.\nI partecipanti alla seduta, riuniti attorno al tavolo, si pongono in silenzio e concentrazione, tentando di stabilire uno stato di tensione mentale ed emotiva che permetterebbe al medium di utilizzare l'energia del gruppo per richiamare a s\u00e9 le forze necessarie ad un \"contatto\" con l'aldil\u00e0. I presenti formano una catena, tenendosi per mano o con altre modalit\u00e0, e dopo qualche tempo il tavolino, secondo gli spiritisti, dovrebbe fremere, scricchiolare o addirittura alzarsi leggermente da una parte. Quel momento rappresenterebbe l'inizio della comunicazione con l'entit\u00e0: il dialogo si svolgerebbe attraverso i classici colpi che andranno richiesti allo spirito come risposta alle domande formulate dai partecipanti secondo un codice predeterminato. Con la tecnica della trance invece il medium, una volta raggiunto il grado desiderato di concentrazione, ritiene di \"dare voce\" a defunti o altre entit\u00e0 spirituali che lancerebbero messaggi di vario genere parlando per conto dell'entit\u00e0 evocata.\nCon la tavola ouija.\nUn tipico sistema di interrogazione \u00e8 quello della tavola ouija. Questo strumento consiste in una piccola tavola con le lettere dell'alfabeto e con i primi dieci numeri (da 0 a 9 o da 1 a 10). Sulla tavola o quadrante si colloca un piccolo pezzo di legno triangolare, che poggia su tre sfere di cristallo in modo che possa scorrere facilmente. Il medium e i partecipanti pongono il dito indice sul triangolo mobile e questo indicherebbe in successione le lettere e le cifre scritte formando parole, date, cifre e frasi di senso compiuto. Secondo gli scettici in realt\u00e0 il fenomeno \u00e8 dovuto ai movimenti ideomotori dei presenti che non sono in grado di mantenere il dito perfettamente fermo, le frasi composte sono il frutto delle aspettative inconsce di chi la muove: \u00e8 sufficiente capovolgere le lettere e mischiarle perch\u00e9 la planchette inizi a comporre frasi completamente prive di senso.\nLa tavola \u00e8 anche pi\u00f9 semplicemente sostituita da lettere e numeri ritagliati e disposti a cerchio su di un tavolo, usando poi come planchette una moneta o un bicchiere.\nI possibili fenomeni fisici.\nLe sedute spiritiche non hanno nessun tipo di riconoscimento scientifico, e cos\u00ec anche i presunti fenomeni spesso a loro legati, come:\nCredenze.\nFra le credenze legate a queste pratiche:\nIl medium chiama uno spirito-guida che svolge il ruolo di intermediario dal lato del mondo spirituale, governando la seduta per tenere lontane entit\u00e0 negative che tentano di manifestarsi. \nSe il medium chiede un\"evocazione\", l'entit\u00e0 si manifesta all'esterno, restando separato dalla coscienza dei presenti; se la invoca, entra nel corpo del medium, che pu\u00f2 restare inabitato e cosciente, ovvero entrare in trance completamente posseduto dallo spirito, col risultato di parlare lingue sconosciute, con ricordi e un tono di voce che non sono i suoi.\nLe entit\u00e0 vivono in una dimensione trascendente senza spazio, da cui segue che:\nAd opinione di alcuni domina su tutto la presenza di una divinit\u00e0 con la sua legge che vieta alle entit\u00e0 di interferire col libero arbitrio dell'uomo, fornendo informazioni che pure hanno e potrebbero essere utili tanto al progresso materiale o spirituale del singolo (per arricchirsi, evitare dolori o la morte), che della collettivit\u00e0 dando la soluzione a problemi irrisolti della scienza.\nPer alcuni \u00e8 una sola dimensione trascendente dove non esiste neanche il tempo, per altri esiste un piano eterico intermedio tra quello fisico e quello puramente spirituale.\nLa comunit\u00e0 scientifica ritiene che tutti questi fenomeni abbiano spiegazioni naturali, come l'\"autosuggestione\" collettiva, o la pura e semplice frode, che \u00e8 stata talvolta dimostrata anche da parte di medium famosi.\nSecondo l'esoterista Rudolf Steiner, inoltre, nelle sedute spiritiche viene spesso fatta confusione sull'identit\u00e0 della persona morta con cui si ritiene di parlare, mentre si tratterebbe solo della sua proiezione dell\"'akasha\".\nCasi celebri.\nIl caso Moro.\nIl 10 giugno 1981, Romano Prodi fu chiamato a testimoniare davanti alla commissione Moro che indagava sul sequestro dello statista democristiano perch\u00e9 aveva dichiarato di aver partecipato, il 2 aprile 1978, ad una seduta durante un pranzo familiare in campagna con alcuni amici, tra i quali gli economisti Mario Baldassarri e Alberto Cl\u00f2, quest'ultimo propositore dell'esperimento divinatorio e proprietario della casa, che ebbero un ruolo mai del tutto chiarito nel reperimento delle indicazioni su un possibile luogo di detenzione dello statista. \nSecondo quanto riferito dai tre economisti (al tempo vicini politicamente alla Democrazia Cristiana) durante una presunta seduta spiritica effettuata il 2 aprile 1978 durante la seduta si sarebbero formate davanti agli astanti le parole Viterbo, Bolsena e Gradoli, quest'ultima (\"Gradoli\") coincideva con il nome della strada in cui si trovava un covo impiegato dal brigatista Mario Moretti, che aveva guidato l'operazione in via Fani (ma in cui Moro non era stato tenuto prigioniero).\nIl messaggio di Houdini.\nIl famoso prestigiatore Harry Houdini partecip\u00f2 a diverse sedute spiritiche per cercare di entrare in contatto con la madre morta. Avendo scoperto alcuni trucchi, grazie alla sua conoscenza delle tecniche di illusionismo, decise di mettere alla prova sistematicamente i medium della sua epoca, sconfessandoli pubblicamente. La sua sfida ai medium continu\u00f2 anche dopo la morte, perch\u00e9 lasci\u00f2 alla moglie una frase segreta di dieci parole che i medium avrebbero dovuto ripetere come prova d'essere entrati in contatto con lui. Sebbene numerosi medium affermassero di aver parlato con Houdini, nessuno di loro trov\u00f2 la frase segreta.\nEusapia Palladino.\nTra la fine del XIX e l'inizio del XX secolo il medium Eusapia Palladino fece molto parlare di s\u00e9 e nessuno dei vari scienziati che cerc\u00f2 di comprenderne i poteri riusc\u00ec nel suo intento. Esistono numerose fonti sull'argomento, tra cui una serie di articoli pubblicati tra il 1906 e il 1907 sul Corriere della Sera dal giornalista Luigi Barzini senior, poi raccolti nel libro Nel mondo dei misteri con Eusapia Palladino (1907)."}
{"id": "380050", "revid": "22475", "url": "https://it.wikipedia.org/wiki?curid=380050", "title": "Mr.Mime", "text": ""}
{"id": "380052", "revid": "22475", "url": "https://it.wikipedia.org/wiki?curid=380052", "title": "Mr Mime", "text": ""}
{"id": "380054", "revid": "1386670", "url": "https://it.wikipedia.org/wiki?curid=380054", "title": "Triscaidecafobia", "text": "La triscaidecafobia (dal greco \u03c4\u03c1\u03b5\u03b9\u03c3\u03ba\u03b1\u03af\u03b4\u03b5\u03ba\u03b1 \"treiska\u00eddeka\", \"tredici\" e \u03c6\u03cc\u03b2\u03bf\u03c2 \"ph\u00f3bos\", \"paura\") \u00e8 la paura irragionevole del numero 13, principalmente legata alla cultura popolare e alla superstizione. In alcune culture, specie quelle anglosassoni, esistono varie credenze riguardanti il venerd\u00ec 13.\nIl termine \u00e8 stato coniato da Isador Coriat nell'opera \"Abnormal Psychology\"; Invece in alcune culture il numero 13 \u00e8 considerato simbolo di fortuna ed eccellenza futura, specialmente nella regione del Tibet.\nOrigini.\nLe origini della superstizione contro il numero 13 non sono del tutto conosciute. Un fatto rilevante \u00e8 che il 13 \u00e8 il successore del 12, un numero altamente composto. Infatti un insieme di 12 elementi si pu\u00f2 dividere in parti uguali in molti modi, per due, tre, quattro o sei, e un \"tredicesimo\" elemento che si aggiunga a questo insieme lo \"spaia\" irrimediabilmente, impedendone qualunque suddivisione; infatti il 13 \u00e8 un numero primo.\nL'antipatia per il 13 ha radici antichissime, religiose e mitologiche. Secondo lo storico del folclore Donald Dossey risale alla mitologia scandinava: il dio truffatore Loki, che non era stato invitato a una cena nel Valhalla, arriv\u00f2 come tredicesimo ospite e fece in modo che H\u00f6d colpisse Balder con una freccia con la punta avvelenata di vischio. Secondo Dossey \u00abBalder mor\u00ec e tutta la Terra si ottenebr\u00f2. Tutta la Terra pianse. \u00c8 stata una brutta e storta giornata\u00bb. Questo importante evento nella mitologia scandinava rese infelice il numero 13. Un celebre riferimento al 13 nei Vangeli riguarda l'Ultima Cena, dove i commensali erano 13.\nIn alcuni anni i calendari lunisolari presentano 13 mesi, mentre il calendario gregoriano e il calendario islamico hanno sempre 12 mesi in ogni anno.\n\u00c8 diffusa la credenza secondo cui la fobia per il venerd\u00ec 13 abbia avuto origine dalla data del venerd\u00ec 13 ottobre 1307, in cui il re di Francia Filippo IV il Bello ordin\u00f2 l'arresto in massa dei Cavalieri templari. Tuttavia, sebbene il numero 13 fosse gi\u00e0 considerato sfortunato al tempo, l'associazione con questo evento \u00e8 nata nel ventunesimo secolo, ed \u00e8 stata resa popolare dal romanzo Il codice da Vinci.\nSuperstizione.\nNella cultura popolare di molti paesi del mondo il tredici viene considerato un numero di cattivo augurio in numerosi contesti. Per esempio pu\u00f2 suscitare qualche perplessit\u00e0 partire per un viaggio in una comitiva di tredici persone o essere in tredici a tavola. Queste credenze vengono spesso combinate al significato attribuito al giorno venerd\u00ec, anch'esso di probabile origine religiosa essendo il giorno della morte di Cristo secondo la tradizione, nella superstizione del \"venerd\u00ec 13\".\nLa superstizione viene talvolta assecondata anche in contesti pi\u00f9 seri e ufficiali, ad esempio in alcuni edifici ci si riferisce al 13\u00ba piano chiamandolo \"12b\" o \"14\", o analogamente si evita di numerare con il 13 stanze d'albergo, posti a sedere, modelli di veicoli, ecc.\nNel XIX secolo negli Stati Uniti \u00e8 apparso il \u00abClub dei Tredici\u00bb. L'obiettivo del club era quello di dissipare la superstizione che 13 persone a tavola \u00e8 un brutto segno. I membri del club si riunivano il 13 di ogni mese, si sedevano 13 persone al tavolo e mangiavano 13 piatti. Col tempo cinque presidenti degli Stati Uniti divennero membri onorari: Chester Arthur, Grover Cleveland, Benjamin Harrison, William McKinley e Theodore Roosevelt. Secondo studi moderni, tra 17 e 21 milioni di persone negli Stati Uniti soffrono di triscaidecafobia.\nSuperstizioni analoghe.\nIn Cina, in Giappone e in Corea, vi sono simili avversioni numerologiche (per il 4, il 14, il 24, il 34, il 41, ecc.) che comportano \"censure\" analoghe a quelle del numero 13. Questa credenza nasce molto probabilmente dal fatto che la parola cinese \"quattro\" (\u56db, Pinyin: s\u00ec) \u00e8 quasi identica a \"morte\" (\u6b7b, Pinyin: s\u01d0). Invece il 13 \u00e8 considerato un numero fortunato in queste culture dato che la parola tre, pronunciata \"san\", \u00e8 simile nella pronuncia alla parola \"vivi\" o \"sopravvivi\" in cinese e coreano ed \u00e8 naturale trovare il blocco 13A in luogo del quattordicesimo blocco di complessi residenziali. I numeri di telefono cellulare contenenti il numero 4 sono venduti a minor prezzo rispetto agli altri.\nIn Spagna, Grecia, Romania e Paesi latinoamericani \u00e8 il marted\u00ec 13 a essere considerato sfortunato; anche in Italia comunque marted\u00ec \u00e8 considerato un giorno sfortunato (\"N\u00e9 di Venere n\u00e9 di Marte n\u00e9 ci si sposa n\u00e9 si parte\" e simili).\nNella cultura italiana \u00e8 il 17 a essere considerato sfortunato (eptacaidecafobia), specialmente nella cultura napoletana, infatti secondo la smorfia napoletana il 17 corrisponde alla disgrazia."}
{"id": "380055", "revid": "110157", "url": "https://it.wikipedia.org/wiki?curid=380055", "title": "Jiali Plaza", "text": "Il Jiali Plaza \u00e8 un grattacielo alto 251 metri che si trova a Wuhan, in Cina.\nLa costruzione di 57 piani (pi\u00f9 2 piani sotterranei) \u00e8 stata progettata da WMKY Limited e terminata nel 1997.\nIl Jiali Plaza occupa un'area di 191.400 m2 ed \u00e8 principalmente adibito ad ufficio."}
{"id": "380057", "revid": "986213", "url": "https://it.wikipedia.org/wiki?curid=380057", "title": "Geraldine Somerville", "text": "Biografia.\n\u00c8 la figlia dell'esperto finanziario pensionato Sir Quentin Agnew-Somerville, secondo baronetto e della commerciante di antichit\u00e0 a County Meath (Irlanda), l'onorevole Lady Agnew-Somerville. Sua madre \u00e8 la figlia di John Drummond, 15esimo Baron Strange e sorella della defunta Cherry Drummond, 16esima Baronessa Strange. And\u00f2 a lezioni di danza dall'et\u00e0 di sei anni e, a otto anni, fu mandata alla The Arts Educational School, un collegio a Tring, Hertfordshire. L\u00ec le fu insegnato il balletto. Si ritir\u00f2 a sedici anni, ma continu\u00f2 i suoi studi a Londra e fin\u00ec alla Guildhall School of Music and Drama (1989) a Londra. Era praticamente sconosciuta come attrice. Pass\u00f2 l\u00ec tre anni, dove sembrava interpretare sempre vecchie signore. Fece un po' di lavoro di palcoscenico e appar\u00ec in televisione negli episodi di \"Poirot\" e di \"Casualty\" (1993) prima di approdare nel ruolo di Penhaligon o 'Panhandle', in \"cracker\" con l'attore Robbie Coltrane (Rubeus Hagrid negli adattamenti cinematografici di \"Harry Potter\"). \nSuccessivamente ha interpretato Lady Stockbridge in \"Gosford Park\" di Robert Altman e la madre di Harry Potter Lily Evans in sei film della saga, sempre in un piccolo ma importante ruolo.\nVita privata.\nGeraldine Somerville ha una sorella maggiore, Amelia, che gestisce un ristorante con suo marito nella foresta pluviale australiana, e un fratello minore, Lockett, che lavora a Hong Kong.\nSomerville spos\u00f2 Bill Osbourne-Young nel dicembre del 1995 e ha tre figli: Caspar William (2002), Arthur (2004) e Rose (2007)."}
{"id": "380059", "revid": "486946", "url": "https://it.wikipedia.org/wiki?curid=380059", "title": "Nidoran F", "text": ""}
{"id": "380060", "revid": "1381093", "url": "https://it.wikipedia.org/wiki?curid=380060", "title": "Damnation and a Day", "text": "Damnation and a Day \u00e8 il quinto album in studio del gruppo musicale britannico Cradle of Filth, pubblicato il 10 marzo 2003 dalla Sony Music.\nIl disco.\n\u00c8 l'unico album pubblicato dall'etichetta prima del passaggio alla Roadrunner Records.\n\u00c8 basato sul tema dell'apocalisse e sul poema di John Milton: \"Paradise Lost\".\nAlcune tracce sono narrate da Dave McEwen, apparso nel video di \"Her Ghost in the Fog\".\nL'album \u00e8 diviso in quattro parti."}
{"id": "380065", "revid": "486946", "url": "https://it.wikipedia.org/wiki?curid=380065", "title": "Nidoran M", "text": ""}
{"id": "380080", "revid": "125462219", "url": "https://it.wikipedia.org/wiki?curid=380080", "title": "Michael Madsen", "text": "Madsen \u00e8 uno degli attori-feticcio di Quentin Tarantino, con il quale ha lavorato in \"Le iene\" (1992), \"Kill Bill\" (', 2003, e ', 2004) e \"The Hateful Eight\" (2015), comparendo in un cameo anche in \"C'era una volta a... Hollywood\" (2019).\nBiografia.\nMadsen nasce a Chicago, Illinois nel 1957, figlio dell'autrice Elaine Loretta Melson e di Cal Madsen, che divorziarono quando lui aveva 10 anni. I nonni paterni sono immigrati dalla Danimarca, mentre la madre ha origini irlandesi e native americane. \u00c8 il fratello maggiore dell'attrice Virginia Madsen.\nGli inizi.\nCon il Chicago's Steppenwolf Theatre svolge la sua prova di attore pi\u00f9 seria e riesce a lavorare anche a fianco di attori del calibro di John Malkovich. A poco a poco Madsen inizia a lavorare nel grande schermo: nel 1983 in \"Wargames - Giochi di guerra\"; l'anno successivo, a fianco di Robert Redford, Robert Duvall e Glenn Close in \"Il migliore\".\nNel 1991 partecipa al film-biografia di Oliver Stone, \"The Doors\", al fianco di Val Kilmer e Meg Ryan, nonch\u00e9 al successo di \"Thelma &amp; Louise\", nel quale recita con Susan Sarandon, Geena Davis e Brad Pitt. Viene poi scoperto da Quentin Tarantino nel film di John Dahl \"Uccidimi due volte\", nel quale interpreta il ruolo di un killer psicopatico.\nIl successo.\nIl 1992 \u00e8 l'anno della sua consacrazione: interpreta il sadico e spietato malvivente \"Mr. Blonde\" nel film \"Le iene\", film d'esordio di Quentin Tarantino. Con questo ruolo a fianco di attori del calibro di Harvey Keitel, Steve Buscemi e Tim Roth, Michael Madsen si afferma nel suo ruolo cult e diviene quindi l'attore-icona dell'assassino violento e psicopatico per eccellenza. Il cattivo \u00e8 per\u00f2 la parte che meglio gli riesce, dimostrandolo con \"Getaway\" e \"Donnie Brasco\" (in cui \u00e8 al fianco di Al Pacino e Johnny Depp).\nMa il suo eclettismo gli consente di avere ruoli molto diversi, come l'amorevole padre di Jesse nella trilogia di \"Free Willy - Un amico da salvare\", il funzionario dell'NSA in \"La morte pu\u00f2 attendere\" e il cacciatore di alieni in \"Specie mortale\" (1995) e nel seguito \"Species 2\". Nel 2001 fa parte del cast del video di Michael Jackson \"You Rock My World\", di cui fanno parte anche Marlon Brando e Chris Tucker. Sempre nel 2001 ha prestato la sua voce al personaggio Toni Cipriani in \"Grand Theft Auto III\"; tuttavia, non doppier\u00e0 il medesimo personaggio in \".\nNel 2003, Tarantino lo ha diretto nel ruolo di Budd, il sadico fratello di Bill in \". Nel 2005 ha lavorato con Robert Rodriguez nel ruolo del poliziotto corrotto Bob in \"Sin City\", e con Jan Kounen nello psico-western tratto da un romanzo di Jean Giraud, \"Blueberry\", sempre nel ruolo del sadico assassino pazzo Wallace Sebastian Bount. Ha poi preso parte al film \"Scary Movie 4\", interpretando la parodia del ruolo di Tim Robbins in \"La guerra dei mondi\" di Steven Spielberg.\nMadsen \u00e8 apparso nel video musicale \"As Long As You Love Me\" di Justin Bieber, nel videogioco \"\" e nel video ufficiale della canzone \"Obsession\" della cantante Sky Ferreira. Nel 2014 l'attore \u00e8 apparso nel film italiano \"Non escludo il ritorno\". Nel 2015 \u00e8 tornato a essere diretto da Quentin Tarantino per il suo ottavo film \"The Hateful Eight\" in cui interpreta il misterioso mandriano Joe Gage.\nVita privata.\nDopo un primo matrimonio con l'attrice Georganne LaPiere, Michael Madsen si \u00e8 risposato con l'attrice Jeannine Bisignano da cui ha avuto due figli: Christian (1990), anche lui attore, e Max (1994). Si sposarono nel 1991 e divorziarono poi nel 1995. Nel 1996 si \u00e8 sposato con l'attrice DeAnna Morgan da cui ha avuto altri tre figli: Hudson Lee (1995-2022) ), Calvin Michael (1997) e Luke Ray (2005). Nel 2014 ha acquistato casa a Fallo, un piccolo paese in provincia di Chieti alle pendici della Majella, dove ha deciso di prendere la residenza e vivere con la sua famiglia.\nNella notte fra il 9 e il 10 marzo 2012, Madsen \u00e8 stato arrestato nella sua casa di Malib\u00f9 per presunta violenza sul figlio minorenne. L'attore era visibilmente sotto l'influenza di alcool e pare che il motivo della lite fosse dovuto all'uso di sostanze cannabinogene da parte del figlio.\nFilmografia parziale.\nWebserie e Cortometraggi.\n (2021) - Detective Harvey Bullock\nDoppiatori italiani.\nNelle versioni in italiano dei suoi film, Michael Madsen \u00e8 stato doppiato da: \nDa doppiatore \u00e8 sostituito da:"}
{"id": "380081", "revid": "228587", "url": "https://it.wikipedia.org/wiki?curid=380081", "title": "Ashley Massaro", "text": "\u00c8 stata la vincitrice del \"WWE Diva Search\" nel 2005 ed \u00e8 apparsa sulla copertina di \"Playboy\" nell'aprile del 2007.\nBiografia.\nMassaro crebbe a Babylon (New York), dove suo fratello e suo padre militavano nel wrestling amatoriale. Laureata in Comunicazione all'Universit\u00e0 di New York nella sede di Albany, con una specializzazione \"minor\" in Business, Ashley \u00e8 stata \"Miss Hawaiian Tropic\" nelle edizioni statunitense (2002) e canadese (2004), ed \u00e8 apparsa in diversi programmi TV.\nEra di origini italiane in quanto i suoi nonni erano del sud Italia.\nCarriera nel wrestling.\nWorld Wrestling Entertainment (2005\u20132008).\n\"Raw Diva Search\" e alleanza con Trish Stratus (2005\u20132006).\nAshley Massaro arriv\u00f2 in WWE nel giugno 2005 come concorrente nel \"Raw Diva Search\". Dopo aver battuto le altre sette finaliste, Massaro venne dichiarata vincitrice nell'edizione di \"Raw\" del 15 agosto. Vinse il concorso Diva Search che includeva di dollari ed un contratto per un anno con la World Wrestling Entertainment (WWE).\nAshley fece la sua prima apparizione in WWE come diva ufficiale il 21 agosto 2005 nell'edizione di \"HEAT\" pre-\"SummerSlam\" dove ricopr\u00ec il ruolo di intervistatrice con The Fabulous Moolah e Mae Young. Pi\u00f9 tardi nella stessa serata, Massaro fece la sua prima apparizione al PPV \"Summerslam\" quando si un\u00ec alle altre dive, in un segmento del backstage dove erano impegnate nel lavaggio della limousine di Mr. McMahon.\nLa notte successiva a \"Raw\", Torrie Wilson e Candice Michelle chiamarono sul ring la Massaro con il pretesto di darle il benvenuto nel roster. Dopo che Ashley acconsent\u00ec, Candice e Torrie passarono dalla parte degli heel e iniziarono a colpire Ashley. Ashley continu\u00f2 il feud con le due divas a cui presto si un\u00ec anche Victoria. Quest'ultima successivamente sconfisse Ashley nel suo match di debutto., a seguito del quale le tre divas attaccarono Ashley, che venne salvata dall'arrivo di Trish Stratus. La coppia sconfisse il trio, che prese il nome di Ladies in Pink (e in seguito Vince's Devils) in diverse occasioni, incluso \"Unforgiven 2005\" e \"WWE Homecoming\" in un 3 On 2 Bra &amp; Panties Handicap match. Ashley continu\u00f2 a disputare incontri fino alla fine del 2005 e prese parte all'annuale Fulfill Your Fantasy Battle Royal al pay-per-view \"Taboo Tuesday\": la Massaro elimin\u00f2 Candice Michelle prima di essere lei stessa a finir fuori per mano di Victoria. Nello show di tributo ad Eddie Guerrero, Ashley partecip\u00f2 ad una Battle Royal tra nove Divas, ma a vincere fu Melina.\nIl 2006 inizi\u00f2 bene per la Diva: vinse il primo Bra &amp; Panties Gauntlet match della storia a \"New Year's Revolution\", entrando per ultima. All'inizio dell'anno, Ashley fu vittima di una serie di attacchi da parte della gelosa Mickie James. Alla \"Royal Rumble\" 2006, Mickie sconfisse Ashley nonostante la presenza della campionessa femminile Trish Stratus, come arbitro speciale della contesa. Ashley ottenne la vittoria una settimana pi\u00f9 tardi schienando la James nel rematch a \"Raw\". Durante la puntata di \"Raw\" del 20 febbraio Ashley s'infortun\u00f2 al perone sinistro in una Women's Battle Royal, e il suo feud con la James salt\u00f2. Si sottopose a un intervento chirurgico per posizionare una placca nella sua gamba. Nel marzo 2006, durante il suo periodo di stop, Ashley appar\u00ec occasionalmente a \"Raw\" prendendo parte al feud che vedeva contrapposte Trish Stratus e Mickie James, anche se in un ruolo non da protagonista. Il 22 marzo Ashley annunci\u00f2 di aver allungato il contratto con la WWE per altri tre anni.\nDraft a \"SmackDown!\" (2006\u20132007).\nIl 1\u00ba giugno 2006 il sito ufficiale della federazione annunci\u00f2 il passaggio di Ashley al roster di \"SmackDown!\". Ashley debutt\u00f2 nel nuovo roster il giorno dopo, come commentatrice speciale del match fra Kristal Marshall e Jillian Hall. La settimana successiva Ashley sconfisse Jillian Hall, Kristal Marshall e Michelle McCool in un Summer Kick-Off Bikini Contest. A \"The Great American Bash\" Ashley batt\u00e9 Kristal, Michelle e Jillian in un Fatal Four Way Bra &amp; Panties Match. In seguito, anche se per un breve periodo di tempo, svolse il ruolo di manager di Paul London e Brian Kendrick.\nAgli inizi del 2007, Ashley inizi\u00f2 un feud contro Melina, dovuto proprio alla gelosia di quest'ultima nei suoi confronti. Il feud si concluse a \"WrestleMania 23\" con un match per il Women's Championship, vinto da Melina.\nL'8 giugno 2007 a \"SmackDown!\" Ashley fu sospesa a tempo indeterminato (kayfabe) da Vince McMahon; Vince prese questa decisione quando Ashley gli rovesci\u00f2 addosso, involontariamente, una tazza di caff\u00e8; nella puntata di \"Raw\" dell'11 giugno la diva si colleg\u00f2 via satellite con l'arena di Los Angeles dove si tenne lo show chiedendo scusa a Vince davanti al pubblico. La sospensione di Ashley fu in realt\u00e0 parte di una storyline creata per giustificare le assenze della ragazza dagli show della WWE: in quel periodo Massaro accett\u00f2 di prendere parte alla quindicesima edizione del reality show statunitense \"Survivor\".\nUltimi match e abbandono (2008).\nIl 7 gennaio 2008 Ashley torn\u00f2 a lottare nella WWE durante una puntata di \"Raw\", vincendo un divas lingerie pillow fight contro Maria, Jillian Hall, Melina e Mickie James. Pi\u00f9 tardi in quel mese inizi\u00f2 una storyline con Maria e Santino Marella, cercando di convincere Maria a posare per \"Playboy\", ma puntualmente la ragazza veniva ostacolata da Santino. Qualche settimana dopo Ashley si infortun\u00f2 ad una mano durante un house show. Nella puntata di \"Raw\" del 24 marzo, torn\u00f2 sul ring e nell'occasione aiut\u00f2 Maria. Ashley prese quindi il posto di Candice Michelle (al tempo inattiva a causa di un infortunio) nel match di coppia riservato alle divas previsto per \"WrestleMania XXIV\", incontro che perse in favore di Beth Phoenix e Melina a causa dell'interferenza di Santino Marella.\nIl 27 aprile Ashley, assieme a Mickie James, Cherry, Kelly Kelly, Maria e Michelle McCool, perse a \"Backlash 2008\" in un 12 Divas Tag Team Match contro Beth Phoenix, Victoria, Natalya, Layla e Melina.\nIl 9 luglio 2008 Massaro e la WWE hanno deciso consensualmente di porre fine al contratto che legava la wrestler alla federazione.\nCircuito indipendente (2017).\nDopo aver abbandonato la WWE nel 2008, la Massaro torn\u00f2 al wrestling professionistico nel settembre del 2017 partecipando a Pro Wrestling ZERO1 USA con l'ex lottatrice Jillian Hall, con la quale aveva disputato diversi incontri ai tempi in cui entrambe lavoravano in WWE.\nAltre attivit\u00e0.\n\"Survivor\".\nAshley, intorno alla met\u00e0 del 2007, partecip\u00f2 al reality show statunitense \"Survivor\", svoltosi in Cina. Lei dichiar\u00f2 che si avvicin\u00f2 alla WWE con l'intento di fare il programma, e dopo aver svolto il processo di selezione del cast, scopr\u00ec di dover partecipare al programma solo dieci giorni prima di partire per la Cina. Fu assegnata alla trib\u00f9 Zhan Hu nel primo episodio, e inizi\u00f2 a dar fastidio ai membri della sua trib\u00f9 con le sue costanti litigate con il concorrente dello stesso gruppo Dave Cruser. Nel secondo episodio, Massaro \u00e8 stata eliminata dopo sei giorni in Cina con una votazione di 6-1.\nModella e attrice.\nAshley ha partecipato al concorso di bellezza Miss Hawaiian Tropic ed \u00e8 stata incoronata \"Miss Hawaiian Tropic USA\" nel 2002 e \"Miss Hawaiian Tropic Canada\" nell'agosto 2004. \u00c8 apparsa su \"FHM\", \"Stuff\", \"Maxim\", e sulla copertina di \"Playboy\", dopo essere stata ingaggiata in WWE, sebbene aveva gi\u00e0 posato per \"Playboy\" precedentemente, sotto il nome di Ryan Mackenzie. In aggiunta, \u00e8 apparsa in entrambe le riviste \"Femme Fatale (rivista)\" e \"FLEX\". Ashley \u00e8 stata inoltre ospite per diversi episodi di E! channel \"Wild On!\" e anche su \"Breaking Bonaduce\" come personal trainer di Danny Bonaduce. Ashley ha condotto \"Celebrity Death Match\" ed \u00e8 stata protagonista speciale in un episodio di \"\" al fianco delle Superstar WWE John Cena e Batista.\nNel febbraio 2007, Ashley e Kane hanno recitato assieme in un episodio del telefilm Smallville andato in onda negli Stati Uniti il 22 marzo del 2007. Nell'aprile 2007, Ashley \u00e8 inoltre apparsa come ospite nel programma \"The Sauce\" su Fuse. Il 20 aprile 2007, Ashley, Torrie Wilson, Maryse, Brooke, Layla e Kelly Kelly sono comparse nel video di Timbaland \"Throw it on me\", comparendo con The Hives. \u00c8 stata anche la protagonista del video dei Rev Theory nel singolo \"Hell Yeah\".\nVita privata.\nAshley ha avuto una relazione con Chuck Comeau, Matt Hardy, e con l'ex wrestler della WWE Paul London.\nAveva diversi tatuaggi, inclusi una stella nautica nera e rosa dietro i gomiti; un drago rosa e rosso con accanto quattro kanji che si traduce 'Non credere a nessuno', sotto il lato destro del busto; simboli kanji sul basso fondoschiena; e una farfalla all'altezza della fossa iliaca destra. Inoltre aveva diversi piercing, i pi\u00f9 visibili erano un \"Monroe\" e uno \"Snakebites\" sulle labbra.\nIl 23 luglio 2000 ha avuto una figlia chiamata Alexa. Il 2 luglio 2008 Ashley ha rivelato sulla sua pagina di Myspace di essere madre single di una bambina di sette anni. A causa dello stato di salute della bambina, ha ufficialmente richiesto alla WWE di poter lasciare la federazione. Il 9 luglio la WWE ha accolto la richiesta della wrestler.\nMorte.\nLa mattina del 16 maggio 2019, dieci giorni prima del suo 40\u00ba compleanno, la Massaro muore a Long Island dopo esser stata soccorsa poco prima delle 06:00 nella sua abitazione di Smithtown, per poi essere trasportata in ospedale. Nonostante alcuni organi di informazione avessero dichiarato il suicidio della ragazza per impiccamento, l'ufficio del medico legale della contea di Suffolk non ha mai rilasciato una causa ufficiale della morte, citando una legge sulla privacy dello stato di New York che permette di trattenere informazioni che \"costituirebbero un'invasione ingiustificata della privacy personale\".\nSuccessivamente al tragico evento, alcune delle superstar femminili che avevano lavorato in passato con Ashley hanno dato vita a una raccolta fondi per permettere all'unica figlia della Massaro di studiare al college. Dopo solo 24 ore dall'annuncio sono stati raccolti oltre dollari rispetto all'obiettivo prefissato di , quota che \u00e8 stata raggiunta nel giro di poco tempo.\nIl 19 maggio 2019, al pay-per-view \"Money in the Bank\", la WWE ha reso omaggio alla vita e alla carriera della wrestler proiettando una sua grafica e dedicando lo spettacolo in sua memoria.\nPrima di morire, Massaro aveva preso parte a un video musicale di Brian Orlando sulla prevenzione del suicidio. Dopo la sua morte, Orlando ha scartato i piani per la sua pubblicazione, ma successivamente al consenso della famiglia della Massaro, il video \u00e8 stato pubblicato postumo nel luglio 2020.\n\u00c8 sepolta a St. James, New York."}
{"id": "380087", "revid": "1705737", "url": "https://it.wikipedia.org/wiki?curid=380087", "title": "Armi chimiche", "text": "Le armi chimiche sono armi usate in guerra che utilizzano le propriet\u00e0 tossiche di alcune sostanze chimiche per uccidere, ferire o comunque mettere fuori combattimento il nemico. Si parla di guerra chimica per intendere l'uso militare delle armi chimiche.\nLe armi chimiche si distinguono dalle armi biologiche perch\u00e9 usano sostanze nocive prodotte in laboratorio e non gi\u00e0 esistenti in Natura. Si distinguono inoltre dalle armi nucleari perch\u00e9 i loro effetti non sono strettamente dovuti a un'esplosione. Si parla di guerra tossicologica e di guerra nucleare per indicare l'uso militare di armi biologiche e armi nucleari rispettivamente.\nLe armi chimiche sono classificate dalle Nazioni Unite come armi di distruzione di massa, e la loro produzione e stoccaggio sono stati messi al bando dalla Convenzione sulle armi chimiche del 1993, in base alla quale gli agenti chimici in grado di poter essere usati come armi chimiche o da essere usati per fabbricare tali agenti chimici, vengono divisi in tre gruppi a seconda del loro scopo e del loro trattamento:\nLa Convenzione sulle armi chimiche del 1993 include anche le armi biologiche. In base a questa convenzione, ogni agente chimico di qualunque origine \u00e8 considerato arma chimica a meno che non sia usato per scopi non vietati.\nTecnologia.\nSebbene per migliaia di anni l'uomo abbia fatto ricorso a sostanze chimiche in ambito bellico, la guerra chimica moderna inizi\u00f2 con la prima guerra mondiale. Dal principio furono usati solo agenti chimici gi\u00e0 disponibili in produzione; tra questi il cloro ed il fosgene. I metodi di dispersione usati erano inizialmente rozzi ed inefficienti, consistendo nel semplice rilascio in atmosfera degli agenti gassosi contenuti in bombole, lasciando al vento il compito di trasportarli sulle posizioni nemiche. Solo in un secondo tempo si cominciarono ad utilizzare appositi lanciabombe e proiettili d'artiglieria o bombe a mano.\nDalla prima guerra mondiale in poi, lo sviluppo delle armi chimiche segu\u00ec quattro principali direzioni: ricerca di aggressivi chimici nuovi e sempre pi\u00f9 letali; ricerca di metodi di dispersione pi\u00f9 efficienti; ricerca di mezzi di difesa pi\u00f9 affidabili; ricerca di mezzi pi\u00f9 sensibili e accurati per l'individuazione degli agenti chimici.\nAggressivi chimici.\nUn elemento o un composto chimico usato a scopi bellici viene denominato aggressivo chimico. Durante il XX secolo ne sono stati prodotti e stoccati circa 70 tipi diversi. Questi aggressivi possono essere liquidi, solidi o gassosi: quelli liquidi in genere evaporano rapidamente (volatili o con un'elevata tensione di vapore); molti agenti chimici sono volatili in modo da poter esser rapidamente dispersi sopra una vasta area.\nIl primo obiettivo della ricerca verso nuove armi chimiche non fu tanto la tossicit\u00e0 quanto lo sviluppo di aggressivi che riuscissero a colpire il nemico attraverso la pelle ed i vestiti, rendendo inutili le maschere antigas. Nel luglio 1917 i tedeschi introdussero l'iprite, il primo aggressivo chimico che aggir\u00f2 la difesa delle maschere antigas, in grado di penetrare facilmente gli indumenti di cuoio e di tessuto ed infliggere dolorose bruciature cutanee.\nGli aggressivi chimici si possono dividere in letali e incapacitanti. Una sostanza si classifica come incapacitante se meno del 1% della dose letale causa inabilit\u00e0, per esempio tramite nausea o problemi alla vista. Questa distinzione non \u00e8 rigorosa ma stimata statisticamente in base alla LD50.\nTutti gli aggressivi chimici sono classificabili in base alla loro persistenza, una misura del periodo di tempo durante il quale l'aggressivo chimico mantiene la sua efficacia dopo la dispersione. Si classificano in persistenti e non persistenti.\nI non persistenti perdono la loro efficacia dopo pochi minuti o poche ore. Agenti gassosi come il cloro sono non persistenti, come anche il sarin e molti altri agenti nervini. Dal punto di vista tattico gli agenti non persistenti sono molto utili contro quegli obiettivi che devono essere presi e controllati in breve tempo. Si pu\u00f2 dire che nel caso degli agenti non persistenti l'unico fattore di rischio \u00e8 l'inalazione.\nAl contrario gli agenti persistenti tendono a rimanere nell'ambiente anche per una settimana, rendendo complicata la decontaminazione. La difesa contro questo tipo di agenti richiede protezioni per prolungati periodi di tempo. Gli agenti liquidi non volatili, come l'iprite, non evaporano facilmente, e il fattore di rischio consiste soprattutto nel contatto.\nClassificazione.\nGli agenti chimici si possono variamente classificare in funzione di:\nIn particolare, in base alla loro azione, si identificano:\nI nomi ed il numero delle categorie variano dunque secondo le fonti, in generale si possono cos\u00ec riassumere:\nEsistono altri agenti chimici non direttamente classificati come armi chimiche:\nNomenclatura.\nLa maggior parte degli agenti chimici sono indicati con una sigla composta da una a tre lettere detta \"NATO weapon designation\". Le munizioni binarie in cui i componenti delle armi chimiche sono contenuti e automaticamente miscelati appena prima dell'uso son indicati da un \"-2\" che segue la designazione dell'agente (es. VX-2).\nAlcuni esempi di nomenclatura:\nDescrizione.\nVescicanti.\nLa classe dei vescicatori (o vescicanti) comprende le mostarde (iprite), le mostarde azotate (azoiprite), e gli arsenicali (lewisite).\nI gas-mostarda sono tossici non allo stato nativo, ma unicamente quando, penetrati all'interno delle cellule, subiscono una biotrasformazione, ad opera dei carbocationi, per endociclizzazione. Le azoipriti svolgono anche una modesta azione anticolinesterasica, pi\u00f9 spiccata per la 2-2'-dicloro-dietil-metil-ammina, meno per la tricloro-trietil-ammina. Sono questi gli unici aggressivi che, unitamente all'iprite ed ai vescicatori arsenicali esplichino, oltre all'azione di contatto, anche un'azione anticolinesterasica, con manifestazioni prevalentemente muscariniche: scialorrea, nausea, vomito. Va notato che i composti del gruppo dell'iprite attraversano la cute integra allo stato di vapore. Gli agenti vescicanti vennero introdotti (1917) quando entr\u00f2 in uso presso i vari eserciti la maschera antigas, che rendeva innocui gli agenti soffocanti, quali il fosgene e l'ossido di carbonio. I vescicanti, oltre alle mucose, respiratoria \"in primis\", attaccano anche la cute, provocando estese dermatiti bollose, che sono dolorosissime e difficili da curare. Ovvero, questi aggressivi venendo a contatto con la superficie del corpo, provocano un'irritazione profonda con successiva formazione di vesciche, piaghe, ulcerazioni estese, a causa del blocco proliferativo attuato sullo strato germinativo (lo strato pi\u00f9 profondo e vitale) della cute e delle mucose. Inoltre, la dermatite bollosa, la dermatite esfoliativa e la dermatite necrotica sono soggette a complicanze infettive che possono esitare in setticemia, sepsi, gangrena, tutte condizioni, queste, potenzialmente letali. La cute, vista la sua estensione, \u00e8 difficile da proteggere in tutta la sua superficie, se non ricorrendo a pesanti attrezzature (tuta integrale contro la guerra chimica). Gli agenti vescicanti sono modicamente persistenti, per cui se ne pu\u00f2 ipotizzare un uso strategico. Essi possono venir impiegati anche per interdizione di aree (retrovie, centri logistici, nodi di comunicazione, centri abitati, etc.). Nonostante la veneranda et\u00e0, non sono considerati obsoleti, a differenza dei non - vescicanti (asfissianti). Esistono due sottoclassi differenti di vescicanti, che possiedono modalit\u00e0 d'azione diversa, con grado di tossicit\u00e0 diversa, ma generanti manifestazioni cliniche simili e sovrapponibili.\nUno studio pubblicato recentemente (2010) indica che tracce di iprite (oltre che di mercurio ed arsenico) sono state rinvenute in pesci pescati nel mare Adriatico, in zone in cui sono state abbandonate testate chimiche.\nComposti alogenati dell'arsenico.\nTra i composti alogenati dell'arsenico (o arsenicali), il pi\u00f9 tossico \u00e8 la Lewisite, un composto di sintesi d'origine anglo-americana. L'arsenico, che rappresenta il principio attivo di tali tossici, presenta un'estrema affinit\u00e0 per le sostanze donatrici di elettroni (\u00e8 un composto anfotero, elettrofilo, per lo pi\u00f9), e si lega stabilmente agli atomi di zolfo presenti nei gruppi sulfidrilici dei composti organici (proteine, soprattutto). Cos\u00ec facendo, impedisce la formazione del ponte disolfuro, che stabilizza la configurazione spaziale di molte proteine (tale legame si stabilisce tra due aminoacidi cistinici di una stessa proteina), bloccando le reazioni ossidoriduttive enzimatiche che stanno alla base della vita stessa, e sconvolgendo totalmente la struttura superiore (struttura terziaria e quaternaria) di numerosissime proteine. A differenza delle mostarde, gli arsenicali hanno azione immediata, e le cloroarsine hanno azione del tutto sovrapponibile a quella degli arsenicali. La lesione da arsenicali \u00e8 di tipo \"termo-mimetico\", e la guarigione \u00e8 del tutto fisiologica, se la dose assorbita \u00e8 bassa; la guarigione avviene in circa 15 giorni, mentre le mostarde hanno un tempo di guarigione molto pi\u00f9 lungo (30-45 giorni) e, spesso, con pesanti reliquati. L'arsenico \u00e8 tossico soprattutto sul rene, sul fegato, sul sistema nervoso centrale, e sull'apparato digerente. L'antidoto specifico \u00e8 il British-Anti-Lewisite (BAL), chimicamente il dimercaprolo, un falso recettore per l'arsenico, privo d'ogni importanza metabolica, e pertanto non tossico. In pratica, il BAL funge da recettore farmacologico per l'arsenico, cos\u00ec come le proteine sono i recettori naturali per tale tossico, quindi l'arsenico lo scambia per un bersaglio. Siccome molti metalli pesanti presentano un'azione analoga a quella svolta dall'arsenico, il BAL elimina anche loro dall'organismo; esso costituisce quindi un antidoto specifico universale nei confronti dell'avvelenamento da piombo, da mercurio, da cadmio, ecc. Anche i preziosi metalli-traccia ed il ferro all'interno dell'organismo vengono eliminati dal B.A.L. poich\u00e9 esso \u00e8 un chelante. Nel 1918 fu iniziata la produzione negli USA della lewisite (2-cloro-vinil-dicloro-arsina), ma la guerra ebbe termine prima che questo aggressivo vescicante fosse impiegato sui campi di battaglia. Il processo originale di preparazione consiste nell'addizione il tricloruro d'arsenico all'acetilene in presenza tricloruro d'alluminio come catalizzatore. La lewisite ha un'azione vescicante quattro volte pi\u00f9 rapida di quella dell'iprite, ha un effetto tossico generale dovuto alla presenza dell'arsenico, attacca i polmoni profondamente ed \u00e8 lacrimogena. Si idrolizza facilmente nell'aria umida e su materiali umidi (come i cibi), formando l'ossido di cloro-vinil-arsina, che, ingerito, distrugge le membrane mucose della bocca e del canale digerente; le lesioni a tali organi possono condurre al decesso per emorragia, oppure, cronicizzando, alla genesi di tumori molto maligni. Attraverso gli abiti il tossico penetra nei tessuti, dove produce avvelenamento sistemico, con effetti gravissimi, il pi\u00f9 notevole dei quali consiste nell'inattivazione dell'enzima piruvico-ossidasi (a tale scopo sono sufficienti appena 0,5\u00a0cm\u00b3 di tossico). La lewisite reagisce con acqua, amine, alcali, ma la reazione pi\u00f9 importante avviene con il gruppo sulfidrilico (-SH); tale affinit\u00e0 viene sfruttata dal 2,3-dimercapto-1-propanolo (B.A.L.), il quale forma, con la Lewisite, un composto stabile ciclico e non tossico, facilmente eliminabile, peraltro, dall'organismo. Se il BAL viene somministrato in tempo, esso neutralizza gli effetti del tossico, proteggendo gli enzimi e le proteine tissutali dall'effetto tossico dell'arsenico, essendo l'affinit\u00e0 della lewisite maggiore per il BAL di quanto non lo sia per i componenti organici. Il BAL si ottiene dalla condensazione dell'alcool allilico con bromo (glicerol-dibromidina), cui segue un trattamento con solfidrato di sodio sotto pressione, oppure, per idrogenazione del trisolfuro di idrossi-propilene. Trattasi d'un liquido d'odore pungente e disgustoso (di mercaptano), poco stabile (s'aggiunge benzoato di benzile per aumentarne la stabilit\u00e0), ed \u00e8 notevolmente tossico. Dev'essere somministrato per via intramuscolare a dosi di 2\u20135\u00a0mg / Kg di peso corporeo, ed i primi sintomi tossici compaiono gi\u00e0 per 4\u00a0mg / Kg di peso corporeo. A causa di queste caratteristiche negative sono state compiute ricerche al fine d'ottenere derivati solubili in acqua non tossici, che potessero rilasciare il principio attivo dell'antidoto in situ. Questi lavori culminarono con la scoperta d'un composto che soddisfaceva tali requisiti, il B.A.L.-O-GLUCOSIDE, cos\u00ec poco pericoloso da esser iniettabile endovena.\nAggressivi enzimatici ed ematologici.\nAlla classe degli aggressivi enzimatici ed ematologici appartengono a questa categoria veleni noti dall'alba dei tempi: il monossido di carbonio (C=O) e l'acido cianidrico unitamente ai propri sali (cianuri).\nMonossido di carbonio.\nIl monossido di carbonio \u00e8 un gas ad azione subdola, essendo incolore, inodore, insapore; il soggetto non lo avverte, se non quando \u00e8 ormai tardi (si presentano emicrania, tachicardia, astenia, visione confusa e progressivamente difficile, perdita di coscienza). Si sprigiona ogni qual volta materiale organico brucia in carenza d'ossigeno (C=O), perch\u00e9 normalmente, in presenza di quantitativi adeguati d'ossigeno, si forma biossido di carbonio, od anidride carbonica (O=C=O), notevolmente meno tossica. Infatti, generalmente l'atomo di carbonio mostra una valenza elettronica quadrivalente, mentre nel caso del monossido di carbonio tale valenza \u00e8 bivalente. Il tossico agisce legandosi saldamente all'emoglobina (carbossiemoglobina, CO-Hb), essendo - a pressioni ed a temperature ordinarie (P = 1 atm.; T = 25\u00a0\u00b0C) circa 300 volte pi\u00f9 affine a questa molecola dell'ossigeno, che costituisce il fisiologico substrato. Ci\u00f2 significa che anche una sola molecola d'ossido di carbonio presente nell'ambiente si lega istantaneamente all'emoglobina, rendendola inservibile a trasportare ossigeno. Infatti, il tossico agisce sottraendo, ad ogni inspirazione del soggetto, una quota fissa d'emoglobina all'ossigeno, cosicch\u00e9, nel tempo, si verifica un effetto addizionale: quando gran parte dell'emoglobina \u00e8 stata inattivata (il globulo rosso impiega circa 120 giorni a produrne di nuova), ed \u00e8 stata superata la riserva fisiologica disponibile di tale molecola, si manifestano i sintomi asfittici a carico dei tessuti. \u00c8 da sottolineare che, normalmente, la distruzione stessa dell'emoglobina invecchiata da parte del fegato produce un'esigua aliquota di monossido di carbonio, che, per\u00f2, \u00e8 ben inferiore alla dose tossica. Mentre le emoglobine dei vertebrati sono pesantemente affini al monossido di carbonio, in quanto contengono Ferro, cos\u00ec non accade per gl'invertebrati, i cui pigmenti respiratori (emocianina) sono poco o nulla affini a questo gas tossico. Il gas \u00e8 pi\u00f9 pesante dell'aria, pertanto in ambienti chiusi o non aerati si stratifica in basso. Per allontanarlo \u00e8 sufficiente l'aerazione del locale. I principi d'avvelenamento (fino alla perdita di coscienza) possono essere reversibili, ma occorre tempismo nel portare il soggetto intossicato sotto la tenda ad ossigeno (attrezzatura presente al pronto soccorso degli ospedali, dove l'ossigeno fluisce sotto pressione), od - alternativamente - in una camera iperbarica, dove l'elevata pressione dell'aria in essa contenuta consente una diffusione dell'ossigeno direttamente nel plasma, in grado cos\u00ec da solo di ossigenare i tessuti in assenza di emoglobina funzionante. L'emoglobina, fisiologicamente, lega il 97 % dell'ossigeno indispensabile all'organismo perch\u00e9 alla pressione atmosferica usuale (1 atm.) l'ossigeno risulta poco solubile nell'acqua di cui \u00e8 composto il plasma; a pressioni atmosferiche elevate, invece, l'ossigeno ha sufficiente capacit\u00e0 di discioglimento in acqua. Il monossido di carbonio non ha importanza bellica, perch\u00e9 troppo poco persistente in ambienti aperti, dove non raggiunge la dose tossica essenziale allo scopo.\nAcido cianidrico e suoi sali.\nL'acido cianidrico e i suoi sali (cianuro di sodio e di potassio) agiscono con lo stesso metodo, avvelenando il mitocondrio, il compartimento intracellulare deputato alla produzione d'energia mediante ossidazione degli zuccheri (catabolismo ossidativo). Essi agiscono ad un livello successivo, rispetto al monossido di carbonio, nella catena di trasporto-utilizzo dell'ossigeno, seppure anche l'emoglobina venga avvelenata dall'acido cianidrico e dai suoi sali derivati.\nL'impiego bellico dell'acido cianidrico \u00e8 impossibile, perch\u00e9 valgono le medesime limitazioni del monossido di carbonio, essendo un gas troppo volatile e troppo riconoscibile (possiede un caratteristico odore di mandorle amare), per cui, a questo scopo, si preferisce l'acido cianogeno, che \u00e8 molto meno volatile e libera il gruppo tossico (-CN) molto lentamente. I cianuri, essendo sali ottimamente idrosolubili, possono esser impiegati, invece, allo scopo di avvelenare riserve idriche ed acquedotti. Il gruppo -CN tende spontaneamente a cedere un doppietto elettronico, presente sull'azoto, a ioni metallici, in special modo a quelli bivalenti; poich\u00e9 gli ioni metallici sono squisitamente accettori di elettroni, tale gruppo chimico mostra una spiccata affinit\u00e0 per tutti gli ioni metallici, ed in special modo per lo ione ferro. Lo ione ferro, di cui \u00e8 ricco l'organismo, accetta preferibilmente il doppietto elettronico dal gruppo -CN, anzich\u00e9 dall'ossigeno, col tragico risultato che questo gas vitale resta inutilizzato, ed il soggetto colpito muore letteralmente asfissiato in breve tempo; \u00e8 noto che l'avvelenamento da cianogeni presenta una tipica sintomatologia, ovvero spasmodica iperventilazione (\"fame d'aria\"), convulsioni, cianosi diffusa (a differenza dall'avvelenamento da monossido di carbonio, dove il soggetto colpito presenta un caratteristico colorito rubicondo). Il bersaglio d'azione del tossico \u00e8 la catena respiratoria mitocondriale, composta dai citocromi (ferro-proteine in cui il ferro \u00e8 trivalente, o \"ferrico\", anzich\u00e9 bivalente, o \"ferroso\", come nell'emoglobina); essi assumono, cos\u00ec, elettroni sia dall'ossigeno che dal cianogeno, ma quest'ultimo sottrae un'importante aliquota di citocromi alla loro fisiologica funzione ossidativa finalizzata alla produzione di energia; il risultato finale \u00e8 che la cellula non riceve sufficiente energia per continuare i propri processi vitali.\nIl gruppo -CN non raggiunge l'emoglobina poich\u00e9 non \u00e8 liposolubile, essendo lo ione ferro di quest'ultima sito in una \"tasca\" altamente idrofobica, ricavata dalla struttura terziaria della proteina (a contatto con lo ione ferro ci sono aminoacidi apolari idrofobici). L'affinit\u00e0 mostrata dal complesso Fe-CN \u00e8 troppo grande rispetto all'omologa che s'instaura tra ferro ed ossigeno perch\u00e9 l'ossigeno possa spiazzare il tossico; il legame con il tossico risulta, cos\u00ec, praticamente irreversibile. La mancanza di comburente per un tessuto, come quello nervoso, che pu\u00f2 soltanto utilizzare un metabolismo di tipo ossidativo per vivere, fa entrare subito in azione la reazione d'allarme del sistema nervoso centrale, con la tipica sensazione di \"fame d'aria\". Cos\u00ec come per il monossido di carbonio, la natura ha permesso all'organismo di metabolizzare e d'inattivare anche il gruppo cianogeno, purch\u00e9 presente in modeste dosi. Per il monossido di carbonio e per il gruppo cianogeno non vale appieno la legge d'Haber, perch\u00e9 la DL 50 \u00e8 variabile (variabilit\u00e0 biologico-genetica) da soggetto a soggetto. Inoltre, il tempo di sopravvivenza \u00e8 molto lungo, e, come precedentemente detto, minime dosi non sono affatto tossiche.\nLa terapia in caso d'avvelenamento da cianogeni si basa su un antidoto ubiquitario: l'emoglobina. Essa pu\u00f2 fungere da falso bersaglio per il tossico (\"falso recettore\"), purch\u00e9 lo ione ferro venga ossidato da ferroso (bivalente) a ferrico (trivalente); ci\u00f2 \u00e8 ottenibile con la assunzione di agenti metaemoglobinizzanti (Met-Hb), come il nitrito, od alcuni additivi chimici presenti negli alimenti come antiossidanti od antifermentanti (nelle bevande). Si pu\u00f2 giungere fino a trasformare met\u00e0 del patrimonio emoglobinico normale in ciano-\u03b2-emoglobina (cianoemoglobina o metemoglobina) senza che l'organismo ne soffra; per\u00f2, non si pu\u00f2 giungere a tali livelli, in quanto gli eritrociti contenenti la meta-emoglobina vengono lisati (distrutti) facilmente nella milza, ed il tossico, tornando in circolo, inevitabilmente, torna a colpire il suo bersaglio. Cos\u00ec si utilizza un tiosolfato od un iposolfito, che, reagendo col tossico, sostituiscono il gruppo -CN con lo zolfo, formando un composto idrosolubile, il tiocianato, non eccessivamente tossico, ed eliminabile per via renale con le urine.\nAcido fluoro-acetico.\nL'acido fluoroacetico (o fluoroacetato) non \u00e8 usato come aggressivo chimico, pur possedendo un'efficacia (letalit\u00e0) elevatissima. Manca infatti di una caratteristica fondamentale, ovvero di un antidoto. Agisce come un falso metabolita, ingannando un enzima del ciclo di Krebs (il ciclo degli acidi tricarbossilici, ciclo di reazioni enzimatiche che conducono all'ossidazione totale dei metaboliti in acqua, anidride carbonica ed energia, che si svolgono nei mitocondri intracellulari). Esso viene accettato come se si trattasse dell'acetato, il vero metabolita, ingannando l'enzima ed inattivandolo perennemente. Si ha cos\u00ec il blocco totale ed irreversibile del ciclo di Krebs, e la cellula muore per l'impossibilit\u00e0 di produrre energia. L'avvelenamento conduce ad una drammatica ed immediata sintomatologia neuro-cardiaca (tachicardia con cardiopalmo, dolore toracico intenso, emicranie, confusione mentale, svenimento); il decesso avviene in pochi minuti. Non esiste terapia (ed \u00e8 questo il principale ostacolo al suo impiego bellico), infatti soltanto dosi massicce del vero metabolita (acetato) possono salvare l'avvelenato, spazzando via il tossico dall'enzima; ma l'acetato, se viene somministrato a tali dosi, provoca acidosi ematica immediata e letale.\nGas asfissianti (o soffocanti).\nSi tratta di sostanze ormai obsolete, dal momento che penetrano soltanto attraverso le vie respiratorie, e sono facilmente neutralizzate dalle pi\u00f9 comuni maschere antigas. Attaccano le vie respiratorie, in particolare il setto interalveolare e gli alveoli polmonari, causando edemi polmonari massivi, che risultano letali. Vengono disseminati sotto forma di vapori, e sono considerati gas d'attacco, perch\u00e9 hanno scarsa persistenza, e permettono cos\u00ec la conquista di trincee, casematte, postazioni, ecc. Il decesso si verifica in poche ore: il tossico attacca le mucose respiratorie in modo corrosivo; la risposta infiammatoria locale delle mucose si estrinseca come edema che impedisce la respirazione. Infatti, l'edema bronchiale e l'edema della glottide (laringe) con connesso spasmo muscolare provoca un quadro simil-asmatico, che impedisce fisicamente l'ingresso dell'aria nei polmoni. A ci\u00f2 s'associa l'edema del setto interalveolare, che sfocia, superata la capacit\u00e0 del tessuto connettivo di cui \u00e8 composto di legare acqua, in edema alveolare, dove l'acqua, libera, si riversa negli spazi alveolari impedendo all'ossigeno di fluire verso il sangue, e d'ossigenare, cos\u00ec, i tessuti.\nFurono questi i primi aggressivi chimici utilizzati (per la precisione dai francesi, non dai tedeschi, come comunemente si crede ed erroneamente riportato in alcuni libri). Il primo attacco fu sferrato il 22 aprile 1915, con l'impiego di cloro e di fosgene, lasciati affluire da bombole lungo tutta la zona del fronte dove la direzione del vento era favorevole. L'uso, fatto in seguito, di bombe e di proiettili di artiglieria adatti per notevoli quantitativi di tossici chimici, e l'impiego di sempre nuove sostanze resero i gas d'attacco un'arma strategica di notevole insidiosit\u00e0, e di possibile supremazia, ma molto pericolosa (era sufficiente una repentina inversione della direzione del vento per sospingere al mittente il tossico, con le prevedibili conseguenze).\nCloro.\nIl cloro fu il primo e il pi\u00f9 semplice gas tossico sperimentato in un conflitto. Studiato da Fritz Haber e sua moglie Clara Immerwahr alla Societ\u00e0 Kaiser Wilhelm di Berlino. \u00c8 un gas vescicante, perch\u00e9 a contatto delle mucose che sono bagnate produce acido cloridrico che aggredisce le prime vie respiratorie bruciandole chimicamente (non raggiunge gli alveoli polmonari), causando un'immediata irritazione, con sensazione di soffocamento. Venne usata dai tedeschi contro i francesi nella\nSeconda battaglia di Ypres. Venne sostituito dal fosgene, che \u00e8 sei volte pi\u00f9 tossico.\nCloropicrina (nitrocloroformio).\n\u00c8 chimicamente il tricloro-nitro-metano, un liquido incolore, dall'odore molto pungente, ed altamente lacrimogeno. Si prepara facendo agire il cloruro di calce sull'acido picrico, da cui il nome dato al tossico. Fu utilizzato come lacrimogeno nel corso della prima guerra mondiale. Si rivela tossico se inalato per dieci minuti alla concentrazione di 2\u00a0mg per litro. \u00c8 altres\u00ec impiegato in qualit\u00e0 d'insetticida fumigante contro gli insetti dei granai e del terreno.\nFosgenici (fosgene, difosgene).\nHanno i medesimi effetti fisiologici, letali. Il fosgene si pu\u00f2 spontaneamente formare a partire dal cloroformio, qualora venga esposto alla luce e lasciato a contatto con l'ossigeno atmosferico (il cloroformio \u00e8 commercializzato in flaconi ambrati, di color scuro, per proteggerlo dalla luce, ed i flaconi vanno subito richiusi dopo l'uso). Qualche volta il primo contatto irrita le vie respiratorie, ma questo effetto generalmente passa con le successive inalazioni; parecchie ore dopo s'instaura un edema polmonare, ed il decesso sopraggiunge per soffocamento. La loro bassa tossicit\u00e0 e la difficolt\u00e0 di maneggiarli a causa del basso punto d'ebollizione furono la causa della loro eliminazione come aggressivi chimici di guerra. Come per tutti gli altri irritanti respiratori ci si protegge facilmente ed integralmente con le moderne maschere antigas.\nNeurogas.\nI neurogas o gas nervini sono gas con attivit\u00e0 neurotossica sistemica appartenenti alla categoria degli anticolinesterasici. Essi agiscono alterando permanentemente l'enzima acetilcolinesterasi, bloccando, di fatto, le giunzioni neuromuscolari, tutte le sinapsi nervose che contengono tale enzima, e tutti i tessuti che esprimono recettori di tipo colinergico.\nL'inibizione dell'enzima, provoca un accumulo di acetilcolina, responsabile ultimo del decesso. Si verificano caduta della pressione ematica (sanguigna) in seguito a vasodilatazione massiva, spasmi e crampi bronchiali con sintomi di soffocamento, tosse persistente, movimenti oculari incoordinati, cianosi, vomito continuo, paralisi muscolare tonica con tetanismo (movimenti muscolari involontari ed inarrestabili). La gravit\u00e0 dei sintomi \u00e8 direttamente proporzionale al quantitativo di tossico assorbito; il decesso, in ogni caso, sopraggiunge nello spazio di 2-10 minuti, principalmente per crisi cardiaca (con successivo arresto) e / o per asfissia da paralisi diaframmatica-intercostale.\nGuerra tossicologica.\nA parit\u00e0 di peso, le armi tossicologiche sono da 150 a 200 volte pi\u00f9 efficaci di quelle chimiche: ne bastano pochi grammi per provocare effetti letali sull'organismo. Gli agenti tossici (tossine) possono essere caricate in bombe ed in proiettili d'artiglieria, e possono, cos\u00ec, essere letali nei seguenti casi:\nSi tratta di prodotti del metabolismo batterico, fungino, algale e vegetale. Tutti questi veleni possono esser dispersi nell'ambiente in vari modi, e sembra addirittura possibile fabbricare missili intercontinentali a testata tossica. Per la facilit\u00e0 di produzione, queste armi di genocidio vengono comunemente chiamate \"l'atomica dei poveri\".\nImpiego.\nIl principale fattore per l'efficacia delle armi chimiche \u00e8 una corretta diffusione nell'ambiente. Le tecniche di diffusione pi\u00f9 comuni includono munizioni (come bombe, proiettili, testate missilistiche) che permettono la diffusione a distanza e l'utilizzo di aerei serbatoio che disperdono l'agente volando a bassa quota.\nDurante gli anni 1920-30 gli italiani condussero numerosissimi test per elaborare nuovi metodi di diffusione dei gas, diventando dei veri e propri esperti per quell'epoca e ne fecero largo uso in Libia ed Eritrea, anche su civili.\nBench\u00e9 dalla prima guerra mondiale ad oggi le tecniche di diffusione degli agenti chimici si siano molto evolute, un utilizzo efficace delle armi chimiche \u00e8 ancora difficoltoso. La dispersione delle sostanze dipende fortemente dalle condizioni ambientali poich\u00e9 la maggior parte degli agenti si presenta in forma gassosa.\nIn generale l'impiego degli aggressivi chimici pone delle difficolt\u00e0 a causa di fattori intrinseci quali:\nI requisiti richiesti agli aggressivi chimici per il loro impiego sul campo di battaglia sono connessi alla velocit\u00e0 d'efficacia nel rendere non operative le truppe nemiche, e, per quanto possibile, alla creazione rapida d'una cospicua massa d'invalidi pi\u00f9 che una strage in s\u00e9. Infatti, crea maggiori problemi logistici il ricovero di un notevole quantitativo di feriti nei servizi ospedalieri dietro le linee avversarie, che non la morte immediata dei soldati nemici.\nIn linea teorica, gli aggressivi chimici dovrebbero possedere le seguenti caratteristiche:\nDispersione.\nLa dispersione \u00e8 il metodo di diffusione pi\u00f9 semplice. Consiste nel rilasciare l'agente nelle vicinanze del bersaglio prima della diffusione.\nAgli inizi della prima guerra mondiale si aprivano semplicemente i contenitori di gas aspettando che il vento lo disperdesse oltre le linee nemiche. Bench\u00e9 relativamente semplice questa tecnica presentava diversi svantaggi. La diffusione dipendeva dalla velocit\u00e0 e dalla direzione del vento: se il vento era incostante, come nella battaglia di Loos, il gas poteva essere spinto indietro contro gli utilizzatori stessi. Le nuvole di gas, inoltre, erano facilmente percepibili dai nemici che avevano spesso il tempo di proteggersi. \u00c8 da notare tuttavia che la visione dell'arrivo della nuvola di gas aveva per molti soldati un effetto terrorizzante. Con la tecnica della diffusione aerea inoltre il gas presentava una penetrazione limitata riuscendo a colpire solo le prime linee prima di essere dispersa. L'apprestamento delle batterie di bombole richiedeva poi molta manodopera, sia per il trasporto del materiale che per l'allestimento delle trincee, e tutto il lavoro poteva essere vanificato da un colpo d'artiglieria nemico che andando a segno danneggiasse qualche bombola; l'effetto sorpresa, indispensabile per cogliere impreparato il nemico, era infine inversamente proporzionale al tempo necessario alla preparazione dell'attacco.\nPer queste ed altre considerazioni si ricercarono subito modalit\u00e0 alternative per far giungere il gas sulle trincee nemiche senza rischi per i propri uomini, e in concentrazione sufficiente. I primi ritrovati messi a punto furono dei lanciabombe adattati al lancio di contenitori di gas destinati a rompersi nell'impatto col suolo; numerosi furono i modelli costruiti fra i vari eserciti (il pi\u00f9 diffuso fu probabilmente il britannico \"Livens\"), ma in genere il criterio di impiego era il medesimo: venivano apprestate in prossimit\u00e0 della prima linea vere e proprie batterie di centinaia di lanciabombe interrati; questi, al momento dell'attacco, venivano azionati contemporaneamente tramite un comando elettrico e lanciavano il proprio carico venefico a distanze variabili da 400 metri ad un paio di chilometri.\nL'utilizzo del lanciabombe rimase in voga per tutta la guerra, ma la ricerca da parte di tutti gli eserciti marciava verso l'impiego dell'artiglieria. Ci\u00f2 permise di superare molti inconvenienti legati all'impiego delle bombole. L'arrivo a destinazione dei gas era indipendente dalle condizioni del vento e si aumentava il raggio d'azione secondo la portata dei cannoni; si era in grado inoltre di scegliere quali bersagli colpire, con relativa precisione, ed eventualmente differenziare i gas utilizzati in una stessa azione a seconda della tipologia di bersaglio. I proiettili inoltre potevano diffondere l'agente senza alcun preavviso per i nemici, specialmente il fosgene, quasi inodore. In molti casi i proiettili caduti senza deflagrare venivano giudicati normali colpi inesplosi, il che lasciava il tempo all'agente di diffondersi prima che fossero prese le precauzioni necessarie.\nIl difetto maggiore di questa tecnica era la difficolt\u00e0 a raggiungere concentrazioni sufficienti di gas. Ogni proiettile poteva trasportare una quantit\u00e0 relativamente piccola di gas e per ottenere una nube paragonabile a quella generata dalle bombole era necessario eseguire un intenso bombardamento di artiglieria. Negli anni cinquanta e sessanta i razzi d'artiglieria per la guerra chimica contenevano molte \"sotto-munizioni\" in modo da formare un gran numero di piccole nuvole tossiche sul bersaglio.\nDiffusione termica.\nLa diffusione termica prevede l'uso di esplosivi o sistemi pirotecnici per distribuire l'agente chimico. Questa tecnica, nata nella prima guerra mondiale, rappresent\u00f2 un netto miglioramento nelle tecniche di diffusione poich\u00e9 permise di disseminare grandi quantit\u00e0 di agente a grandi distanze.\nLa maggior parte dei dispositivi per la diffusione termica \u00e8 costituita da un guscio contenente l'agente chimico e da una carica detonante al centro. Quando la carica esplode, l'agente \u00e8 espulso lateralmente. Questi dispositivi, bench\u00e9 molto usati, non sono particolarmente efficienti. Una parte dell'agente viene bruciata dall'esplosione iniziale e una parte pu\u00f2 essere spinta contro il terreno. L'esplosione inoltre produce una miscela di gocce di liquido la cui dimensione \u00e8 molto variabile e difficilmente controllabile.\nL'efficacia delle tecniche di diffusione termica \u00e8 limitata dall'infiammabilit\u00e0 di alcuni agenti, per alcuni dei quali la nuvola si pu\u00f2 incendiare totalmente o parzialmente in un fenomeno detto \"flashing\". Il VX diffuso mediante esplosione prendeva fuoco circa il 30% delle volte. Nonostante molti sforzi il fenomeno del \"flashing\" non \u00e8 stato del tutto compreso.\nNonostante le limitazioni dovute all'utilizzo di esplosivo, la diffusione termica \u00e8 stata la tecnica pi\u00f9 utilizzata nelle prime fasi di sviluppo delle armi chimiche, questo perch\u00e9 era possibile modificare armi convenzionali per impiegarle come vettori di agenti chimici.\nDiffusione aerodinamica.\nLa diffusione aerodinamica \u00e8 la distribuzione non esplosiva di un agente chimico per mezzo di un aereo, lasciando che questo sia poi diffuso da forze aerodinamiche. Questo \u00e8 la tecnica di diffusione pi\u00f9 recente, sviluppata nella met\u00e0 degli anni sessanta.\nQuesta tecnica permette di eliminare i difetti della diffusione termica eliminando la combustione dell'agente e permettendo, almeno in teoria, un preciso controllo della grandezza delle particelle dell'agente, in realt\u00e0 l'altitudine e la velocit\u00e0 dell'aereo, la direzione e la velocit\u00e0 del vento ne influenzano fortemente la dimensione.\nL'utilizzo di questa tecnica richiede che l'aereo diffusore voli a bassissima quota (generalmente inferiore ai 60-100 metri) esponendo il pilota a grandi rischi.\nSono in corso delle ricerche per migliorare questa tecnica, per esempio modificando le propriet\u00e0 del liquido in modo da controllare con pi\u00f9 accuratezza la distribuzione delle particelle. Inoltre i progressi nella conoscenza della fluidodinamica, della modellistica numerica e della meteorologia permettono un calcolo pi\u00f9 preciso della direzione, della dimensione e della velocit\u00e0 delle particelle consentendo una maggiore accuratezza nel colpire il bersaglio.\nSmaltimento delle armi chimiche.\nLo smaltimento di cospicui arsenali di armi chimiche delle grandi potenze, dopo la fine della seconda guerra mondiale, \u00e8 avvenuto in segretezza e con metodi inappropriati quali lo sversamento in mare o il sotterramento, che hanno avuto ripercussioni sanitarie, ambientali e di tentativi di bonifica importanti."}
{"id": "380088", "revid": "1776051", "url": "https://it.wikipedia.org/wiki?curid=380088", "title": "Live Bait for the Dead", "text": "Live Bait for the Dead \u00e8 un album dal vivo del gruppo musicale britannico Cradle of Filth, pubblicato il 19 agosto 2002 dalla AbraCadaver.\nIl primo disco contiene la registrazione del concerto eseguito a Nottingham il 14 aprile 2001.\nLo stesso concerto, intitolato \"Eleven Burial Masses\", \u00e8 visibile nel DVD \"Heavy, Left-Handed &amp; Candid\" uscito l'anno prima.\nNel secondo disco sono stati invece inseriti: vari remix, demo e la cover di un brano dei Twisted Sister.\nEleven Burial Masses.\nNel 2007 \u00e8 uscita, per la \"Peaceville Records\", un'edizione intitolata \"Eleven Burial Masses\" in cui \u00e8 possibile sia ascoltare che vedere il concerto.\nDifatti, comprende il CD1 di \"Live Bait for the Dead\" e la sezione \"Eleven Burial Masses\", appunto, del DVD \"Heavy, Left-Handed &amp; Candid\"."}
{"id": "380094", "revid": "486946", "url": "https://it.wikipedia.org/wiki?curid=380094", "title": "From Hell - La vera storia di Jack lo squartatore", "text": ""}
{"id": "380096", "revid": "125888522", "url": "https://it.wikipedia.org/wiki?curid=380096", "title": "Carnevale di Putignano", "text": "Il Carnevale di Putignano \u00e8 una festa cittadina che si svolge con cadenza annuale nel comune di Putignano, in Puglia. Si tratta del carnevale pi\u00f9 antico d'Europa e nel 2020 \u00e8 giunto alla sua 626\u00aa edizione. La maschera caratteristica della manifestazione \u00e8 chiamata Farinella e deve il suo nome all'omonima pietanza di Putignano. Dal 2006 ha luogo anche un'edizione estiva.\nLe origini.\nPutignano veniva scelta come meta per il trasferimento: all'arrivo delle reliquie, i contadini, in quel momento impegnati nell'innesto della vite (ancor oggi una delle attivit\u00e0 agricole tipiche del territorio), lasciarono i campi e si accodarono festanti alla processione e, dopo la cerimonia religiosa, si abbandonarono a balli e canti. Ci furono poi alcuni che recitarono in vernacolo scherzi, versi e satire improvvisati. Secondo gli storici, nascevano in quel momento le \"Propaggini\", ancora oggi cuore della tradizione carnevalesca locale.\n\u00c8 solo con l'epoca fascista che il\ncarnevale]] contadino si trasformer\u00e0 in un pi\u00f9 raffinato carnevale borghese e cittadino: nascer\u00e0 cos\u00ec la sfilata di carri allegorici in parata, un modello comunicativo, quest'ultimo, caro alla cultura fascista. A far da base per questa trasformazione della tradizione, la maestranza artigianale del paese che metter\u00e0 le sue competenze di falegnameria a disposizione del ludico spasso carnevalesco. Si narra che il primo carro fosse stato realizzato utilizzando come \"anima\" una rete di un pollaio.\nIl Carnevale.\nI \"Gioved\u00ec\" del Carnevale.\nI Gioved\u00ec, feste per antonomasia del Carnevale di Putignano, segnano l'avvicendarsi della manifestazione. Ufficialmente il periodo carnascialesco decorre dal 26 dicembre, giorno delle Propaggini, ma \u00e8 a partire dal 17 gennaio, con la festa di Sant'Antonio Abate, che il Carnevale entra nel vivo. Da questa data, e fino all'ultima sfilata dei carri allegorici, si susseguono i \"Gioved\u00ec\" del Carnevale. Tradizione vuole che tali appuntamenti siano dedicati a diverse categorie di persone. Ogni gioved\u00ec, infatti, punta a rendere protagonista uno specifico strato sociale, con una vena mista di satira e puro divertimento. Quando il calendario lo consente, il primo Gioved\u00ec \u00e8 quello dei monsignori, seguito in un ordine immutabile da quello dei preti, delle monache, delle vedove, dei pazzi, delle donne sposate e dei cornuti.\nQuest'ultimo, in particolare, \u00e8 caratterizzato dall'immancabile e goliardico rito del taglio delle corna, evento curato in ogni particolare (dal richiamo, all'ammasso, al corneo mattutino fino al taglio serale) dall'Accademia delle Corna. Una serie di appuntamenti, i \"Gioved\u00ec\" del Carnevale, che intrecciano sacro e profano e ci portano indietro nel tempo. In passato, infatti, proprio questi giorni rappresentavano l'occasione per improvvisare all'interno degli \"jos'r\", tipici locali (cantine e sottani) del centro storico, balli e banchetti in maschera. Oggi tale tradizione viene ripresa e arricchita da sagre, spettacoli, musica e divertimento.\nDal 2012 l'Accademia delle Corna conferisce l'onorificenza di \"Gran Cornuto dell'anno\" a personaggi distintisi nel proprio settore professionale o sociale per competenza e proattivit\u00e0. La scelta, oltre che a personalit\u00e0 locali, \u00e8 in alcuni anni ricaduta su personaggi politici o del mondo dello spettacolo, tra i quali:\nCarri allegorici in cartapesta.\nTre domeniche prima del mercoled\u00ec delle ceneri si allestisce la prima delle quattro sfilate di carri allegorici in cartapesta, rappresentanti il mondo della politica, della cultura o della societ\u00e0. Il fascino dei carri allegorici e delle tipiche maschere del Carnevale di Putignano si basa sull'originalit\u00e0, la raffinatezza, la delicatezza delle rifiniture della cartapesta ricca di caratteristiche particolari, realizzata con un procedimento che la \"scuola putignanese\" ha forgiato nel tempo ed ha custodito gelosamente tramandandone la tecnica da generazioni. La lavorazione della cartapesta, \u00e8 uno dei passaggi finali indispensabili nel lungo e variegato lavoro artistico. Il procedimento della lavorazione \u00e8 un prodigio artistico e tradizionale, che si realizza modellando e plasmando con arte gli strati di carta dei quotidiani ammorbidita dall'usuale colla di farina. La prima fase \u00e8 quella della creativit\u00e0, indispensabile per definire l'oggetto da costruire e i particolari del manufatto da realizzare.\nPrima di tutto si crea una sagoma d'argilla, che poi dar\u00e0 forma e dettagli al prodotto finito. Completata si passa al calco in gesso, che, come un negativo, conterr\u00e0 la cartapesta depositata per dare le sembianze alla scultura. A questo punto si esegue una colata di gesso caldo sull'argilla in modo che avvolga tutta la struttura per assumere la forma voluta sin nelle pi\u00f9 piccole sfumature. Il gesso raffreddato consentir\u00e0 il distacco dall'argilla e allora si potr\u00e0 iniziare con la cartapesta. Per la sua leggerezza e porosit\u00e0 la carta dei quotidiani viene utilizzata per la costruzione, imbevendola nella particolare colla composta d'acqua e farina. Tagliuzzata in spesse striscioline viene fatta aderire al calco precedentemente rivestito d'olio che consentir\u00e0 alla cartapesta di non attaccarsi alle parti gessate e asciugando ne favorir\u00e0 il distacco. A questo punto il manufatto in cartapesta, che ha assunto le sembianze del primitivo modello d'argilla, viene rivestito di \"carta cemento\" per darle pi\u00f9 resistenza, tenuta e impermeabilit\u00e0 e quindi dipinto con colori idrosolubili. Grazie alla leggerezza dei materiali sono stati creati carri di dimensioni maggiori e con movimenti effettuati attraverso leve mosse da uomini.\nPi\u00f9 tardi, si \u00e8 ricorso a movimenti elettromeccanici che hanno reso quasi autonomo e pi\u00f9 spettacolare il movimento. Negli ultimi anni, l'innovazione tecnologica ha permesso il passaggio a movimenti elettronici, attraverso il ricorso a computer che guidano l'alternarsi dei movimenti. La struttura dei carri di Putignano \u00e8 realizzata in ferro, la cui preparazione va dai 3 ai 4 mesi.\nTra le decine di maestri cartapestai che hanno dato lustro al Carnevale, troviamo il maestro cartapestaio Armando Genco. Nel 1946 incominci\u00f2 a cimentarsi con la cartapesta; nel 1949 al suo carro \"Pi\u00f9 ti denudi e men c'illudi\" fu assegnato il primo premio, ma tutto il clero locale disapprov\u00f2 l'audace scollatura della figura femminile. Spinto dal desiderio di animare le sue creazioni, nel 1950 speriment\u00f2 i primi complessi movimenti e la cartapesta rinforzata sul carro \"Due ragazze e un marinaio\"; infine nel 1953 introdusse la lavorazione dell'argilla. Le potenzialit\u00e0 della cartapesta da lui intuite ed esaltate, gli hanno consentito la realizzazione di vere opere d'arte unanimemente apprezzate, diventando per circa 30 anni il protagonista assoluto delle sfilate dei carri e vincendo numerosi premi.\nAlla creativit\u00e0 e alla passione delle giovani leve della cartapesta putignanese, sono invece affidate le maschere di carattere: piccoli carri in cartapesta realizzati dai futuri maestri cartapestai del Carnevale di Putignano.\nDall'edizione del 2013 la Fondazione del Carnevale ha imposto agli artigiani, maestri cartapestai, la realizzazione di carri allegorici con un tema comune, in questo caso i film di Federico Fellini.\nNell'edizione 2014 la Fondazione di Carnevale, frutto dell'esperienza dell'anno precedente, ha deciso di assegnare un tema comune per tutti i carri: la musica di Giuseppe Verdi.\nL'impostazione di un tema per le sfilate \u00e8 stato poi riconfermato per gli anni successivi: Sette vizi capitali (2015), Diversit\u00e0 (2016), Mostri (2017), Eroi (2018), Satira e Liber\u00e0 (2019) e La Terra vista dal Carnevale (2020) \nLa Campana dei Maccheroni.\nSi tratta di un rito molto antico, presente anche in altri centri del meridione, rimasto in auge fino alla met\u00e0 dell'Ottocento e poi bruscamente interrotto. Anticamente, la sera del Marted\u00ec Grasso, un'ora prima della mezzanotte, il campanone della Chiesa Madre cominciava a scandire lentamente 365 rintocchi (uno per ogni giorno dell'anno) per ricordare ai putignanesi che il tempo delle feste e degli eccessi era finito e stava per cominciare quello della penitenza. Solo nel 1997 questa tradizione \u00e8 ritornata in vita, trasformata in una festa di piazza, grazie agli studi del professor Pietro Sisto e all'impegno dell'Associazione Culturale \"La Zizzania\". In Piazza Plebiscito, sotto il sagrato della Chiesa Madre viene posta una campana in cartapesta e grazie ad un sistema di amplificazione si possono ascoltare i 365 rintocchi registrati su una cassetta. Si mangiano i maccheroni al sugo di pomodoro con salsiccia e si balla durante i sessanta minuti che precedono la mezzanotte, momento in cui due \"officianti\" cospargono il capo dei presenti con un pizzico di cenere, simbolo dell'inizio della Quaresima.\n\"Farinella\".\nFarinella (barese: \"Faren\u00e8dde\") \u00e8 la maschera pugliese tipica del carnevale di Putignano.\nLa versione attuale prevede che abbia l'aspetto di un joker, con un abito costituito da toppe multicolori e un cappello a due punte, ciascuna delle quali con un sonaglio. \u00c8 da notare come in passato l'aspetto fosse differente: l'abito infatti era costituito dai colori della citt\u00e0, il rosso ed il blu; il cappello era a tre punte, per ricordare i tre colli su cui \u00e8 costruita la citt\u00e0; era rappresentata nell'atto di separare un cane e un gatto, a memoria delle dissidie presenti nella popolazione. Tale maschera prende il suo nome dalla Farinella, alimento tipico della citt\u00e0. \"Farinella\" oltre ad essere la maschera tipica del carnevale di Putignano \u00e8 anche il titolo di un brano musicale strumentale tendenzialmente virtuosistico e di carattere allegro, tipico del periodo carnascialesco. Tale brano \u00e8 stato scritto e dedicato dal fisarmonicista putignanese M\u00b0Benedetto Pipoli, all'omonima maschera di carnevale."}
{"id": "380104", "revid": "254401", "url": "https://it.wikipedia.org/wiki?curid=380104", "title": "Grand Hotel Miramare", "text": "L'Hotel Miramare - o Grand Hotel Miramare - \u00e8 stato costruito tra il 1906 e il 1908 su disegno dell'arch. Gino Copped\u00e8 e l'ing. Giuseppe Perasso. \u00c8 uno degli storici alberghi che in inizio di XX secolo - e per almeno tre decenni, dagli anni dieci agli anni trenta - \nAdattato alla fine della seconda guerra mondiale a caserma della Pubblica Sicurezza e della Polizia Ferroviaria (poco distante sorge la stazione ferroviaria di Genova Piazza Principe), venne a lungo lasciato in abbandono finendo quasi completamente rovinato dal degrado.\nLa sua struttura, solo in parte recuperata dopo un lungo periodo di restauro, campeggia sulla collina situata poco sopra la stazione ferroviaria, a poca distanza dal Palazzo del Principe che fu di Andrea Doria.\nVerso la fine degli anni novanta \u00e8 stato acquisito da una societ\u00e0 che ha effettuato l'opera di ristrutturazione e recupero, mantenendone l'estetica originale, per adibirlo a sede di appartamenti privati, di un supermercato, di una banca. Al piano terra \u00e8 stata aperta una sala da gioco per il \"Bingo\".\nOrigini.\nProgettato nei primi anni del Novecento dall'architetto svizzero Arnold Bringolf, che si occup\u00f2 peraltro delle linee essenziali - l'Hotel Miramare - duecento stanze disposte su sette piani, una grande estensione in senso orizzontale e soluzioni tecnologiche almeno per l'epoca di assoluta innovazione - spiccava soprattutto per la sua facciata ricca di decorazioni neogotiche opera dell'architetto Gino Copped\u00e8 (che fu coadiuvato dall'ingegnere Giuseppe Predasso). L'inaugurazione di quello che era il Gran H\u00f4tel Miramare &amp; de la Ville (questo il nome ufficiale) avvenne il 12 dicembre 1908.\nSe fino ai primi anni dell'era moderna ad essere meta della nobilt\u00e0 anglosassone o mitteleuropea era soprattutto la riviera di ponente, fino all'estrema periferia di Pegli, con i suoi palmizi e le passeggiate lungo il mare, dal 1920 lo spostamento del flusso di illustri visitatori verso il centro di Genova si fece pi\u00f9 massiccio.\nUna descrizione dell'Hotel diverr\u00e0 materia letteratura nelle parole di Francis Scott Fitzgerald che qui vi trascorse una notte del 1924 assieme alla moglie Zelda e che dieci anni dopo, nel 1934, vi far\u00e0 cenno in \"L'eta del Jazz\".\nAl Grand Hotel Miramare sarebbero transitati negli anni seguenti nomi d'alto livello della cultura e dello spettacolo, come quelli di Prampolini, Piacentini, Sarah Bernhardt, Eleonora Duse, gli attori del cinema Douglas Fairbanks Sr. assieme a Mary Pickford, ma anche Stan Laurel e Oliver Hardy (all'epoca popolari \"Cric e Croc\"), e, infine, Isa Miranda. Fra gli statisti, i militari ed i sovrani che furono ospiti del Miramare vi furono: Winston Churchill, Luigi Cadorna, Pietro Badoglio, Margherita di Savoia, i duchi di Windsor e i nobili del Giappone, ma anche emiri, sultani, grandi industriali, scrittori: insomma, quanto di meglio il \"jet-set\" di allora potesse offrire.\nUna piccola curiosit\u00e0 riguarda Guglielmo Marconi. Lo scienziato vi soggiorn\u00f2 nel 1906 per diverse settimane e trasform\u00f2 la propria \"suite\" in un vero e proprio laboratorio di elettrotecnica.\nCon lo scoppio della prima guerra mondiale, verso la fine del 1916 l'imponente edificio fu riadattato a ospedale ed ospitava ben 500 feriti e successivamente trasformato in caserma a disposizione delle truppe del 332\u00ba Fanteria americana che vi mantennero il quartier generale sino al marzo del 1919. Un anno dopo l'hotel torn\u00f2 agli antichi fasti.\nCon lo scoppio del secondo conflitto mondiale la struttura venne requisita a pi\u00f9 riprese e da entit\u00e0 diverse: dapprima l'Esercito italiano, poi le Brigate Nere, quindi le truppe dell'esercito nazista, quindi dai partigiani, che intorno alle colline sopra il porto combattevano la guerra di resistenza, infine dalle truppe anglo-americane giunte nell'Italia del nord all'alba del 25 aprile. Il Grand Hotel Miramare non riapr\u00ec pi\u00f9 i suoi battenti come tale.\nNel 1951 i nuovi proprietari del fabbricato intentarono causa alle Ferrovie dello Stato per i danni reali e d'immagine arrecati alla costruzione dalla galleria San Rocco e, onde evitare un lungo e complesso procedimento giudiziario, di comune accordo le parti decisero di vendere l'immobile alle Ferrovie dello Stato, che lo acquist\u00f2 al prezzo di 400.000.000 di Lire.\nNegli anni successivi si avvicendarono numerosi tentativi da parte delle Ferrovie dello Stato di rivendere l'immobile o riutilizzarlo, adibendolo a struttura di servizio, tuttavia gli ingenti costi di ristrutturazione hanno sempre scoraggiato gli eventuali acquirenti.\nSoltanto nel 1998 l'ex hotel ha trovato un acquirente al costo di 7 miliardi di Lire ed \u00e8 stato ristrutturato con una spesa di circa 30 miliardi di Lire."}
{"id": "380115", "revid": "767487", "url": "https://it.wikipedia.org/wiki?curid=380115", "title": "Onorato Damen", "text": "Biografia.\nMilit\u00f2 giovanissimo nelle file del PSI, conducendo le sue prime battaglie contro il riformismo. Poco pi\u00f9 che ventenne, allo scoppio della Prima guerra mondiale, fu inviato al fronte con il grado di sergente. Alla fine delle ostilit\u00e0 fu degradato a soldato semplice, in seguito a una condanna a due anni di carcere militare inflitta dal Tribunale di guerra per disfattismo. Tornato in libert\u00e0, nel 1919, riprese l'attivit\u00e0 politica, scrivendo sul periodico socialista di Fermo, \"La Lotta\". In seguito collabor\u00f2 con la Camera del Lavoro (CdL) di Bologna e fu poi segretario del comitato comunale delle leghe di Granarolo dell'Emilia (Bologna). Sostenne fermamente le posizioni della Sinistra Comunista Italiana, che portarono alla fondazione del PCd'I. In quel periodo, come segretario della CdL di Pistoia e responsabile del periodico l\"'Avvenire\", divenne prima il bersaglio dei giudici e dei poliziotti, e poi dei fascisti. Per questo motivo, il partito ritenne opportuno trasferirlo clandestinamente in Francia, come rappresentante del PCd'I presso il Bureau Politique del Partito Comunista Francese (PCF). Fu responsabile dell'edizione italiana dell'Humanit\u00e9, istituita in seguito alla crescente affluenza di comunisti italiani, costretti all'esilio dal regime.\nNel 1924, rientrato in Italia, fu eletto deputato nella circoscrizione di Firenze. Nel frattempo, diveniva sempre pi\u00f9 netta la frattura tra la nuova direzione imposta da Mosca e la maggior parte dei militanti che, come Damen, aderivano all'indirizzo sul quale era stato costituito il Partito. Nel 1925, con Luigi Repossi e Bruno Fortichiari, fu tra i promotori del Comitato di Intesa, nel tentativo di difendere le posizioni della Sinistra, di fronte a un'offensiva del centro che non lesinava i peggiori sotterfugi per contrabbandare il nuovo opportunismo. L'8 novembre del 1926, insieme a quasi tutti i parlamentari comunisti, fu arrestato e confinato a Ustica. Fu poi condannato dal Tribunale speciale per la difesa dello Stato (1926-1943) a 12 anni di reclusione, di cui 7 scontati nei reclusori di Saluzzo, Pallanza, Civitavecchia (dove organizz\u00f2 una rivolta carceraria) e Pianosa.\nNel 1929 fu espulso dal Partito, con la maggior parte degli esponenti della Sinistra. Con l'amnistia del \u201cdecennale\u201d fu scarcerato, ma solo alla fine del 1933 e, per 5 anni, fu inviato in soggiorno obbligato a Cant\u00f9, in Brianza. Considerato \u201cirriducibile\u201d e sospettato di svolgere attivit\u00e0 comunista, fu nuovamente arrestato nel 1935 e nel 1937 sub\u00ec pi\u00f9 volte il fermo di polizia, in rapporto agli avvenimenti di Spagna. Con l'entrata in guerra dell'Italia (giugno 1940), fu inviato al confino fino alla caduta del regime fascista.\nIn quel drammatico periodo, ebbe un ruolo di primo piano nella fondazione del Partito Comunista Internazionalista, denunciando il carattere imperialistico di entrambi i fronti, di quello nazi-fascista e di quello democratico. Nel clima della Liberazione rischi\u00f2 di pagare a caro prezzo questa sua attivit\u00e0 controcorrente. Palmiro Togliatti e il PCI lo accusarono di \u201csabotaggio al servizio della Gestapo\u201d e chiesero al CLN la sua condanna a morte, dalla quale Damen si salv\u00f2 solo grazie alla sua indiscussa dirittura morale, e al fatto che riscuoteva una diffusa stima, anche in ambienti politicamente distanti. Malgrado un iniziale riscontro in molti ambienti proletari, i comunisti internazionalisti dovettero affrontare crescenti difficolt\u00e0 che, nel clima della guerra fredda, del bipolarismo USA-URSS e della demagogia nazional-popolare del PCI di Togliatti e Giuseppe Di Vittorio riducevano sempre di pi\u00f9 gli spazi della loro attivit\u00e0.\nEmersero quindi divergenze, prima pratiche poi teoriche, riguardanti la natura sociale dell'URSS, le prospettive della fase in corso, l'organizzazione e il ruolo del Partito e dei sindacati. La linea rappresentata da Damen, condivisa e promossa da Lecci, Ferragni e Bottaioli, sosteneva inoltre che la situazione potesse avere una rapida evoluzione, alla quale occorreva prepararsi rafforzando il Partito e facendosi parte attiva nei movimenti di lotta proletaria. A questa tendenza, definita \u201cattivista\u201d, si opposero Amadeo Bordiga e Bruno Maffi (tendenza definita \u201cattesista\u201d), i quali, ritenendo che i tempi per la ripresa rivoluzionaria fossero lontani, privilegiavano la riflessione teorica per \u201crestaurare\u201d il marxismo, senza peraltro trascurare l'impegno nelle lotte.\nAl Secondo congresso del Partito (Milano, 1952), avvenne la separazione: la tendenza di Damen conserv\u00f2 le testate storiche (Battaglia Comunista e Prometeo), mentre l'altra tendenza inizi\u00f2 la pubblicazione del quindicinale il programma comunista. Dopo la scissione, le reciproche posizioni si definirono ancor pi\u00f9 nettamente. In particolare, riprendendo le tesi di Rosa Luxemburg sulla questione nazionale e coloniale, Damen rifiut\u00f2 l'appoggio ai movimenti di liberazione nazionale che, in quegli anni, dominavano la scena politica internazionale, cercando di delimitarsi dal cosiddetto \"terzomondismo\". Damen fu sempre molto disponibile al confronto, e a volte anche alla collaborazione, con altre formazioni politiche della Sinistra comunista, come Socialisme ou Barbarie, il gruppo statunitense News and Letters, animato da Raja Dunayevskaya, Fomento Obrero Revolucionario (FOR) di Grandizo Munis, Azione Comunista di Bruno Fortichiari e Arrigo Cervetto, Unit\u00e0 Proletaria di Danilo Montaldi. Questo atteggiamento ebbe positivi sviluppi soprattutto sul piano internazionale, contribuendo a una maggiore conoscenza delle reciproche esperienze e posizioni e favorendo una sedimentazione teorica, che consent\u00ec di affrontare con una bussola marxista le infatuazioni politiche degli anni Settanta.\nAccanto al confronto e alla riflessione teorica, Damen mantenne vivo un costante impegno militante, che lo vide sempre in prima linea sul fronte di classe. Nei suoi ultimi anni di vita partecip\u00f2 a conferenze e incontri con altre formazioni della Sinistra comunista internazionale; iniziative che aveva fortemente sostenuto, nella prospettiva della futura internazionale rivoluzionaria."}
{"id": "380163", "revid": "111433", "url": "https://it.wikipedia.org/wiki?curid=380163", "title": "Ign\u00e1c Semmelweis", "text": "Svolse i suoi studi di medicina presso l'universit\u00e0 di Pest e a Vienna. Per i suoi importanti contributi allo studio delle trasmissioni batteriche da contatto e alla prevenzione della febbre puerperale, \u00e8 noto anche come \"il salvatore delle madri\". Semmelweis nel 1847 scopr\u00ec che, nelle cliniche ostetriche, l'alta incidenza di febbre puerperale poteva essere drasticamente ridotta mediante la disinfezione delle mani.\nNel 2013 l'UNESCO ha deciso di inserire alcuni documenti sulla scoperta di Semmelweis nel registro della Memoria del mondo. Dal 1969 l'Universit\u00e0 di Budapest, che all'epoca della sua morte si chiamava Reale Universit\u00e0 ungherese di Scienza, \u00e8 stata rinominata Universit\u00e0 Semmelweis in suo onore.\nBiografia.\nLa formazione.\nIgn\u00e1c Semmelweis nacque nel vecchio quartiere commerciale Tab\u00e1n di Buda, allora divisa da Pest. Quinto di nove figli del droghiere J\u00f3zsef Semmelweis e Ter\u00e9zia M\u00fcller. Il padre, grazie alle proprie qualit\u00e0 personali ed al matrimonio (Ter\u00e9zia era figlia di un facoltoso produttore di carrozze), raggiunse ricchezze tali da assicurare un'esistenza agiata e dignitosa alla sua famiglia.\nIgn\u00e1c fu iscritto al ginnasio cattolico all'et\u00e0 di undici anni e fu uno studente industrioso e capace, anche se non impar\u00f2 mai in maniera corretta la lingua ungherese (la sua parlata per tutta la vita avrebbe avuto una chiara inflessione regionale tedesca). \nNel 1837, all'et\u00e0 di diciannove anni, si iscrisse alla facolt\u00e0 di legge all'Universit\u00e0 di Vienna: suo padre voleva che diventasse giudice militare. Cominci\u00f2 a studiare, ma un giorno ebbe occasione di accompagnare un amico, studente in medicina ad una dissezione in sala anatomica: la Scuola anatomo-patologica di Vienna a quell'epoca era nel suo momento magico. Nei giorni successivi segu\u00ec ancora il suo amico alle lezioni di medicina, finch\u00e9 cap\u00ec qual era la sua passione. Cambi\u00f2 cos\u00ec facolt\u00e0 e si iscrisse a medicina, alla famosa Scuola Medica Viennese, dove lavoravano tre eminenti medici che avranno grande influenza nella sua vita: Karl von Rokitansky, titolare della cattedra di anatomia patologica, Josef \u0160koda, clinico leader della Scuola che stava dando grande impulso alla pratica dell'auscultazione e della percussione ed infine Ferdinand von Hebra, celebre dermatologo, in quel tempo allievo degli altri due e che diventer\u00e0 il pi\u00f9 devoto amico di Ign\u00e1c.\nSi laure\u00f2 nel 1844, con una breve tesi sulla \"Vita delle piante\". Affascinato dalla ricerca che veniva fatta in anatomia patologica, fece domanda per un posto di assistente di Jakob Kolletschka, un discepolo di Rokitansky, ma la sua domanda venne respinta. Chiese allora di diventare assistente di Joseph \u0160koda, ma questi aveva gi\u00e0 promesso il lavoro ad un altro medico. Fu cos\u00ec che il giovane Ign\u00e1c si rivolse all'ostetricia, che a quel tempo non occupava un posto di prestigio nella gerarchia accademica della medicina europea. Inizi\u00f2 cos\u00ec a frequentare la clinica di ostetricia, ma ottenne anche da Rokitansky il permesso di dissezionare i cadaveri delle donne morte per malattie e operazioni ginecologiche, imparando cos\u00ec i nuovi metodi di osservazione e di analisi. Nel 1846 divenne dottore in chirurgia ed ostetricia.\nL'assistentato e l'illuminante scoperta.\nDiventato dottore in Chirurgia ed Ostetricia, nel 1846 ottenne anche l'incarico per due anni di assistente effettivo del dottor Johann Klein, che dirigeva la prima divisione della clinica ostetrica all'Ospedale generale di Vienna \"(Allgemeines Krankenhaus der Stadt Wien\"), il pi\u00f9 moderno ospedale europeo inaugurato nel 1784 dall'imperatore Giuseppe II. All'inizio della sua fondazione la clinica ostetrica dell\"'Allegemeines\" era diretta dal dottore Johann Bo\u00ebr. Dotato di un grande senso di umanit\u00e0 per le puerpere, il dottore proib\u00ec l'insegnamento sui cadaveri delle donne e ne dissezionava i corpi solo per studiarne le patologie che avevano condotto al decesso. Durante i trent'anni della sua direzione la mortalit\u00e0 delle partorienti si aggirava intorno all'1%. Tutto questo cambi\u00f2 quando nel 1823 la clinica fu affidata a Klein, i cui assistenti avevano l'obbligo di eseguire fino a 15-16 autopsie al giorno per poi direttamente procedere alle visite interne delle partorienti. Klein nel 1834 aveva fondato una seconda divisione di maternit\u00e0 usata solamente per il tirocinio delle ostetriche. Fin dall'inizio del suo assistentato, il giovane medico ungherese dedic\u00f2 tutte le sue energie al lavoro in corsia e a continue dissezioni, ossessionato dall'elevato numero di decessi delle partorienti per febbre puerperale e soprattutto assillato dalla sconcertante rilevazione che il numero delle morti era di molto superiore nella clinica di Klein che non nella seconda divisione diretta dal dottor Bartch, dove a far partorire le donne erano le ostetriche.\nLa ricerca.\nA quell'epoca una terribile malattia caratterizzata da dolore, malessere generale e febbre elevata, conosciuta come \"febbre puerperale\" decimava letteralmente le puerpere ricoverate negli ospedali viennesi, cos\u00ec come in altri ospedali europei ed americani. Le cause venivano attribuite alle pi\u00f9 fantasiose ipotesi: \nSemmelweis era ossessionato da queste morti cos\u00ec frequenti e continuava a praticare autopsie sui cadaveri delle donne riscontrando quadri anatomo-patologici sempre uguali. Ma la cosa che pi\u00f9 lo disorientava era la constatazione che nel Padiglione II dello stesso ospedale, gestito non da medici ma esclusivamente da ostetriche, la mortalit\u00e0 per febbre puerperale era dieci volte pi\u00f9 bassa. Nel 1844, 260 delle madri che partorirono nel suo reparto, cio\u00e8 l'8,2 per cento, morirono per la malattia; nel 1845 il tasso scese al 6,8 per cento, per risalire all'11,4 per cento l'anno successivo. Nel Padiglione II invece la percentuale dei decessi era di molto inferiore: rispettivamente del 2,3, del 2 e del 2,7 per cento. Il turbamento creato da questo problema aumentava la minuziosit\u00e0 che metteva nelle sue ricerche.\nLa sua prima ipotesi fu l'aria mefitica delle citt\u00e0 che, essendo in piena rivoluzione industriale, non era molto salubre. Raccolse cos\u00ec dati sulla mortalit\u00e0 delle puerpere per febbre in citt\u00e0, in campagna ed in ospedale.\nLa mortalit\u00e0 era maggiore in ospedale, quindi l'ipotesi non trov\u00f2 conferma.\nLa sua seconda ipotesi fu che le puerpere morissero di autosuggestione a causa del prete della cappella dell'ospedale che, per dare l'estrema unzione, passava scampanellando per i corridoi.\nCostrinse quindi il parroco a non usare pi\u00f9 la campanella, ma le morti rimasero costanti. Infine ebbe l'intuizione che risolse il problema.\nL'intuizione.\nDurante l'assenza di Semmelweis tra il primo ed il secondo periodo contrattuale, un suo collega ed amico, Jakob Kolletschka, era morto a seguito di una breve malattia. Semmelweis ebbe la possibilit\u00e0 di studiarne la cartella clinica e fu colpito da due elementi: \nGli fu chiaro che la febbre puerperale e la morte del professor Kolletschka erano la stessa cosa dal punto di vista patologico perch\u00e9 entrambe presentavano gli stessi cambiamenti anatomici. Se nel caso del professor Kolletschka i cambiamenti nella sepsi derivavano dall'inoculazione di particelle cadaveriche allora la febbre puerperale doveva avere origine dalla stessa fonte. Ci\u00f2 fu sufficiente a Semmelweis per giungere ad un'ipotesi, straordinaria per l'epoca: la febbre puerperale \u00e8 una malattia che viene trasferita da un corpo all'altro a seguito del contatto che i medici e gli studenti presenti in reparto hanno prima con le donne decedute (su cui praticano autopsia) ed immediatamente dopo con le partorienti che vanno a visitare in corsia.\nEra una teoria sconvolgente per i tempi. Per dimostrarla il giovane Semmelweis mise in atto una banale disposizione: tutti coloro che entravano nel Padiglione I sarebbero stati obbligati a lavarsi le mani con una soluzione di cloruro di calce (ipoclorito di calcio). A questo aggiunse la disposizione che per tutte le partorienti si cambiassero le lenzuola sporche con altre pulite. I fatti gli diedero immediatamente ragione. Era il maggio 1847.\nLa conferma della teoria.\nNel 1846, su puerpere ricoverate presso il Padiglione I, ne erano morte 459 (l'11,4%) per febbre puerperale. Nel 1847, dopo l'adozione del lavaggio delle mani con ipoclorito di calcio, su pazienti ne morirono 176 (il 5%) e l'anno successivo la percentuale si attester\u00e0 tra l'1 e il 2%, all'incirca la stessa da sempre del Padiglione II.\nQuesti dati avrebbero potuto suscitare se non entusiasmo almeno interesse o curiosit\u00e0, invece gli attirarono gelosia, invidia e risentimenti vari. Il suo direttore, Johann Klein, che sosteneva con forza la necessit\u00e0 per gli studenti di praticare molte autopsie, trovava irritanti le iniziative di questo straniero ungherese, per giunta nazionalista (partecip\u00f2 con entusiasmo ai moti del 1848) e che si arrogava il diritto di emanare disposizioni che non gli competevano, offensive per il personale (l'obbligo di lavarsi le mani) ed onerose per l'ospedale (cambio frequente delle lenzuola) e non gli fece rinnovare il contratto. L'appoggio di alcuni amici - Josef \u0160koda, Ferdinand von Hebra, del suo vecchio maestro e grande patologo Rokitansky - serv\u00ec solo in parte ad aiutarlo a diffondere le nuove teorie, osteggiate dal mondo medico che per principio rifiutava di ammettere che i medici stessi potessero essere degli \"untori\". Uno dei suoi pi\u00f9 accaniti oppositori fu Rudolf Virchow, considerato il padre della patologia cellulare.\nRicovero in manicomio e morte.\nA causa dell'ostilit\u00e0 mostrata dai medici della \"Scuola viennese\" nei confronti della sua teoria, Semmelweis si lasci\u00f2 opprimere sempre di pi\u00f9 da complessi d'inferiorit\u00e0 e cadde in depressione. Ci vollero molti anni prima che la scoperta di Semmelweis venisse accettata e applicata in modo generalizzato: la dimostrazione della contaminazione batterica fu data da Pasteur solo nel 1864. Prima di allora le scoperte di Semmelweis vennero screditate e, nonostante i risultati positivi, fu licenziato dall'ospedale di Vienna per aver dato disposizioni senza esserne autorizzato e di conseguenza le morti per infezione aumentarono nuovamente. \nTornato in Ungheria applic\u00f2 lo stesso metodo all'ospedale di San Rocco a Pest, ottenendo anche qui un abbassamento significativo dei nuovi casi di febbre puerperale. Fu proprio in Ungheria che nel 1861 scrisse il libro \"Eziologia, concetto e profilassi della febbre puerperale\". Purtroppo la comunit\u00e0 scientifica dell'epoca gli si scagli\u00f2 contro e Semmelweis fin\u00ec per essere ricoverato in manicomio. Mor\u00ec per setticemia, sviluppatasi a causa delle ferite inferte dalle guardie del manicomio e delle cure non adeguatamente sottoposte a profilassi, proprio ci\u00f2 che la sua scoperta avrebbe voluto evitare.\nRiconoscimento postumo.\nI lavori del 1879 di Louis Pasteur e del 1883 di Joseph Lister avrebbero dimostrato la grandezza delle intuizioni di Semmelweis. Mettendo fine ad uno dei pi\u00f9 grandi esempi di pregiudizio nei confronti di un uomo geniale, la citt\u00e0 di Budapest nel 1894 gli eresse un monumento tombale, poi nel 1906 una statua che successivamente sarebbe stata collocata davanti all'ospedale San Rocco, e infine gli intitol\u00f2 la Clinica Ostetrica dell'Universit\u00e0.\nDurante le pi\u00f9 accese polemiche contro Semmelweis, l'amico Ferdinand von Hebra si era esposto in suo favore, pubblicando numerosi lavori sulle sue straordinarie scoperte ed attirandosi per questo diverse inimicizie, sono sue le parole: \"Quando qualcuno scriver\u00e0 la storia degli errori umani ne trover\u00e0 pochi pi\u00f9 gravi di quello commesso dalla scienza nei confronti di Semmelweis\".\nNel Novecento il neopositivista Carl Gustav Hempel, in \"Filosofia delle scienze naturali\" (1966), ha utilizzato l'indagine di Semmelweis sulle cause della febbre puerperale come modello di ricerca scientifica basata sull'evidenza empirica. In particolare viene apprezzato il suo uso del modus tollens, cio\u00e8 la prova tramite confutazione delle ipotesi alternative, anticipando cos\u00ec alcuni aspetti del falsificazionismo.\nAttualmente, \u00e8 chiamato \"Riflesso di Semmelweis\" il modo di riluttanza e resistenza ad accettare una scoperta in campo scientifico o medico che contraddica norme, credenze o paradigmi stabiliti. \nLo scrittore e medico francese Louis-Ferdinand C\u00e9line dedic\u00f2 la sua tesi di laurea in medicina al medico ungherese con il titolo \"La Vie et l'\u0153uvre de Philippe Ignace Semmelweis\", discutendola davanti alla commissione il 1\u00b0 Maggio 1924, volendo in questo modo omaggiare uno dei grandi eroi della medicina del XIX secolo. L'opera venne poi fatta ripubblicare dallo scrittore nel 1952.\nFilm.\nAlcune opere che ne descrivono la storia:"}
{"id": "380164", "revid": "1013865", "url": "https://it.wikipedia.org/wiki?curid=380164", "title": "Ostrobotnia", "text": "L'Ostrobotnia (\"\u00d6sterbotten\" in svedese, \"Pohjanmaa\" in finlandese) \u00e8 una regione della Finlandia situata nella provincia della Finlandia occidentale, ed \u00e8 parte della regione storica dell'Ostrobotnia. Essa confina con le regioni di Satakunta, Ostrobotnia Meridionale e Ostrobotnia Centrale.\nLa percentuale di abitanti di lingua svedese \u00e8 circa il 52%. I comuni della regione sono tutti bilingue eccetto tre comuni monolingue svedesi (Korsn\u00e4s, Larsmo e N\u00e4rpes) e tre monolingue finlandesi (Laihia, V\u00e4h\u00e4kyr\u00f6 e Isokyr\u00f6). La maggioranza parla svedese in tutti i comuni eccetto Isokyr\u00f6, Kaskinen, Laihia, Vasa e V\u00e4h\u00e4kyr\u00f6.\nElenco dei comuni dell'Ostrobotnia.\nNella regione dell'Ostrobotnia vi sono 17 comuni, di cui sei sono citt\u00e0. Nella seguente lista le citt\u00e0 sono evidenziate in neretto.\nIl nome della regione.\nSebbene l'attuale regione dell'Ostrobotnia sia solamente la parte sud-occidentale della regione storica dell'Ostrobotnia, essa ne ha preso il nome esatto. Proprio per evitare questa confusione il Ministero degli Interni aveva proposto il nome \"Ostrobotnia costiera\" (\"Kust-\u00d6sterbotten\" in svedese e \"Rannikko-Pohjanmaa\" in finlandese), ma il comitato direttivo della regione ha respinto la proposta.\nL'attuale regione dell'Ostrobotnia non usa comunque lo stesso stemma della regione storica, che \u00e8 invece usato in una versione molto simile nella regione dell'Ostrobotnia settentrionale."}
{"id": "380166", "revid": "30610", "url": "https://it.wikipedia.org/wiki?curid=380166", "title": "Donald Wills Douglas", "text": " L'aviazione civile \u00e8 stata rivoluzionata dai \"DC\", i colossi dell'aria che il presidente della Douglas Aircraft Company ha progettato e prodotto a partire dal 1932.\nBiografia.\nNel 1909 and\u00f2 a vedere a Fort Myer il volo dei fratelli Wright. Questa esperienza fu determinante: entrato al Massachusetts Institute of Technology come assistente di aerodinamica, progett\u00f2 la prima galleria del vento.\nNel 1920, ormai un'autorit\u00e0 nel suo campo, con 600$ part\u00ec per la California e fond\u00f2, con un socio, la Davis-Douglas Company. Un suo modello, il Cloudster, fu acquistato dal Dipartimento della Difesa nella versione lanciasiluri.\nMa ci\u00f2 che lo interessava erano i modelli per uso civile.\nNel 1924 comp\u00ec il primo sensazionale volo intorno al mondo, per dimostrare che un biplano di sua costruzione reggeva alle lunghe distanze. In tal modo convinse il Ministero delle Poste ad utilizzarlo per i primi servizio di posta aerea da costa a costa.\nLa sua societ\u00e0, assunto il nome di Douglas Aircraft Company, nel 1932 produsse il DC-1, prototipo di una fortunata serie di modelli. Nel 1936 nasceva il primo grande aereo da trasporto, il famoso DC-3.\nDurante la seconda guerra mondiale la Douglas produsse 29.385 velivoli.\nNel 1947 fu pronto il DC-6, successivamente modificato in modelli che rivoluzionarono il trasporto dei passeggeri, portandone la capienza a pi\u00f9 di 100 posti."}
{"id": "380167", "revid": "1965277", "url": "https://it.wikipedia.org/wiki?curid=380167", "title": "Hugo de Vries", "text": "Biografia.\nFu l'ideatore della teoria delle mutazioni o \"mutazionismo\" secondo la quale ogni specie vegetale o animale presenta nel corso della sua storia una serie di variazioni improvvise (mutazioni) e del tutto ereditarie, ossia trasmissibili ai discendenti. Poi queste variazioni (che classific\u00f2 come benefiche, innocue o nocive) si conservano o scompaiono per selezione naturale, cio\u00e8 soprattutto in dipendenza dall'ambiente.\nIl mutazionismo di De Vries inizialmente non confermava le teorie formulate da Charles Darwin, ipotizzando che la variabilit\u00e0 delle specie avesse origine dal particolare fenomeno delle mutazioni, per cui l'evoluzione biologica non avverrebbe gradualmente per il sommarsi di piccole variazioni come nel darwinismo, ma a salti per l'apparire brusco di mutazioni di notevoli entit\u00e0. Solo con l'avvento della Sintesi Moderna fu possibile conciliare il darwinismo con la genetica mendeliana che De Vries aveva riscoperto e alla quale si era ispirato per le sue teorie.\nI moderni studi sull'evoluzione hanno smentito l'importanza delle mutazioni come intese da De Vries (\"macromutazioni\"), ponendo l'accento sulla prevalenza delle piccole variazioni (\"micromutazioni\") ai fini della trasformazione delle specie.\nDe Vries cerc\u00f2 di convalidare la sua teoria con esperimenti metodici su piante e li espose nelle due opere Teoria delle mutazioni (1901-1903) e Specie e variet\u00e0, loro origine per mutazione (1909).\nConseguita nel 1870 la laurea in biologia, nel 1878 era stato nominato professore di fisiologia vegetale all'Universit\u00e0 di Amsterdam.\nDal 1898 tenne cattedra all'Universit\u00e0 di W\u00fcrzburg. Tra il 1885 ed il 1918 fu il direttore dell'Orto botanico di Amsterdam."}
{"id": "380170", "revid": "44876", "url": "https://it.wikipedia.org/wiki?curid=380170", "title": "Campionato Interregionale 1991-1992", "text": "Il Campionato Interregionale 1991-1992 fu la 44\u00aa edizione del campionato di categoria e il V livello del calcio italiano. Fu l'ultimo campionato con la denominazione \"Campionato Interregionale\". Dall'edizione successiva prender\u00e0 le denominazione di \"Campionato Nazionale Dilettanti\".\nStagione.\nAggiornamenti.\nAd inizio stagione le seguenti societ\u00e0 non si iscrissero al campionato:\nIl , neo retrocesso e dichiarato fallito, non si iscrive al campionato. Un'altra societ\u00e0 cittadina, la Nuova Crotone Associazione Polisportiva Mini Juventus fondata nel 1956 e partecipante al campionato regionale di Prima Categoria diventa la naturale continuazione della societ\u00e0 precedente.\nL'A.C. Nuova Rossanese cambia denominazione sociale in \"U.S. Rossanese\".\nA completamento di organico vennero ripescate il , la e il .\nFormula.\nContinua il progetto della Lega Nazionale Dilettanti di ridurre l'organico delle squadre partecipanti. Gi\u00e0 l'anno prima furono ridotti i sodalizi dalle 216 alle 180 di questo campionato. Per l'anno successivo l'obiettivo fu quello raggiungere le 162 squadre. Si mantenne quindi il meccanismo degli spareggi tra le prime classificate di ogni girone per determinare le squadre promosse in Serie C2, mentre le ultime cinque squadre di ogni girone retrocedevano direttamente in Eccellenza.\nGirone A.\nIl Nizza Millefonti \u00e8 una compagine di Torino.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nGirone C.\nIl San Lazzaro \u00e8 una rappresentativa della citt\u00e0 di San Lazzaro di Savena.&lt;br&gt;Il Centro del Mobile \u00e8 una compagine della citt\u00e0 di Brugnera.&lt;br&gt;L'Officine Bra S.Martino \u00e8 una rappresentativa della citt\u00e0 di San Martino Buon Albergo.&lt;br&gt;Il Bo.Ca. \u00e8 una rappresentativa della citt\u00e0 di Bologna (rione Bolognina).\nClassifica finale.\nLegenda:\nRegolamento:\nNote:\nGirone D.\nLa Virtus Roteglia \u00e8 una rappresentativa della citt\u00e0 di Castellarano.&lt;br&gt;Il Libarna \u00e8 una compagine della citt\u00e0 di Serravalle Scrivia.\nClassifica finale.\nLegenda:\nRegolamento:\nNote:\nGirone E.\nIl Bozzano \u00e8 una rappresentativa della citt\u00e0 di Massarosa.\nClassifica finale.\nLegenda:\nRegolamento:\nNote:\nGirone F.\nLa Spes Montesacro \u00e8 una rapprentativa della citt\u00e0 di Roma.\nClassifica finale.\nLegenda:\nRegolamento:\nNote:\nGirone G.\nIl Villalba Ocres Moca \u00e8 una compagine della citt\u00e0 di Guidonia Montecelio.&lt;br&gt;La Fucense \u00e8 una rappresentativa della citt\u00e0 di Trasacco.\nClassifica finale.\nLegenda:\nRegolamento:\nGirone H.\nIl Casale Bonito \u00e8 una rappresentativa della citt\u00e0 di Casal di Principe.\nClassifica finale.\nLegenda:\nRegolamento:\nGirone I.\nClassifica finale.\nLegenda:\nRegolamento:\nNote:\nGirone L.\nIl Praia \u00e8 una compagine di Praia a Mare.&lt;br&gt;Il Sant'Agata \u00e8 una compagine di Sant'Agata di Militello.\nClassifica finale.\nLegenda:\nRegolamento:\nSpareggi promozione.\nPer la promozione in Serie C2 si sono disputati degli incontri di spareggio tra le prime classificate dei 10 gironi che hanno decretato 5 promozioni alla categoria successiva.\nTrofeo Jacinto.\nTra le 5 promosse alla categoria superiore si \u00e8 disputato il Trofeo Jacinto, che \u00e8 stato vinto dall' al suo primo titolo."}
{"id": "380177", "revid": "2074539", "url": "https://it.wikipedia.org/wiki?curid=380177", "title": "Big Country", "text": "I Big Country sono un gruppo di musica rock scozzese formatosi nel 1981 e scioltosi nel 2000. Assieme a gruppi quali U2, The Alarm e Simple Minds sono risultati tra i pi\u00f9 popolari gruppi di musica rock nella Gran Bretagna e nell'Irlanda negli anni ottanta.\nBiografia.\nI Big Country nascono nei primissimi anni ottanta in Scozia, a Dunfermline, grazie all'incontro di Stuart Adamson (chitarra, voce, e autore principale, morto suicida nel 2001), ex membro del gruppo punk Skids e Bruce Watson (chitarra).\nA questi si associano due dei pi\u00f9 noti session man in circolazione: il batterista Mark Brzezicki ed il bassista, Tony Butler.\nProgetto musicale.\nIl loro progetto musicale consisteva nell'unire temi ispirati alla musica popolare scozzese ad un contesto musicale post-punk.\nQuello che differenzia il suono dei Big Country da quello di altri gruppi di ispirazione folk (come i Pogues, i Waterboys o i New Model Army), \u00e8 che essi non abbandonano le sonorit\u00e0 rock per aggiungere strumenti tradizionali, ma, decidono di riprodurre con le chitarre elettriche le sonorit\u00e0 delle cornamuse, dei flauti o dei violini.\nQuesto particolare connubio, crea un suono estremamente originale che diventer\u00e0, col passare del tempo, il loro marchio di fabbrica, ma anche un limite invalicabile alle loro scelte stilistiche.\nI primi 4 album (\"The Crossing\", \"Steeltown\", \"The Seer\" e \"Peace in our Time\") sono comunque un successo, e scalano le classifiche europee ed americane. Ci\u00f2 nonostante con l'arrivo degli anni novanta il loro sound appare datato e la loro popolarit\u00e0 si riduce notevolmente, pur continuando a produrre album e soprattutto a suonare dal vivo per oltre 10 anni.\nDal punto di vista delle liriche, i temi trattati sono principalmente di carattere sociale, in un Regno Unito diviso in due dalla politica di Margaret Thatcher e ferita dal conflitto delle Falkland."}
{"id": "380179", "revid": "7336", "url": "https://it.wikipedia.org/wiki?curid=380179", "title": "Secondo Principio della Termodinamica", "text": ""}
{"id": "380182", "revid": "649761", "url": "https://it.wikipedia.org/wiki?curid=380182", "title": "Compressore alternativo", "text": "Un compressore alternativo \u00e8 un tipo di compressore volumetrico, e sfrutta il lavoro svolto da un motore (sia esso di tipo elettrico o termico) per aumentare la pressione di flusso gassoso, \u00e8 utilizzato soprattutto nella compressione dell'aria (e in vari processi legati all'estrazione/trasporto/utilizzo di gas derivati dall'estrazione del petrolio oppure gas tecnici come azoto e ossigeno, e il fluido refrigerante all'interno degli impianti di aria condizionata.\nDescrizione e Funzionamento del compressore d'aria.\nL'aria da comprimere \u00e8 aspirata nel cilindro dall'insieme condotto di aspirazione/valvola di aspirazione, mentre quella compressa \u00e8 espulsa dal cilindro verso l'insieme valvola di mandata/condotto di mandata, e solitamente a valle di quest'ultimo, \u00e8 presente un serbatoio (detto \u201cpolmone\u201d) che serve a smorzare gli sbalzi di pressione/portata (pulsazioni) legati al moto alternativo del pistone, inoltre, se di grandi dimensioni permette d'avere una riserva/accumulo d'aria compressa in modo da non dover avere la necessit\u00e0 di mantenere sempre il compressore in moto.\nComunemente, i compressori alternativi sono azionati da motori elettrici, o in rari casi con motori a combustione interna (termici).\nComponenti del compressore alternativo (generico).\nIl compressore alternativo \u00e8 costituito dalle seguenti parti principali.\nPrincipio di funzionamento.\nQuando il pistone si trova al punto morto inferiore, la valvola di aspirazione commuta la sua posizione da aperta a chiusa, con la successiva corsa del pistone verso il punto morto superiore si ha un aumento della pressione del cilindro del compressore, fin quando la pressione presente in tale cilindro non supera quella presente nella bombola, la valvola di mandata rimane chiusa, tanto prima avviene e tanto maggiore \u00e8 la quantit\u00e0 d'aria che verr\u00e0 pompata nel serbatoio (durante questa fase la pressione rimane quasi costante), arrivati al PMS si ha la chiusura della valvola di mandata, con la successiva corsa del pistone verso il PMI si ha una riduzione della pressione all'interno del compressore e fino a quando la pressione diventa minore rispetto a quella esterna non si apre la valvola d'aspirazione.\nIl ciclo descritto sopra \u00e8 un ciclo ideale, mentre quello reale presenta delle differenze.\nQuando il flusso attraversa le valvole, esse causano una perdita di carico nel gas. Per questo motivo in realt\u00e0 la pressione del gas nel cilindro quando si apre la valvola di aspirazione \u00e8 pi\u00f9 alta di quella di mandata. Analogamente, la pressione che si ha quando si apre la valvola di aspirazione \u00e8 in realt\u00e0 inferiore a quella di aspirazione.\nInoltre occorre tenere presente l'inerzia delle valvole. Il ritardo nell'apertura della valvola di aspirazione provoca un picco di depressione in prossimit\u00e0 dell'apertura della stessa apertura, mentre il ritardo nell'apertura della valvola di mandata provoca un picco di sovrapressione in prossimit\u00e0 della stessa apertura.\nPer queste ragioni principali il ciclo reale richiede un lavoro del motore superiore rispetto al caso ideale a parit\u00e0 di massa d'aria aspirata.\nCampi di applicazione.\nIl compressore alternativo, \u00e8 una macchina semplice e di tecnologia ormai matura. \nEsso \u00e8 preferito agli altri tipi di compressore per utilizzi domestici, o comunque per potenze installate molto limitate proprio grazie alla sua semplicit\u00e0. Di uso quasi universale nella compressione dell'aria o di fluido refrigerante (salvo che per alte e altissime portate, dove si tende ad usare rispettivamente i compressori centrifughi e assiali multi-stadio) consente dei rapporti di compressione di 7:1 - 9:1 per stadio; si possono quindi raggiungere pressioni di mandata particolarmente alte, come nella ricarica dell'autorespiratore, in cui con 3 o 4 stadi si raggiungono pressioni di 250 bar e oltre.\nUn esempio di applicazione in impianti industriali, \u00e8 quello della produzione del polietilene a bassa densit\u00e0 (LDPE), dove vengono utilizzati particolari versioni di compressori alternativi, che partendo da una pressione di aspirazione del primo stadio di circa 150/200 bar, raggiungono una pressione in mandata del secondo stadio di circa 2900 bar (con speciali intercooler per il raffreddamento del gas compresso, in questo caso Etilene).\nAnche in usi di processo, e quindi gas-lift, reinjection, pipeline o trattamento gas, si utilizza principalmente per portate limitate e alti rapporti di compressione, che possono essere raggiunti anche in configurazioni a pi\u00f9 di uno stadio. (In tal caso il gas \u00e8 compresso in sequenza da pi\u00f9 pistoni in serie)\nI modelli che necessitano di lubrificazione con olio, come nel caso dei compressori alternativi aperti (ossia caratterizzati da un albero terminante in una puleggia per l'azionamento da parte del motore termico) a piatto oscillante oppure a pistoni disposti a V usati negli impianti di climatizzazione per autoveicoli, non sono in genere adatti alla compressione di aria pulita, quale quella per uso medico o strumentale, a causa delle tracce di olio lubrificante in soluzione col fluido pompato richiesto per la lubrificazione dei cilindri e degli altri organi meccanici del compressore, anche con l'ausilio del separatore di rugiada. Esistono tuttavia modelli detti \"a secco\" che non usano olio (ma hanno forti limitazioni sui rapporti di compressione e delicata manutenzione).\nCompressore a doppio effetto.\nil compressore, chiamato a doppio effetto, \u00e8 in grado di sfruttare anche la corsa verso il PMI (punto morto inferiore) del pistone. Questa soluzione permette di incrementarne notevolmente l'efficienza e la portata, ma implica un diverso tipo di trasmissione, difatti \u00e8 necessaria una TAC (testa a croce) tra il sistema biella/manovella e l'asta del pistone, in quanto l'asta dovr\u00e0 essere sempre allineata all'insieme pistone/cilindro per consentire alla tenuta meccanica di poter separare correttamente la parte in pressione da quella di trasmissione."}
{"id": "380183", "revid": "2074952", "url": "https://it.wikipedia.org/wiki?curid=380183", "title": "Richard Donner", "text": "Biografia.\nLe origini e gli inizi.\nRichard Donner nasce il 24 aprile 1930 nel Bronx, a New York. Appassionato di recitazione, si avvicina al mondo dello spettacolo nella speranza di intraprendere la carriera di attore, ma si sposta presto verso la regia, iniziando da spot pubblicitari. Verso la fine degli anni cinquanta si avvicina alla televisione, dirigendo alcuni episodi di diversi telefilm, tra i quali la serie western \"Ricercato vivo o morto\" con Steve McQueen. Lavora a oltre 25 serie, tra le quali \"Get Smart\", \"Selvaggio west\", \"L'isola di Gilligan\", \"L'uomo da sei milioni di dollari\", \"Kojak\" e un celebre episodio di \"Ai confini della realt\u00e0\", intitolato \"Nightmare at 20,000 Feet\", cos\u00ec come il serial \"Danger Island\" fino al programma per bambini \"Lo Show dei Banana Splits\".\nIl suo primo film realizzato \u00e8 \"Il leggendario X-15\" (1961), con la partecipazione di Charles Bronson, un dramma militare a basso costo che per\u00f2 non ottiene un gran successo, e per questo Donner torna a lavorare in televisione. Dal 1962 al 1965 viene impegnato nella serie \"The Nurses\", che lo porta a lavorare accanto a star dell'epoca come Shirl Conway e Gail Lucas. Nello stesso 1962 lavora a \"Combat!\", e dirige attori come Vic Morrow o Rick Jason. Nonostante le due serie siano molto diverse tra di loro (\"Nurses\" infatti si svolge all'interno dell'ospedale e ruota attorno al personaggio di Shirl Conway, mentre \"Combat!\" invece si svolge in trincea durante la seconda guerra mondiale) Donner mostra di sapersi adattare a qualsiasi genere di regia: lenta, veloce o dal taglio nuovo e innovativo.\nLa consacrazione.\nNel 1963 dirige tre episodi (\"Of Rusted Cannons and Fallen Sparrows\", \"Accomplice\" e \"Boiling Points\") della serie \"Sam Benedict\". Sempre nel 1963 \u00e8 alle prese con la serie \"Il fuggiasco\", di cui dirige due episodi. Negli anni a seguire, sino ai primi anni settanta, il regista avr\u00e0 a che fare con serie televisive sempre di maggior successo come \"F.B.I.\" e \"Jericho\". Nel 1976 gira il film \"Il presagio\" con Gregory Peck, horror sulla venuta dell'anticristo, incarnatosi in un bambino che verr\u00e0 coinvolto in una sequela di misteriosi omicidi.\nNel 1978 il regista ottiene la consacrazione a lungo perseguita: dirige Marlon Brando, Gene Hackman e Christopher Reeve in \"Superman\". Ispirato alla storia del celebre fumetto di Jerry Siegel e Joe Shuster, il film vede il giovane Superman arrivare sulla Terra e procurarsi un lavoro. In questo primo lungometraggio sull'uomo d'acciaio egli si batter\u00e0 contro il malvagio Lex Luthor, che vuole conquistare il mondo.\nGli anni d'oro.\nNel 1980 firma \"I ragazzi del Max's bar\" e nello stesso anno (bench\u00e9 non accreditato) \u00e8 uno dei realizzatori di \"Superman II\". Nel 1985 firma \"I Goonies\", in collaborazione con Steven Spielberg e Chris Columbus, e \"Ladyhawke\". Nel 1987 aiuta l'esordiente regista Joel Schumacher a crearsi un nome a Hollywood, producendo il cult \"Ragazzi perduti\", che unisce le tematiche di film horror alle predilette situazioni alla \"Goonies\".\nNel 1987 dirige \"Arma letale\", con Danny Glover e Mel Gibson, scritto da Shane Black; il film racconta la storia di due poliziotti molto diversi, dei quali Gibson \u00e8 l\"'arma letale\" della situazione. Solo a due anni di distanza la coppia Gibson-Glover torna a essere diretta da Donner per il sequel \"Arma letale 2\". Qui i due agenti Riggs e Murtaugh, affiancati per la prima volta da Joe Pesci, sono sulle tracce di diplomatici sudafricani che stanno usando le loro immunit\u00e0 per violente attivit\u00e0 criminali.\nNel 1992 il duo ritorna con \"Arma letale 3\", questa volta alle prese con un poliziotto corrotto e una serie di esplosioni nei quartieri della citt\u00e0. Nel 1994 Donner torna a lavorare alla serie tv \"I racconti della cripta\", firmando tre episodi. Per il cinema, dirige \"Maverick\" (1994), \"Assassins\" (1995) e \"Ipotesi di complotto\" (1997). A sei anni di distanza dal precedente, dirige \"Arma letale 4\", ultimo film della serie. Questa volta Riggs e Murtaugh, alle prese con l'et\u00e0 e varie crisi personali, devono affrontare un boss cinese che vuole far uscire suo fratello di prigione.\nGli anni seguenti.\nDonner abbandona per cinque anni l'attivit\u00e0 di regista per dedicarsi come produttore a grossi blockbuster come \"X-Men\" (2000) e ad alcune serie televisive. Ritorna alla regia nel 2003, anno in cui lavora al film \"Timeline\", tratto dal libro di Michael Crichton, che racconta del viaggio nel tempo di quattro ragazzi universitari.\nNel 2006, assieme a Geoff Johns, lo scrittore della testata a fumetti Action Comics (dedicata a Superman) con cui aveva gi\u00e0 collaborato nel corso degli anni 90, firma le saghe \"Ultimo figlio\", che rilancia il Generale Zod come nemico di Clark Kent, e \"Fuga da mondo bizzarro\". Nello stesso periodo arriva sugli schermi la sua ultima fatica, il thriller drammatico \"Solo 2 ore\", con Bruce Willis.\nMorte.\nDonner \u00e8 morto a Los Angeles il 5 luglio 2021, all'et\u00e0 di 91 anni, a seguito di un'insufficienza cardiaca."}
{"id": "380187", "revid": "7336", "url": "https://it.wikipedia.org/wiki?curid=380187", "title": "Onda acustica", "text": ""}
{"id": "380191", "revid": "339392", "url": "https://it.wikipedia.org/wiki?curid=380191", "title": "Hotel Miramare di Genova", "text": ""}
{"id": "380231", "revid": "124732707", "url": "https://it.wikipedia.org/wiki?curid=380231", "title": "Rodolfo Arruabarrena", "text": "Carriera.\nGiocatore.\nClub.\nHa debuttato nel calcio professionistico nel 1993 con il , squadra con cui ha giocato fino al 2000, eccezion fatta per il campionato di Apertura del 1996, in cui ha militato in prestito al per sei mesi. Tornato al Boca, ha guadagnato un posto da titolare che ha conservato fino al suo approdo in Spagna, al . Con il \"Submarino Amarillo\" ha fatto registrare il record di presenze nella Primera Divisi\u00f3n spagnola per un calciatore del Villarreal, con 178 gettoni (record raggiunto il 9 dicembre 2005).\nLe sue segnature nella stagione 2005-2006 della UEFA Champions League hanno consentito al Villarreal di eliminare prima gli scozzesi dei e poi gli italiani dell', permettendo alla squadra di raggiungere per la prima volta nella propria storia il traguardo delle semifinali.\nNel 2007 \u00e8 passato all'. Dopo una stagione in Grecia, nel 2008 ha fatto ritorno in patria, al Tigre.\nIl 14 luglio 2010 si \u00e8 trasferito all'Universidad Catolica, in Cile.\nAlla fine del 2010 si \u00e8 ritirato dall'attivit\u00e0 agonistica.\nNazionale.\nA livello di rappresentative nazionali, Arruabarrena esord\u00ec con la nazionale argentina Under-17, con cui ha preso parte al Campionato mondiale di calcio Under-17, disputato in Italia e concluso dai suoi al terzo posto. Il giovane calciatore fu titolare in tutti e 6 gli incontri della squadra.\nOttenne poi la medaglia d'oro con l'Argentina Under-22 al torneo di calcio dei Giochi panamericani del 1995.\nVanta 6 presenze nella nazionale maggiore. L'esordio risale al 1994 contro il .\nAllenatore.\nIl 30 dicembre 2010 viene nominato nuovo allenatore del Tigre.\nNel 2013 allena per qualche mese il .\nIl 29 agosto 2014 diventa il nuovo tecnico del Boca Juniors al posto di Carlos Bianchi, fino all'esonero del 1\u00ba marzo 2016.\nDal 2016 al 2020 ha allenato negli Emirati Arabi Uniti l', l' e l'.\nL'11 novembre 2020 viene nominato nuovo allenatore dei ."}
{"id": "380232", "revid": "1543377", "url": "https://it.wikipedia.org/wiki?curid=380232", "title": "Anime alla deriva", "text": "Anime alla deriva \u00e8 il romanzo di esordio di Richard Mason. Pubblicato nel 1999, all'et\u00e0 di soli 22 anni, ebbe un grandissimo successo e fu tradotto in 22 lingue.\nUn romanzo appassionante, che parte dalla fine per ripercorrere dall'inizio le tappe della vita del protagonista, tra amore e mistero.\nTrama.\nLa storia \u00e8 narrata in prima persona da James Farrell. \u00c8 il James Farrell settantenne, reo di uxoricidio, che ci guida nella sua storia di cinquant'anni prima, alla ricerca di un senso, di una spiegazione al suo estremo crimine. \nIl doloroso percorso dei ricordi lo porta a rivivere la sua passione per Ella Harcourt, conosciuta per caso a poco pi\u00f9 di vent'anni, un'et\u00e0 in cui, alla prima esperienza d'amore, non era in grado di capire e governare una entit\u00e0 pi\u00f9 grande di quanto potesse pensare: la tragica eredit\u00e0 di una famiglia dalla storia tormentata, nata nel castello di Seton, in Cornovaglia, e di cui Ella e sua cugina Sarah sono le protagoniste. \"\"La ricordo in treno. Ricordo la lana verde sul suo maglione contro la sua pelle color crema; l'onda dei capelli appena lavati; il profumo del suo sapone, Ecco Ella senza belletti: non la figuretta decadente del parco, non l'elegante invitata alla festa di Camilla, e neanche la bambola artificiale del ricevimento della matrigna. Ella Harcourt era una donna dalle mille sfaccettature; possedeva una sua malleabilit\u00e0 estetica che ho trovato soltanto in lei, eppure di donne ne ho conosciute in settant'anni\".\"\nUna storia fatta di gelosia e di inganni, in cui James si trover\u00e0 suo malgrado coinvolto, che lo porteranno a perdere l'amore, a rendersi responsabile della morte di un amico, e alla fine a compiere un omicidio. \nTutto il romanzo \u00e8 una riflessione sulla colpa e sul castigo, su quanto sentimenti forti, non governati forse a causa dell'inesperienza della giovinezza, portano all'inganno e all'autoinganno, alla sofferenza, inflitta e autoinflitta, e infine alla morte."}
{"id": "380234", "revid": "116429008", "url": "https://it.wikipedia.org/wiki?curid=380234", "title": "Campionato di Apertura e Clausura", "text": "L'Apertura e la Clausura sono le due fasi in cui si articola la stagione calcistica di molti campionati sudamericani e centroamericani, tra cui quello messicano, uruguaiano e paraguaiano.\nLe federazioni calcistiche di questi paesi hanno diviso i propri campionati in due parti; alcuni considerano le due fasi totalmente distinte e pertanto assegnano due titoli nazionali all'anno, mentre altri fanno contendere un singolo titolo di campione alle due squadre vincenti dei gironi in una finale disputata in gara unica. "}
{"id": "380236", "revid": "106456", "url": "https://it.wikipedia.org/wiki?curid=380236", "title": "Turbina Kaplan", "text": "La turbina Kaplan fu inventata nel 1913 dal professore austriaco Viktor Kaplan.\n\u00c8 una turbina idraulica a reazione che sfrutta piccoli dislivelli, fino a qualche decina di metri, ma con grandi portate, da 200/300 m\u00b3/s in su. \nCostruttivamente \u00e8 un'elica, dove le pale si possono orientare, al variare della portata d'acqua permettendo di mantenere alto il rendimento fino a portate del 20-30% della portata nominale. Solitamente \u00e8 dotata di deflettori statorici fissi che orientano il flusso. Si pu\u00f2 ottimizzare il rendimento della macchina per un \"range\" maggiormente ampio rispetto alla portata ideale tramite un sistema di orientamento dei deflettori statorici al variare della portata.\nIl liquido giunge sulla turbina grazie ad un condotto a forma di chiocciola che alimenta tutta la circonferenza, poi attraversa un distributore che d\u00e0 al fluido una rotazione vorticosa, essenziale per imprimere il moto alla girante, dove il flusso deviato di 90\u00b0 la investe assialmente.\nAllo scarico, come per la turbina Francis, \u00e8 possibile recuperare energia grazie al diffusore.\nCaratteristiche.\nCon una turbina ad elica la regolazione \u00e8 praticamente nulla, quindi pu\u00f2 funzionare solo per una certa portata, ragion per cui il distributore non \u00e8 nemmeno regolabile.\nCon la turbina Kaplan grazie all'orientazione delle pale della girante, \u00e8 invece possibile l'adattamento alla portata presente. Questo perch\u00e9 ad ogni regolazione del distributore corrisponde un'orientazione delle pale e ci\u00f2 permette di farla lavorare con rendimenti molto alti (fino al 90%) in un grande intervallo di portate.\nIl campo di utilizzazione delle turbine Kaplan lente arriva a cadute massime attorno ad 80\u00a0m e portate sino a 50\u00a0m\u00b3/s, sovrapponendosi in parte al campo di utilizzo delle turbine Francis veloci le quali arrivano a cadute inferiori a 10 m e portate che possono superare 300\u00a0m\u00b3/s\nSi \u00e8 soliti usare insieme turbine ad elica e turbine Kaplan: le turbine ad elica funzioneranno a pieno regime e il fluido eventualmente eccedente viene destinato alle turbine Kaplan, qualsiasi sia la sua entit\u00e0. In questo modo si limitano i costi di installazione poich\u00e9 una turbina Kaplan \u00e8 pi\u00f9 costosa di una turbina ad elica, perci\u00f2 installare solamente turbine Kaplan sarebbe molto pi\u00f9 dispendioso."}
{"id": "380239", "revid": "287204", "url": "https://it.wikipedia.org/wiki?curid=380239", "title": "Turbina Francis", "text": "La turbina Francis \u00e8 una turbina idraulica a reazione sviluppata nel 1848 da James B. Francis, un ingegnere inglese trasferitosi negli Stati Uniti. Oggi rappresenta il tipo di turbina idraulica pi\u00f9 utilizzata.\nDescrizione.\n\u00c8 una turbina a flusso centripeto: l'acqua raggiunge la girante tramite un condotto a chiocciola che la lambisce interamente, poi un distributore, ovvero dei palettamenti sulla parte fissa, statorica, indirizzano il flusso per investire le pale della girante.\nInoltre essa \u00e8 detta a reazione perch\u00e9 non sfrutta solo la velocit\u00e0 ma anche la pressione del getto d'acqua che, quando giunge nella girante, \u00e8 ancora superiore a quella atmosferica. Infatti tramite il condotto convergente costituito dal canale tra le pale del distributore e da quello tra le pale della girante stessa si finisce di convertire la pressione ancora presente in velocit\u00e0 (energia cinetica).\nLa sezione della voluta \u00e8 decrescente in modo che, man mano che le porzioni di fluido attraversano il distributore, la velocit\u00e0 del getto si mantenga costante.\nPer ottimizzare il funzionamento della turbina l'espansione dell'acqua viene prolungata al di sotto della pressione atmosferica, cos\u00ec da creare una sorta di effetto vuoto, che fa aumentare ancora di pi\u00f9 la differenza di pressione. A valle della girante, nello scarico, \u00e8 necessario riportarsi alle condizioni esterne, quindi si ricomprime il fluido grazie ad un diffusore, che converte la restante energia cinetica in pressione. Questo passaggio non solo consente di riportare la pressione del flusso d'acqua a quella atmosferica, ma permette di utilizzare quella quota finale di energia cinetica, non sfruttabile in turbina, che andrebbe altrimenti persa allo scarico. Se si esagera nella ricerca del vuoto per\u00f2 si rischia di incappare nel fenomeno, sgradito, della cavitazione per cui l'acqua, scesa al di sotto della pressione di liquido saturo, si trasformerebbe in vapore, corrodendo e distruggendo i palettamenti della girante.\nCaratteristiche.\nQuesta girante viene impiegata in corsi d'acqua con dislivelli da 10 m fino a 300-400 m e portate da 2-3 m\u00b3/s fino a 100 m\u00b3/s.\nLa cifra caratteristica \"k\", associata alla turbina pu\u00f2 variare in un campo molto ampio (0,30 - 2,4). Per i valori di \"k\" bassi il flusso assume direzione radiale centripeta, all'aumentare della cifra caratteristica invece il flusso si trasforma prima in flusso conico ed infine diventa quasi assiale. Quindi varia anche la forma della pala che per \"k\" alti si avvicina sempre di pi\u00f9 alla forma tipica della turbina ad elica.&lt;br&gt;\nLa turbina \u00e8 a reazione, questo vuol dire che parte dell'energia di pressione viene trasformata in energia cinetica nella girante. Questo comporta una velocit\u00e0 relativa \"w(2)\" all'uscita della girante maggiore rispetto alla velocit\u00e0 relativa \"w(1)\" in entrata della girante. Inoltre la pressione nella girante \u00e8 variabile e ci\u00f2 comporta la necessit\u00e0 di un distributore ad ammissione totale di fluido sulla girante.\nPer questi motivi la turbina Francis ha un modesto campo di regolazione, se non si vuole uscire dalle condizioni ottimali di efficienza. Quando le portate si accrescono \u00e8 necessario realizzare giranti pi\u00f9 grandi, con una sezione di maggiore dimensione; questa geometria fa peggiorare ancora di pi\u00f9 la possibilit\u00e0 di regolazione.\nIl rendimento di tale girante arriva anche al 94%, ma ha un campo d'utilizzo ottimale molto ristretto in paragone ad altre.."}
{"id": "380251", "revid": "599013", "url": "https://it.wikipedia.org/wiki?curid=380251", "title": "Semiografia", "text": "La semiografia \u00e8 un tipo di scrittura costituita da segni abbreviati e convenzionali."}
{"id": "380252", "revid": "729019", "url": "https://it.wikipedia.org/wiki?curid=380252", "title": "Turbina a bulbo", "text": "La turbina a bulbo \u00e8 un tipo di turbina Kaplan molto semplice in quanto \u00e8 inserita direttamente nella condotta e non necessita di distributore. Viene impiegata su dislivelli ridotti (qualche metro).\nLa sua particolarit\u00e0 \u00e8 che solitamente il bulbo contiene pure l'alternatore per la produzione di energia elettrica, inoltre pu\u00f2 funzionare con un flusso in entrambi i sensi, come sono utilizzate sulle centrali maremotrici."}
{"id": "380253", "revid": "1543377", "url": "https://it.wikipedia.org/wiki?curid=380253", "title": "Alpi Pennine (provincia romana)", "text": "Le Alpi Pennine (in latino Alpes Poenninae o Alpes Graiae) era il nome di una piccola provincia alpina romana. Incastonata tra Italia e Gallia, oggi \u00e8 compresa tra la Valle d'Aosta e il Canton Vallese, in Svizzera. La provincia fu chiamata in questo modo per il \"Poeninus Mons\", cio\u00e8 il nome romano del Colle del Gran San Bernardo: infatti, nei pressi del passo era situato un santuario dedicato a Giove \"Poeninus\".\nStoria.\nNell'epoca pre-romana, la trib\u00f9 celtica pi\u00f9 forte della zona erano i Salassi, che oltre ad abitare nella futura provincia romana, si erano stanziati anche pi\u00f9 a valle, nel Canavese.\nAlcuni autori romani dedussero dal nome con cui i romani riconoscevano i cartaginesi (\"Poeni\") che il generale cartaginese Annibale attravers\u00f2 proprio questa parte delle Alpi per scendere in Pianura Padana nel 218 a.C., passando tra il Gran San Bernardo e il Piccolo San Bernardo. Ma lo storico romano Tito Livio spiega che \"Poeninus\" era in realt\u00e0 un derivato da \"Penninus\", il nome di una divinit\u00e0 venerata da una trib\u00f9 locale.\nL'imperatore Augusto nel 15 a.C. annesse questo territorio montano e sottomise i Salassi e fond\u00f2 Augusta Praetoria Salassorum, l'odierna Aosta."}
{"id": "380258", "revid": "1494169", "url": "https://it.wikipedia.org/wiki?curid=380258", "title": "Micronauti (disambigua)", "text": "Micronauti \u00e8 stata una linea di giocattoli commercializzata dalla Mego, pu\u00f2 significare anche:"}
{"id": "380260", "revid": "104458", "url": "https://it.wikipedia.org/wiki?curid=380260", "title": "Alpi Marittime (provincia romana)", "text": "Le Alpi marittime (in latino Alpes Maritimae) erano una provincia dell'Impero romano, una delle tre piccole province a cavallo delle Alpi, tra la Gallia e l'Italia.\nStatuto.\nLa provincia venne dedotta con molta probabilit\u00e0 da Nerone nel 63 d.C. in occasione della concessione delle popolazioni ivi stanziate dello ius Latii e della contemporanea elevazione delle confinanti Alpi Cozie e provincia. Per il governo venne assegnato un procurator Augusti di rango centenario. Dopo la riforma dioclezianea, il territorio delle Alpi Marittime venne integrato con le Alpi Cozie e con parte della Gallia Narbonense. La capitale era Cemenelum (odierna Cimiez), presso la citt\u00e0 di Nizza, in Francia; nel tardo antico la capitale divenne Eburodonum (odierna Embrun).\nStoria.\nCassio Dione Cocceiano racconta che i territori delle Alpi Marittime erano abitati dalla popolazione dei liguri \"Comati\", che nel 14 a.C. furono ridotti in schiavit\u00f9.\nLe popolazioni della provincia delle Alpi Marittime erano divise in tre diverse gentes o trib\u00f9, \"Ligures\", \"Capillati\" e \"Montani\". Queste ultime raggruppavano tre serie di trib\u00f9 o gentes: le popolazioni vinte da Augusto e menzionate nel Tropaeum Alpium (Sogionti, Brondionti, Nemaloni, Gallitae, Triullati, Vergunni, Eguituri, Namaturi, Oratelli, Nerusi, Velauni, Sutri); le trib\u00f9 del litorale, gi\u00e0 da tempo sottomesse: (Deciates, Oxibii, Vedianti); le trib\u00f9 dell'entroterra (Avantici, Biodontici, Sentii). Naturalmente la morfologia amministrativa dell'area sub\u00ec diverse modifiche durante l'alto Impero, quando una parte delle trib\u00f9 del litorale (Oxibii, Deciates) fu riunita con la Gallia Narbonense e le trib\u00f9 pi\u00f9 a Nord degli Egdinii, Veamini, Vesubiani, furono donate a Cozio, per tornare pi\u00f9 tardi alle stesse Alpi Marittime.\nDopo la sottomissione delle popolazioni ad opera di Augusto, quest'ultimo invio nel 14 d.C. un \"praefectus civitatum\" per gestire l'integrazione della zona nell'orbe romano. La concessione dello ius Latii alle popolazioni delle Alpi Marittime nel 63/64 d.C. da parte di Nerone costitu\u00ec il passo decisivo per il sorgere della regolare provincia procuratoria in luogo della praefectura civitatum, sebbene risulti che i maggiori centri della provincia siano rimasti sempre nella condizione di \"civitates\".\nDifesa ed esercito.\nLe informazioni che possediamo sulla guarnigione di \"Cemenelum\" si limitano quasi esclusivamente ai primi due secoli dell'era cristiana: nonostante ci\u00f2, delle tre province procuratorie alpine, le Alpi Marittime rimangono la provincia pi\u00f9 copiosa di fonti in merito all'esercito. La \"cohors Ligurum et Hispaniorum\", la \"cohors II Ligurum\" e la \"cohors Nauticorum\" sono le prime unit\u00e0 attestate, gi\u00e0 poste in et\u00e0 augusteo-tiberiana sotto il comando del praefectus civitatum. La \"cohors Gaetulorum\" \u00e8 presente ancora in et\u00e0 claudia, mantenendo la filiazione indigena nell'onomastica. La \"cohors I Ligurum et Hispanorum\" era di et\u00e0 flavia, l'ultima documentata.\nGeografia politica ed economica.\nL'organizzazione in provincia comport\u00f2 in primo luogo la scelta di una citt\u00e0 come residenza del governatore: su quale fosse la capitale nelle Alpi Marittime, il dibattito \u00e8 tuttora aperto, anche se l'opinione comune considera Cemenelum (Cimiez) \"caput provinciae\" e sede del \"concilium\" per l'alto e il medio impero. La Notitia Galliarum (XVII, 1) testimonia che in epoca tardoantica questa funzione venne assunta da Eburodonum (l'attuale Embrun), forse in relazione all'alterazione dei confini provinciali. Fatto determinante per la designazione a capitale provinciale di \"Cemenelum\", che in origine faceva parte della Gallia Cisalpina (I \"Liguri Vedianti\" non sono compresi fra i popoli vinti nel Tropaeum Alpium), era l'ubicazione sull'asse della Via Julia Augusta, lungo il litorale del Mar Ligure, posizione che assicurava il controllo dell'importante via di comunicazione fra le Gallie e l'Italia.\nI maggiori centri della provincia rimasero sempre nella condizione di \"civitates\", senza assumere mai la posizione di municipia o coloniae. Nell'amministrazione cittadina, i magistrati locali si ornarono comunque di nomi come aedilis, IIvir e decurio. Allo stesso modo, l'evidenza epigrafica attesta molti magistrati che si fregiarono dei tria nomina e dell'iscrizione ad una trib\u00f9; \u00e8 quindi lecito supporre un'appropriazione indebita della cittadinanza, come nel caso della popolazione alpine orientali menzionate nella tabula Clesiana.\nMaggiori centri provinciali e resti archeologici.\nI maggiori centri della provincia erano:\nDopo il 297 la provincia venne ampliata fino ad includere:\nPrincipali vie di comunicazione.\nLe principali vie di comunicazioni provinciali erano:"}
{"id": "380263", "revid": "4711", "url": "https://it.wikipedia.org/wiki?curid=380263", "title": "Campionato di Apertura", "text": ""}
{"id": "380265", "revid": "4711", "url": "https://it.wikipedia.org/wiki?curid=380265", "title": "Campionato di Clausura", "text": ""}
{"id": "380267", "revid": "1782831", "url": "https://it.wikipedia.org/wiki?curid=380267", "title": "Impero Tau", "text": "L'Impero Tau \u00e8 l'insieme dei domini degli Xenos, nel linguaggio umano, nell'universo fittizio di Warhammer 40,000. Si tratta di una civilt\u00e0 aliena giovane e ambiziosa, che desidera portare l'illuminazione e l'unione a chi li segue. Bench\u00e9 abbia meno di seimila anni, il suo recente impero si sta espandendo rapidamente nello spazio, venendo a contatto con tutte le razze pi\u00f9 antiche della galassia. La civilt\u00e0 Tau si basa su un rigido sistema di caste, ognuna legata a uno dei quattro elementi della natura: terra, acqua, aria e fuoco; che definiscono il ruolo specifico di un Tau all'interno della societ\u00e0: operaio, burocrate, pilota e guerriero. I loro governanti costituiscono la quinta casta, gli Eterei. L'impero dei Tau si trova lontano dalla Terra, sulle propaggini della galassia. Pur non essendo immenso, comprende una regione di spazio avente un diametro di circa trecento anni luce. I Tau combattono per rimodellare le stelle in nome del Bene Superiore. Sul fronte della loro rapida espansione si trova la casta del Fuoco, la quale costituisce l'esercito terrestre Tau e la quale, insieme alla Flotta Imperiale Tau, al cui comando si trovano individui della casta dell'Aria, provvede alla difesa e all'espansione dei domini sempre crescenti di un impero relativamente giovane.\nStoria.\nScoperta.\nIl primo contatto imperiale con la razza Tau ebbe luogo nel 789.M35 (\"34.789\"), quando l'equipaggio del vascello Explorator dell'Adeptus Mechanicus scopr\u00ec e catalog\u00f2 quello che adesso \u00e8 il loro pianeta natio e capitale dell'impero: T'au. Le ricerche iniziale rivelarono che si trattava di un pianeta arido e asciutto, con poche aree verdi e un'abbondanza di xenoformi acquatici, terrestri e aerei. Le prime squadre dell'Adeptus Mechanicus che esplorarono il pianeta notarono che gli alieni che risiedevano nella savana utilizzavano armi primitive e avevano scoperto il fuoco, ma dal momento che la prosecuzione della loro esistenza sembrava non avere nessun valore il pianeta fu destinato alla purificazione, consistente nell'impiego di milioni di ordigni termonucleari per estinguere la vita nel pianeta, in vista della colonizzazione. Alcune navi cariche di ordigni nucleari furono inviate sul pianeta ma, prima di giungere a destinazione, vennero avvolte da fortissime tempeste warp, che non risparmiarono neanche un vascello della flotta, intrappolando T'au nella propria furia. Alcuni dissero che ci\u00f2 significava che il pianeta era maledetto, ma non vennero comunque portate avanti opere di colonizzazione, in quanto l'Imperium aveva in quei momenti questioni ben pi\u00f9 importanti da affrontare altrove. Non solo: le tempeste warp non cessarono se non dopo tempi lunghissimi, permettendo a T'au di scivolare sullo sfondo della scena e di evolversi in tutta solitudine, al sicuro dalle altre grandi potenze della galassia sviluppando tecnologie avanzatissime in solo qualche millennio. Riuscirono a costruire navi enormi e unit\u00e0 d'assalto specializzate: il loro era un impero destinato ad espandersi.\nEvoluzione tecnologica.\nL'avanzamento tecnologico di questa civilt\u00e0 fu velocissimo. Nel giro di pochi millenni gli Xenos passarono dallo scoprire il fuoco a inventare le prime armi a polvere da sparo, per poi scoprire l'elettricit\u00e0 e il modo per convogliare energia in acceleratori al litio per produrre le prime armi energetiche. Con il passare dei secoli ogni ramo dei Tau cominci\u00f2 a svilupparsi in modo diverso rivelando un talento unico nell'adattarsi rapidamente all'ambiente prescelto. Gli Xenos della casta dell'aria si specializzarono dapprima nel muoversi velocemente da una regione all'altra svolgendo la mansione di messaggeri, per poi prendersi la responsabilit\u00e0 dei primi apparati aviotrasportati e dunque comandare le prime flotte spaziali. I Tau migrati presso verdeggianti valli attraversate dai fiumi, cominciarono a fondare solide comunit\u00e0 agricole, sviluppando le proprie abilit\u00e0 metallurgiche, artigianali e minerarie. Altri capirono che comunit\u00e0 diverse riuscivano a produrre ci\u00f2 che non producevano loro e stabilirono accordi commerciali tra le varie trib\u00f9. I Tau pi\u00f9 grandi che rimasero nelle pianure divennero ancora pi\u00f9 forti e si specializzarono come cacciatori.\nPer ragioni sconosciute le innovazioni tecnologiche progredivano pi\u00f9 rapidamente di quanto sarebbe stato lecito aspettarsi per una razza emergente. I Tau che avevano cominciato a fondare le prime comunit\u00e0 costruirono fortezze e usarono rudimentali armi da fuoco. Passate poche centinaia di anni i Tau riuscirono a inventare alcune armi energetiche come i fucili utilizzati dai guerrieri del fuoco; queste potenti armi si basavano sul lancio di proiettili ionici. I fucili ionici sono tuttora utilizzati ma gli ioni servono anche ai propulsori delle aeronavi e alle navi della flotta e dei mezzi da sbarco; in sostanza gli ioni sono usati per i generatori dei propulsori ionici e per i fucili dei guerrieri Tau, ecco perch\u00e9 la loro dotazione \u00e8 quasi tutta di colore blu brillante.\nContatti con l'Imperium.\nData la rapida espansione dell'impero, fu solo una questione di tempo prima che i vascelli colonia Tau entrassero nello spazio controllato dall'Imperium. Le navi per la difesa dell'Ultima Segmentum avvistarono la flotta aliena in avvicinamento, che non si ferm\u00f2 ai posti di controllo e pertanto fu immediatamente attaccata. Quando l'Imperium scopr\u00ec che i campioni genetici prelevati dal vascello alieno corrispondevano a quelli degli xenoformi primitivi rinvenuti seimila anni prima fu ordinata un'investigazione nei confronti di questa razza tecnologicamente avanzata.\nIntanto, i Tau avevano gi\u00e0 avuto contatti, non violenti, con gli umani; infatti rinnegati, fuggitivi, mercanti ed esploratori autonomi, alle prese con l'oscurit\u00e0 della Frangia Orientale della Galassia (dov'\u00e8 situato attualmente l'Impero) avevano permesso che membri della Casta dell'Acqua prendessero accordi commerciali con mondi dell'Ultima Segmentum, scambiando abitualmente tecnologie e conoscenze. Secondo rapporti dell'Generator Secundus Zaccaria Santiago, artifici Tau sarebbero giunti fin sulla Sacra Terra, e molto apprezzati dagli abitanti, si sarebbero diffusi con velocit\u00e0 allarmante, fino a spingere l'Inquisizione ad una dura repressione.\nMa l'espansione ultra-rapida di Tau port\u00f2 gli Xenos nel sottosettore Timbra, noto all'Administratum per tendenze ribelli e dissidenti; infatti molti mondi, grazie all'abilit\u00e0 dei diplomatici Tau, e alla promessa di una vita migliore sotto gli Xenos, lontani dalla feroce dittatura dell'Imperium, si fecero annettere di propria volont\u00e0 al nascente impero. Per colpa della lontananza dall'Astronomican, i messaggi impiegavano tempi lunghissimi per giungere alla Terra, ma infine arrivarono.\nInfatti, la risposta imperiale all'espansione fu stranamente rapida ma brutale come di consueto.\nFu indetta una crociata per estirpare l'influenza Xeno dalla regione, e per porre definitivamente fine alla minaccia Tau, a cui parteciparono Guardia Imperiale cadiana, Templari Neri e, in minor parte, Mani di Ferro.\nInizialmente, la Crociata del Golfo di Damocles, nel pieno del suo slancio, schiacci\u00f2 sotto il suo peso piccoli avamposti e le sette neonate di Hydass, Sy'l'kell e Viss'el (principalmente grazie alla potenza della flotta), ma la spavalderia imperiale fu anche la rovina degli umani.\nInfatti l'armata cerc\u00f2 di epurare una grande e potente setta tau, Dal'yth, e le forze dell'Imperium caddero nelle molteplici trappole dei Tau: il tiro dei guerrieri del fuoco, grazie al fondamentale supporto dei traccianti, e il coraggio dei feroci Kroot misero in seria difficolt\u00e0 gli Space Marines e la Guardia Imperiale. inoltre gli incrociatori Manta, a bassa quota, ingaggiarono ad armi pari i Titani. Alla fine la crociata era ridotta allo stremo, e se avessero voluto, i Tau avrebbero ormai facilmente potuto accerchiarla e distruggerla definitivamente, ma gli Eterei decisero che era pi\u00f9 importante aprire un dialogo con l'Imperium, e permisero agli Umani di ritirarsi.\nIntanto la casta dell'Acqua e gli Eterei proseguivano con l'attuazione di un \"piano B\" parallelo all'espansione vera e propria nel Golfo di Damocle: i diplomatici immettevano sistematicamente e con notevole astuzia e successo, semi di ribellione nei mondi oppressi dalla tirannia, rendendo quei mondi manipolabili.\nIntanto flotte-scheggia Tiranidi (Behemoth e Colossus) passavano accanto all'Impero Tau, quasi ignorandolo, ma concentrandosi sull'Imperium, indebolendo le difese nella frangia orientale, permettendo cos\u00ec ai Tau di riappropriarsi di quasi tutti i mondi persi durante la Crociata. Ma, grazie anche al piano degli Eterei, port\u00f2 solo a piccole schermaglie con gli uomini, almeno finch\u00e9 una grande offensiva Tau scaten\u00f2 una terribile battaglia: il massacro della Forra di Koloth. Infatti il mondo di Nimbosa stava per venir annesso con la forza all'impero Tau; le forze di difesa, impreparate, inviarono un messo protetto dai Magli Imperiali alla setta T'olku, al fine di trattare. Ma il vero obbiettivo era quello di ritardare l'offensiva fino al sopraggiungere dei rinforzi; purtroppo per essi, la tattica fu inutile, e tutto il peso delle armate Tau si abbatt\u00e9 sul mondo, annientandone i coloni. Quattro mesi dopo, i rinforzi tanto agognati giunsero, e trovarono i Tau trincerati e pronti a resistere ad oltranza. Shas'O Brightsword, che guidava la setta, intrappol\u00f2 gli umani in una strettoia (la Forra), ed annient\u00f2 totalmente le forze dell'Imperium.\nTempo dopo, il saggio Aun'Va, Signore dell'anima immortale, diede il via alla Terza Sfera d'Espansione, le forze provenienti da Vior'la, Sa'cea, Dal'yth e altre sette, si abbatt\u00e9 sulla fascia di pianeti di frontiera dell'Imperium. Le scarse difese e l'opera di traditori umani permise alle forze Xeno di sconfiggere le difese umane molto facilmente, e le opere diplomatiche diedero occasione a molti pianeti di annettersi pacificamente. Ora questi mondi sono vere e proprie fortezze, che solo un attacco in larga scala \u2014 che lascerebbe scoperti altri fronti \u2014 permetterebbe agli uomini di riconquistarli.\nTempo dopo, sul pianeta di Malbede, prende il via una battaglia fra Ultramarine e Tau, ma gli scontri risveglieranno antiche forze Necron, che costringono i due fronti ad allearsi per far fronte alla nuova, terribile minaccia. L'unione permise la sconfitta dei Necron, e per ringraziare i Tau, Marneus Calgar permise agli Xeno di evacuare prima dell'Exterminatus. Questo getter\u00e0 le fondamenta per un rapporto di simpatia fra Tau e Ultramarine.\nL'impero Tau nel 41\u00b0 millennio.\nAttualmente l'Impero Tau si estende per oltre 300 anni luce. I numerosi mondi conquistati alle spese dell'Imperium dell'Uomo sono colonie di umani disertori che hanno giurato fedelt\u00e0 al Bene Superiore. Al termine della Terza sfera di espansione i Tau hanno dovuto affrontare un'invasione tiranide (flotta alveare Gorgone, 899.M41), la quale ha coinvolto numerosi mondi imperiali. L'attacco ha messo l'astio tra Tau e Imperiali in secondo piano, spingendoli ad allearsi. Una volta sconfitta la bioflotta gli imperiali decidono di approfittare della temporanea debolezza delle forze Tau per annientare definitivamente la minaccia aliena. Il conflitto \u00e8 ancora in corso, ma i Tau sono riusciti a difendere i confini esterni dell'impero portando la situazione a proprio vantaggio. Nel prossimo millennio si prospetta una quarta sfera di espansione come risposta dell'attacco vigliacco che gli Imperiali hanno sferrato loro. Alla fine del millennio 41, i Tau sono pronti per scacciare definitivamente l'Imperium e contrattaccare. Di fatto stanno diventando una seria minaccia per gli umani.\nLa razza Tau.\nI Tau non credono nel combattimento corpo a corpo: lo considerano barbarico e arcaico. I Tau considerano le armi da tiro la pi\u00f9 onorevole ed efficace forma d'arte. Anche perch\u00e9 la loro corporatura non \u00e8 adatta al corpo a corpo. La societ\u00e0 dei Tau \u00e8 organizzata in caste, ognuna essenziale all'esistenza dell'Impero.\nCaste della societ\u00e0 Tau.\nNel corso della loro evoluzione ogni casta si \u00e8 evoluta in modo diverso dalle altre sviluppando peculiarit\u00e0 in ognuna di esse.\nFuoco.\nLa casta del fuoco (\"Shas\" in lingua Tau) \u00e8 composta dai guerrieri Tau e il loro dovere \u00e8 quello di proteggere le altre caste. In battaglia i guerrieri del \"fuoco\" preferiscono il combattimento a distanza al pi\u00f9 crudo corpo a corpo. Un guerriero inizia la propria vita come giovane soldato semplice, uno \"Shas'la\", e dopo essere sopravvissuto per quattro anni sul campo deve superare la prima prova del fuoco. Se sopravvive viene promosso a \"Shas'ui\" poi, passati altri quattro anni lo \"shas'ui\" deve superare una seconda prova del fuoco e se la supera diventer\u00e0 uno \"shas'vre\". In passato la casta del fuoco viveva nelle savane del pianeta T'au, il clima caldo delle savane e il loro stile di vita (principalmente cacciatori) li ha fatti evolvere rendendoli pi\u00f9 forti e pi\u00f9 grossi rispetto alle altre caste.\nTerra.\nLa casta della Terra (\"Fio\") \u00e8 costituita dagli artigiani e dai braccianti dei Tau. Sono loro a costruire i macchinari, a erigere gli edifici e a fornire cibo per il resto della societ\u00e0. I membri della casta della Terra, ingegneri e scienziati senza pari, sono responsabili della conservazione della tecnologia. In passato questa casta si stabil\u00ec vicino a corsi d'acqua dedicandosi all'agricoltura e all'artigianato, l'evoluzione li premi\u00f2 con un'intelligenza di media superiore alle altre caste.\nAria.\nUn tempo erano i messaggeri dei Tau, ma con l'avanzare della tecnologia, i suoi appartenenti sono diventati l'equivalente Tau della Marina Imperiale e dei mezzi volanti nello spazio e sui pianeti, si occupano dei mezzi aerei (\"Kor\"). In passato si stabilirono sulle montagne di T'au, la loro evoluzione li forn\u00ec di ossa cave e una membrana alare per sfruttare le correnti ascensionali e librarsi nell'aria, per questo erano usati come messaggeri. Poi con l'avvento della tecnologia spaziale persero le ali. Oggi i membri di questa casta vivono nelle stazioni spaziali la loro forma \u00e8 pi\u00f9 slanciata ed esile rispetto a quella degli altri Tau, le loro ossa cave li rendono ottimi piloti viste le enormi accelerazioni che possono sopportare, \u00e8 veramente difficile che un membro di questa casta metta piede su un pianeta anche, perch\u00e9 secoli di adattamento all'assenza di gravit\u00e0, potrebbe ucciderli. Il programma per la superiorit\u00e0 aerea \u00e8 chiamato Barracuda (Shat'ly in lingua tau);\nqualsiasi mezzo superi i 6 metri di fluttuazione \u00e8 in mano alla casta dell'aria esclusa la cannoniera \"Sky Ray\". Effettuano costantemente ricognizioni di supporto per le truppe di terra.\nAcqua.\nFanno parte della Casta dell'Acqua (in lingua tau \"Por\") i politici, gli ambasciatori e gli ufficiali dell'Impero Tau.\nIn passato erano i pi\u00f9 abili mercanti su T'au, odiernamente sono ottimi ambasciatori vista la loro sorprendente abilit\u00e0 nell'imparare lingue e usanze delle razze che incontrano.\nEterea.\nNe fanno parte di Eterei (\"Aun\"), che sono i capi dell'Impero Tau, e che costituiscono il consiglio supremo dell'Impero. Loro posero fine alla guerra tra caste che flagellava T'au, la loro parola \u00e8 legge per le altre caste, se un etereo ordinasse a un Tau di un'altra casta di suicidarsi lo farebbe senza pensarci. L'Imperium ha studiato questa loro capacit\u00e0 ancora senza spiegazione, anche se si ipotizza una sorta di controllo telepatico, nonostante le loro scarse doti psioniche. Ci sono diverse teorie maturate dagli studiosi di Xenos: dato che la loro presenza nel Warp \u00e8 stata esclusa da studi approfonditi, si ipotizza che gli Eterei abbiano la capacit\u00e0 di dominare le menti altrui tramite una sorta di ipnosi, alcuni sospettano l'uso di una tecnologia che tengono segreta, altri ipotizzano che il controllo mentale avvenga attraverso l'uso di feromoni. Studiarne la fisiologia non basta; l'esame dei corpi, infatti, genera pi\u00f9 spesso dubbi che risposte.\nForze armate.\nLe forze armate dei Tau seguono una precisa composizione. Va anzitutto precisato che, nonostante sia soprattutto la Casta del Fuoco a prendere parte alle battaglie per la difesa e l'espansione dell'Impero, anche la Casta dell'Aria comprende, tra i propri doveri, quello di prendere parte alle battaglie, assicurando la supremazia aerea e spaziale.\nOrganizzazione militare della Casta del Fuoco.\nAlla base delle forze armate della Casta del Fuoco vi sono i Gruppi di Caccia (\"Kau'ui\"), composti da un numero variabile di Team (\"La'rua\") di Guerrieri del Fuoco, Team di Armature da Combattimento e veicoli corazzati. Ogni Gruppo di Caccia \u00e8 comandato da un alto esponente della Casta del Fuoco, che pu\u00f2 essere uno Shas'o o uno Shas'el. Ogni Gruppo di Caccia pu\u00f2 essere accompagnato in battaglia da Squadre di ausiliari alieni, tra i quali spiccano per maggiore frequenza Kroot e Vespid ma anche armate della Guardia Imperiale disertrici chiamate dagli Xenos Gue' vesa, assegnate al Gruppo di Caccia da livelli superiori della Casta del Fuoco. Il Gruppo di Caccia \u00e8 una struttura militare molto flessibile, capace di riorganizzarsi per poter affrontare in battaglia ogni possibile situazione e conflitto.\nPi\u00f9 Gruppi di Caccia (generalmente da 3 a 6) possono formare un Contingente (\"Tio've\"), comandato dallo Shas'o con pi\u00f9 anzianit\u00e0. Pi\u00f9 Contingenti possono formare una Battaglia (\"Kavaal\"), che rappresenta l'organizzazione di pi\u00f9 alto livello sul campo di battaglia prevista per le forze armate Tau.\nUn Comando (\"Uash'o\"), invece, \u00e8, come la Battaglia, una forza militare riunita per perseguire un preciso obiettivo e racchiude tutte le forze della medesima casta nel medesimo luogo. La Coalizione (\"Shan'al\") \u00e8 un'organizzazione militare presieduta da un Etereo e ha il compito di organizzare e coordinare il lavoro di tutte le formazioni inferiori delle quattro caste Tau.\nAd ogni modo, ogni Gruppo di Caccia facente parte una o pi\u00f9 delle formazioni su elencate agisce autonomamente in battaglia.\nSul tavolo da gioco, tutte le unit\u00e0 dei Tau risultano avere una qualit\u00e0 superiore a le loro controparti di altri eserciti, accompagnati per\u00f2 da un costo in punti non indifferentemente superiore. Le unit\u00e0 giocabili sono queste:\nOrganizzazione militare della Casta dell'Aria e Flotta militare Tau.\nTra le unit\u00e0 per la navigazione nell'atmosfera e nello spazio della Casta dell'Aria si hanno:\nTra le unit\u00e0 della Flotta militare Tau, invece, si hanno:"}
{"id": "380269", "revid": "22475", "url": "https://it.wikipedia.org/wiki?curid=380269", "title": "Triangolo scaleno", "text": "Si definisce triangolo scaleno un triangolo i cui tre lati non sono congruenti o, equivalentemente, un triangolo i cui tre angoli sono diversi. \nIn effetti la prima definizione equivale a definire i triangoli scaleni come triangoli non isosceli; ma questi, per il teorema noto come pons asinorum, oltre a definirsi come i triangoli con almeno due lati congruenti, possono definirsi come i triangoli con almeno due angoli congruenti; quindi i triangoli scaleni sono esattamente i triangoli con i tre angoli diversi.\nClassificazione dei triangoli scaleni e classi di similitudine dei triangoli.\nCome per i triangoli isosceli, ogni trasformazione di similitudine trasforma un triangolo scaleno in un altro triangolo scaleno; di conseguenza anche i triangoli isosceli si possono opportunamente ripartire in classi di similitudine.\nI triangoli isosceli sono invarianti solo per le similitudini e il gruppo di simmetria di una classe di similitudine di triangoli scaleni si riduce alla sola trasformazione identit\u00e0.\nVediamo ora come si possono classificare le classi di similitudine dei triangoli scaleni. Ciascuna classe si pu\u00f2 rappresentare con un triangolo scaleno il cui lato maggiore ha lunghezza 1 e possiamo ricondurre il suddetto problema di classificazione al problema della parametrizzazione di questi triangoli rappresentativi. A questo fine consideriamo il triangolo curvilineo che ha come vertici \"A\" e \"B\" estremi del segmento \"AB\" di lunghezza 1 (che tracciamo orizzontalmente) e \"V\", terzo vertice del triangolo equilatero avente come lato \"AB\" posto al di sopra dello stesso \"AB\"; \"T\" \u00e8 delimitato da \"AB\", dall'arco \"AV\" della circonferenza con centro in \"B\" e raggio 1 e dall'arco \"VB\" della circonferenza con centro in \"A\" e raggio 1. Inoltre chiamiamo \"M\" il punto medio di \"AB\", \"S\" la semicirconferenza di centro in \"M\" e raggio 1/2 posta al di sopra di \"AB\" ed \"O\" il punto di intersezione della mediana \"VM\" con la \"S\".\nSi osserva che muovendo \"C\" all'interno e sulla frontiera di \"T\" si individuano tutte le classi di similitudine dei triangoli. "}
{"id": "380271", "revid": "30153799", "url": "https://it.wikipedia.org/wiki?curid=380271", "title": "Classi di similitudine dei triangoli", "text": ""}
{"id": "380273", "revid": "305330", "url": "https://it.wikipedia.org/wiki?curid=380273", "title": "Giovanni Battista Bronzini", "text": "Biografia.\nFu allievo di Paolo Toschi all'Universit\u00e0 di Roma, poi docente emerito di Antropologia culturale all'Universit\u00e0 di Bari e direttore dal 1974 alla morte della rivista di studi demoetnoantropologici \"Lares\".\nStudioso di letteratura, attraverso l'opera dello scrittore torinese Carlo Levi, confinato in Lucania negli anni del fascismo, o del poeta lucano Rocco Scotellaro, Bronzini illustr\u00f2 il mondo contadino della sua terra, colto nell'intima relazione con i cicli naturali e in quella pi\u00f9 mediata con i fattori economici e sociali, mai dimenticando di richiamarne le tensioni spirituali e le ansie di riscatto nelle espressioni magiche e superstiziose della civilt\u00e0 contadina degli anni trenta e quaranta.\n\u00c8 stato consigliere-fondatore della Fondazione Marino Piazzolla. Nel 2012 il comune di Accettura gli ha intitolato la piazza dell'incontro tra il \"Maggio\" e la \"Cima\", i due alberi che si uniscono nella festa del Maggio di Accettura che il Bronzini ha contribuito in maniera determinante a riscoprire e valorizzare, partendo dai suoi primi studi sul campo effettuati dal 1969 in poi.\nIl figlio Stefano \u00e8 stato ordinario di Letteratura inglese sempre all'Universit\u00e0 di Bari, direttore del Dipartimento di Lingue e tradizioni culturali europee del medesimo ateneo. Nel luglio 2019 \u00e8 stato eletto magnifico rettore dell\u2019Universit\u00e0 di Bari."}
{"id": "380274", "revid": "287204", "url": "https://it.wikipedia.org/wiki?curid=380274", "title": "Alpi Cozie (provincia romana)", "text": "Alpi Cozie (in latino \"Alpes Cottiae\") era una provincia dell'Impero romano, una delle tre piccole province a cavallo delle Alpi tra la Gallia e l'Italia, con capitale \"Segusio\", (l'attuale Susa). Confinava a occidente con Gallia Narbonense, a sud con le Alpi marittime, a est con l'Italia e a nord con le Alpi Graie.\nStatuto.\nPrima prefettura fittizia con a capo la dinastia dei \"Cottii\" (dal 14 a.C.), poi a partire dal 63 d.C. provincia retta da un procurator Augusti di rango centenario. La capitale si trovava a \"Segusio\", (l'attuale Susa, in Piemonte). Con la riforma dioclezianea, attuata verso la fine del III secolo, la provincia di Alpi Cozie entr\u00f2 a far parte della diocesi dell'Italia Annonaria, come conferma peraltro anche la \"Notitia dignitatum\", secondo la quale la provincia era retta da un \"praeses\". Sotto Diocleziano la provincia sub\u00ec anche consistenti modifiche territoriali, perdendo i territori del versante occidentale delle Alpi che entrarono a far parte della provincia delle Alpi Marittime, ma acquisendo in compenso gran parte della Liguria e del Piemonte. La provincia sopravvisse anche sotto le dominazioni di Odoacre e degli Ostrogoti, nonch\u00e9 durante il periodo bizantino, fino almeno ai primi anni dell'invasione longobarda. In epoca bizantina era retta da uno \"iudex provinciae\", eletto dai vescovi e dai notabili locali, stando a quanto afferma la \"Prammatica Sanzione\" del 554. Nell'epoca tardo-antica la provincia di \"Alpes Cottiae\" comprendeva Piemonte e Liguria, come confermato da Paolo Diacono, il quale afferma che essa si estendeva dalla Liguria verso il sud est fino al mar Tirreno, mentre a occidente era delimitata dai territori dei Galli; inoltre, secondo lo storico longobardo, le principali citt\u00e0 della provincia erano Acqui, Tortona, Bobbio (noto per il monastero), Genova e Savona.\nStoria.\nPreistoria.\nNon si hanno notizie precise riguardo ai primi insediamenti nel territorio, ciononostante si suppone che l'area sia da sempre stata occupata, e questo perch\u00e9 permette di accedere ai passi alpini che collegano la Pianura Padana con la fossa del Rodano.\nLe prime testimonianze certe provengono dai resti di un villaggio preistorico scoperto nei pressi di Chiomonte. L'area, individuata a met\u00e0 degli anni '80, comprende anche una necropoli con tombe \"a cista litica\" e dei ripari sotto-roccia ricavati tra grandi massi. Il sito risulta occupato dal Neolitico finale (fine V millennio a.C.) alla seconda Et\u00e0 del Ferro (IV sec. a.C.). I manufatti neolitici pi\u00f9 antichi (ceramica, strumenti in pietra levigata e selce scheggiata) evidenziano dei collegamenti con altri siti presenti in Francia (cultura di \"Chassey\"). Non mancano ceramiche assimilabili alla cultura di \"Veraza\" e dei \"Vasi Campaniformi\"; infine sono stati ritrovati oggetti e utensili di bronzo, a testimoniare una occupazione millenaria del sito.\nAltre testimonianze sono le incisioni rupestri sparse un po' su tutto il territorio, tra cui vanno citati i massi coppellati presenti in prossimit\u00e0 dei resti dell'acquedotto romano di Susa, a testimonianza dell'antichit\u00e0 del sito.\nTaurini.\nIl primo popolo che abit\u00f2 la zona e di cui ci sono giunte testimonianze storiche, risulta essere quello dei Taurini (di etnia ligure). Il loro territorio, incentrato sulle piane prospicienti le bocche della Val di Susa e di Chisone, si estendeva fino agli importanti valichi alpini che portano alla fossa del Rodano.\nSuccessivamente al IV secolo a.C., gruppi di etnia celtica, in migrazione dalla Gallia verso l'Italia settentrionale, si aggiunsero e si amalgamarono ai Taurini, trasferendo su di essi parte della loro cultura. Gi\u00e0 al tempo dei Romani furono prudenzialmente classificati come \"celto-liguri\", ovvero liguri celtizzati.\nI Taurini rimasero padroni dell'area fino all'arrivo dell'esercito di Annibale nel 218 a.C., in occasione della Seconda Guerra Punica (secondo alcune ipotesi, Annibile us\u00f2 proprio i valichi dei Taurini per attraversare le Alpi). Quando questi super\u00f2 le Alpi, assedi\u00f2 e distrusse la citt\u00e0 principale dei Taurini, Taurinia (oggi Torino).\nCon la sconfitta di Cartagine (202 a.C.), l'area cadde sotto la sfera d'influenza romana, iniziando un'opera di romanizzazione che si concluse solo secoli dopo.\nDurante questo periodo il territorio fu considerato dai Romani zona di confine verso la Gallia.\nIl Regno dei Cozii.\nDopo le guerre puniche, nel II secolo a.C., nelle Alpi occidentali (l'attuale aerea delle Alpi Cozie) si form\u00f2 il regno celto-ligure dei Cozii che, grazie ad un'oculata politica di alleanza con Roma, riusc\u00ec a conservare la propria indipendenza fino all'et\u00e0 augustea, quando la popolazione era ormai romanizzata.\nIl regno comprendeva le valli di Susa, Chisone e Pellice, la Savoia, le Alte Alpi e il Delfinato, raggruppando diverse trib\u00f9.\nLa capitale del regno era \"Segusio\" (l'attuale Susa), ma \u00e8 probabile che all'inizio la capitale fosse l'oppidum di \"Excingomagus\" (probabilmente l'attuale Exilles), pi\u00f9 interna e facilmente proteggibile. Un altro sito importante era l'oppidum chiamato \"Ocelum\" (presso l'attuale Avigliana), punto di scambio presso il limes che separava il Regno dei Cozii, dai territori controllati direttamente dai Romani.\nL'incredibile longevit\u00e0 di un regno indipendente, in una situazione generale dove la potenza romana occupava e sottometteva tutti i popoli che incontrava, nasce da considerazioni di opportunit\u00e0 fatte dai Romani e i Cozii: i Cozii conoscevano la potenza militare romana e sapevano che fine avevano fatto le trib\u00f9 che le si erano opposte, i Romani conoscevano le tribolazioni che avrebbero subito nel combattere i Liguri in ambiente montano e avevano bisogno di una via di comunicazione sicura per completare la conquista della Gallia e mantenerne il controllo.\nPoco prima dell'impresa della Spagna (61 a.C.), Cesare si accord\u00f2 con il Re Ligure Donno, garantendosi il transito indisturbato delle proprie truppe. Si cre\u00f2 cos\u00ec un'alleanza che permise ai Cozii di prosperare, sia grazie al commercio transalpino, sia grazie agli ampliamenti territoriali che i Romani donarono dopo la sconfitta di trib\u00f9 nemiche confinanti.\nAlla morte di Cesare, dopo un periodo di distanza, l'alleanza con Cesare Augusto venne rinsaldata dal figlio di Donno, Cozio. Per celebrare l'occasione venne realizzato, in onore di Augusto, un arco di trionfo a Segusio (9-8 a.C.), visibile ancora oggi, su cui son incisi i nomi delle trib\u00f9 che componevano il regno: Segovii, Segusini, Belaci, Caturigi, Medulli, Tebavii, Adanates, Savincates, Ectini, Veamini, Venisani, Iemerii, Vesubiani e Quarati.\nL'accordo prevedeva anche la modifica dell'estensione del dominio di Cozio, il quale perse una parte del versante francese. In onore di Cozio, le montagne della regione vennero chiamate \"Alpi Cozie\".\nAlla morte di Cozio, succedette il figlio Donno II, a cui succedette il nipote Cozio II. Quest'ultimo, che regner\u00e0 a lungo, aumenter\u00e0 il territorio amministrato dal nonno, grazie a doni territoriali concessi dall'Imperatore Claudio.\nDal I sec. a.C., la Val di Susa fu attraversata dalla \"Via delle Gallie\", che terminava nello strategico \"Mons Matrona\" (l'attuale Monginevro), uno dei tre valichi utilizzabili in antico per raggiungere la Gallia.\nI regnanti cozii sono stati visti molto positivamente dalle trib\u00f9 celto-liguri alpine, come esempio di governo giusto e previdente. Nel IV sec. d.C. la tomba di Cozio era ancora venerata mentre, addirittura nel medioevo, Donno era venerato come un santo.\nIl regno fu completamente inglobato nell'Impero romano solo al tempo di Nerone.\nIntegrazione nell'Impero Romano.\nAll'inizio i Romani considerarono il Regno dei Cozii, un protettorato autonomo. Successivamente, per meglio integrare il regno nel sistema politico romano, concedettero il titolo di praefectus e la cittadinanza romana a Cozio (9-8 a.C.), che assunse il nome di \"Marcus Iulius Cottius\". Divenne pertanto un misto di re/prefetto romano.\nI successori di Cozio, Donno II e Cozio II ereditarono la carica di re/prefetto.\nCon la morte di Cozio II (63 d.C.), in assenza di eredi, Nerone costitu\u00ec la provincia (Svet., \"Nero\", 18).\nVerso la fine del III secolo, con la riforma dioclezianea, la provincia sub\u00ec consistenti modifiche territoriali: perse in particolare i territori del versante occidentale delle Alpi a favore delle vicine Alpi Marittime, ma in compenso acquis\u00ec gran parte della Liguria e del Piemonte.\nLa provincia tardo-antica.\nCon la riforma dioclezianea, verso la fine del III secolo, la provincia entr\u00f2 a far parte della diocesi dell'Italia Annonaria, come confermano documenti dell'epoca tra cui il \"Laterculus Veronensis\" e la \"Notitia dignitatum\", la quale attesta che era governata da un \"praeses\". Continu\u00f2 ad esistere anche sotto le dominazioni di Odoacre e degli Ostrogoti. Dopo la fine della guerra gotica, che decret\u00f2 la riconquista bizantina dell'Italia intera, la provincia di Alpi Cozie non venne abolita affatto, e all'epoca comprendeva Piemonte e Liguria. Paolo Diacono, infatti, descrivendo le province in cui era suddivisa l'Italia al tempo dell'invasione longobarda, descrive una provincia dal nome \"Alpi Cozie\":\nSi ritiene che questa provincia fosse la sede di uno dei quattro ducati di frontiera bizantini posti a difesa dell'arco alpino: quello che presidiava le Alpi Graie e Cozie. Stando alle disposizioni della Prammatica Sanzione del 554, la provincia doveva essere governata da un governatore civile (\"Iudex provinciae\") eletto dai vescovi e dai notabili. In seguito alla conquista longobarda delle citt\u00e0 pi\u00f9 a settentrione della provincia (Paolo Diacono sostiene che ai Bizantini rimasero solo le citt\u00e0 poste sul litorale ligure), la provincia fu soppressa e accorpata, se si presta fede alla \"Descriptio orbis romani\" di Giorgio Ciprio, insieme ad altre (le residue zone rimaste in mano ai Bizantini in Liguria, Tuscia, Valeria, Piceno e Campania settentrionale) nell'eparchia Urbicaria, intorno al 580. Intorno al 584 anche l'eparchia Urbicaria venne soppressa e la parte della Liguria rimasta bizantina assunse il nome di \"Provincia Maritima Italorum\", cadendo in mano longobarda intorno al 643, in seguito alle conquiste di re Rotari.\nEsercito e difesa.\nLa guarnigione acquartierata a Susa si differenziava dalle corrispondenti nelle province vicine, in quanto essa era costituita da una coorte pretoria. Scrive Svetonio che a causa di una rivolta a \"Pollentia\" (Pollenzo, alla confluenza del Tanaro e della Stura), Tiberio (Svet., Tiberius, 37) invi\u00f2 sul posto una coorte pretoria da Roma e per sedare la sollevazione. Quest'unit\u00e0 formata esclusivamente da cittadini romani italici rimase a \"Segusio\", probabilmente in relazione all'importanza strategica rivestita dal valico del Monginevro. Si conoscono attualmente due coorti: la \"IX cohors praetoria\" e la \"XII cohors praetoria\", delle quali la prima pare aver sostituito la seconda in ordine cronologico.\nGeografia politica ed economica.\nLa residenza dei governatori, Segusio (Susa), mantenne il nome celtico fino al VI secolo d.C., quando lo latinizz\u00f2 in \"Segusium\". La citt\u00e0 alta, l'antica rocca celtica, divenne la sede del procuratore, mentre nella valle sottostante si svilupp\u00f2 la citt\u00e0 romana. Non \u00e8 certo invece quale fosse la sede del \"concilium\" provinciale, anche se l'opinione comune si indirizza verso la stessa capitale. La citt\u00e0 era amministrata da duumviri, affiancati da un senato locale; i magistrati, inquadrati nella trib\u00f9 \"Quirina\", possedevano i tria nomina, e conducevano delle lunghe carriere municipali. Il principale sacerdote della citt\u00e0 era rappresentato dal flamen Augusti e dai seviri augustali.\nGli altri insediamenti principali delle Alpes Cottiae erano: "}
{"id": "380276", "revid": "22166", "url": "https://it.wikipedia.org/wiki?curid=380276", "title": "We are the world", "text": ""}
{"id": "380277", "revid": "834", "url": "https://it.wikipedia.org/wiki?curid=380277", "title": "Comma Separated Values", "text": ""}
{"id": "380278", "revid": "1528507", "url": "https://it.wikipedia.org/wiki?curid=380278", "title": "Passo della Novena", "text": "Il passo della Novena o della Nufenen (in tedesco: \"Nufenenpass\") \u00e8 un valico alpino a 2478\u00a0m s.l.m. di altitudine in Svizzera che mette in collegamento la Valle di Goms nell'alto Vallese con la Val Bedretto nell'alto Ticino.\nDescrizione.\n\u00c8 il secondo valico alpino pi\u00f9 alto della Svizzera dopo quello dell'Umbrail (2503\u00a0m s.l.m.). La strada del passo fu costruita tra il 1965 e il 1969, anno nel quale fu aperta al traffico motorizzato. Conduce da Ulrichen, in Canton Vallese, paesino a 36\u00a0km da Briga, ad Airolo, nel Cantone Ticino. Precedentemente il passo era ubicato circa 500m pi\u00f9 a Sud di quello attuale a 2439 m s.l.m. Si tratta di una via che fu in passato molto importante per il traffico tra il Ticino e il Vallese, descritta in numerose pubblicazioni storiche (si menzionava il passo gi\u00e0 nel XII secolo). Nei pressi si trovano il Lago Gries e la Capanna del Corno Gries, il Passo del Corno con l'omonimo laghetto e il punto pi\u00f9 a ovest del Cantone Ticino. Nella zona del passo della Novena si trovano le sorgenti del fiume Ticino e dell'\u00c4gene."}
{"id": "380281", "revid": "767487", "url": "https://it.wikipedia.org/wiki?curid=380281", "title": "Che fare? (romanzo)", "text": "Che fare?, , \u00e8 un romanzo dello scrittore russo Nikolaj Gavrilovi\u010d \u010cerny\u0161evskij.\nL'opera fu composta fra il dicembre 1862 ed il 1863 nella fortezza di Pietro e Paolo, a San Pietroburgo, dove \u010cerny\u0161evskij era tenuto prigioniero. A carico di \u010cerny\u0161evskij non era stata formulata nessuna accusa formale, ma si era certamente attirato le attenzioni della polizia zarista per la sua feroce critica alla politica di Alessandro II.\nDiffusione ed impatto dell'opera.\nIl romanzo fu pubblicato nella primavera del 1863 nei numeri 3, 4 e 5 del \"Sovremennik\", il giornale sul quale l'autore aveva proclamato le proprie idee democratiche e rivoluzionarie prima dell'arresto. Fu per\u00f2 immediatamente sequestrato, e fino al 1905, anno in cui fu pubblicato integralmente per la prima volta, venne diffuso solo attraverso copie clandestine. Tuttavia questo non diminu\u00ec la portata dell'opera e il grande influsso che essa ebbe su diverse generazioni di giovani rivoluzionari.\nNegli anni trenta, \u010cerny\u0161evskij e il suo \"Che fare?\" sono stati indagati da Vladimir Nabokov nel quarto capitolo de \"Il dono\": attraverso lo sguardo del protagonista-scrittore F\u00ebdor Godunov-\u010cerdyncev leggiamo un'opera nell'opera: una biografia corrosiva di \u010cerny\u0161evskij, e della genesi di \"Che fare?\"."}
{"id": "380284", "revid": "767487", "url": "https://it.wikipedia.org/wiki?curid=380284", "title": "Images (Lucio Battisti)", "text": "Images \u00e8 il 12\u00ba album discografico di Lucio Battisti, pubblicato negli Stati Uniti nell'agosto 1977 e in Italia a settembre dall'etichetta discografica RCA Victor.\nIl disco.\nVenne inciso espressamente per il mercato statunitense. Non conteneva brani inediti ma cinque versioni in lingua inglese di canzoni tratte da \"Io tu noi tutti\" (\"Amarsi un po\"', \"Ho un anno di pi\u00f9\", \"S\u00ec, viaggiare\", \"Neanche un minuto di \"non amore\"\" e \"Soli\") e le riprese, sempre in inglese, di due \"classici\" (\"Il mio canto libero\" e \"La canzone del sole\").\nSuccesso.\nIl gradimento dell'album fu molto basso. Secondo i critici di allora si trattava di un lavoro troppo \"all'italiana\" (sia dal punto di vista musicale che dal punto di vista dell'accento di Battisti) che sicuramente non coincideva con i gusti del mercato statunitense.\n\"Images\" fu il 59\u00ba album pi\u00f9 venduto in Italia nel 1977, raggiungendo come picco nella classifica settimanale l'undicesimo posto.\nFu ritirato dal mercato italiano poco dopo la sua uscita, e a causa della sua rarit\u00e0 guadagn\u00f2 un alto valore collezionistico fino alla sua ripubblicazione nel 1998.\nTracce.\nTutti i brani sono di Mogol, Peter Powell - Battisti."}
{"id": "380285", "revid": "88740", "url": "https://it.wikipedia.org/wiki?curid=380285", "title": "Bacino idroelettrico", "text": "Il bacino idroelettrico \u00e8 un invaso d'acqua che ha lo scopo di raccogliere in un bacino lacustre le acque di un fiume per poterne poi utilizzare l'energia potenziale per produrre energia elettrica attraverso una centrale idroelettrica (la Cina ha realizzato sul fiume Azzurro il bacino idroelettrico delle Tre gole, il pi\u00f9 grande del pianeta). \nDescrizione.\nIl bacino idroelettrico \u00e8 costituito da una diga che ha il doppio scopo di creare una riserva d'acqua e di creare un dislivello. Tra il punto di presa e la centrale elettrica l'acqua \u00e8 trasportata mediante una condotta che prende il nome di condotta forzata. Nella centrale \u00e8 presente la turbina che ha lo scopo di trasformare l'energia cinetica dell'acqua in energia meccanica. Un alternatore \u00e8 accoppiato alla turbina per trasformare l'energia meccanica in energia elettrica.\nClassificazione.\nI bacini idroelettrici si possono suddividere in base a:"}
{"id": "380286", "revid": "1632387", "url": "https://it.wikipedia.org/wiki?curid=380286", "title": "Los Fastidios", "text": "I Los Fastidios, sono un gruppo street punk italiano con influenze ska, rocksteady/reggae, rock'n'roll, punk melodico e street soul, nato a Verona nel 1991.\nDa sempre molto impegnati sul fronte antirazzista/antifascista e animalista. Hanno all'attivo 10 album, 4 raccolte, un album live e numerosi singoli EP.\nIn 30 anni di attivit\u00e0 hanno fatto parte del gruppo membri di altri gruppi della scena punk rock italiana come Derozer, Panic Roots, Monkey Punx, Lumpen, Crummy Stuff, Devasted, Hate the Nation, Motivated, Urgonauts.\nTra loro anche i fondatori dell'etichetta indipendente Kob Records.\nBiografia.\nLa band viene fondata a Verona nel 1991 da Enrico De Angelis e nel 1992 pubblicano il demo \"Oi!'n'Roll\". Nel 1994 esce il loro primo singolo \"Birra Oi! E divertimento\", che riscuote subito un certo successo nell'ambiente streetpunk / Oi! italiano e europeo. Nel 1995, viene pubblicato il singolo \"Banane e Scarponi\" . Nel 1996 esce il primo album split, \"Hasta la baldoria\" diviso con la band F.F.D. (Parma - Italia) e l'anno successivo il singolo \"Oi! Gi\u00f2\". Nel 1998 esce il full length album\" Contiamo su di voi\" (Kob Records / Mad Butcher Records) che in pochi mesi arriva alle 10.000 copie vendute, un traguardo notevole per una band indipendente. Due anni pi\u00f9 tardi, nel 2000, la band pubblica due nuovi ep, \"Radio Boots\" e \"Fetter Skinhead,\" quest'ultimo diviso con la band tedesca Stage Bottles (Kob Records / Mad Butcher Records) . Nel 2001, in occasione dei dieci anni di attivit\u00e0 viene pubblicata la prima raccolta, \"Ten Years Tattoed on My Heart\", (Kob Records / Mad Butcher Records), nel quale sono presenti tutti i singoli prodotti fino ad allora dalla band con l'aggiunta di alcune bonus tracks. Sempre nel 2001, esce \"Guardo Avanti\", (Kob Records / Mad Butcher Records) il terzo album. Del brano \"Rabbia dentro al cuore\", estratto da Guardo Avanti verr\u00e0 anche realizzato il primo ufficiale videoclip della band.\nDopo un lungo tour europeo e alcune apparizioni su Rock Tv, nel 2003 la band registra \"Ora Basta\", (Kob Records / Mad Butcher Records) il sesto ep del gruppo. Nello stesso anno viene pubblicata una nuova raccolta che viene prodotta e distribuita in Sudamerica con il titolo \"La Verdadera Fuerza de la Calle\" (Amp Records) ed in Polonia e nei paesi dell'Est Europa con il titolo \"Prawdziwa Sila Ulicy\" (Jimmy Jazz Records). Nel 2004 esce il quarto album \"Siempre Contra\", (Kob Records / Mad Butcher Records), che verr\u00e0 promosso in tutta Europa con un grosso tour di oltre 100 date. Da questo album vengono estratti i brani \"Antifa Hooligans\", \"Johnny and the Queer Boot Boys\" e \"Questa musica ci appartiene\" dei quali vengono realizzati i relativi videoclips. Nel 2005 viene pubblicato il primo dvd della band \"On The Road...Siempre Tour\" (Kob Records / Mad Butcher Records) ed il primo album live \"Sopra e sotto il palco live 2004,\" (Kob Records / Mad Butcher Records). Nel 2006 la band pubblica il singolo ep \"Un calcio ad un pallone\" ed il quinto album \"Rebels and Revels.\" Kob Records / Mad Butcher Records). Nel 2007 viene pubblicato in vinile il singolo \"Fetter Skinhead\". Il brano viene registrato nuovamente per l'occasione con la partecipazione speciale della sezione fiati della band veneziana Talco e prodotto sempre da Kob Records e Mad Butcher Records. Nello stesso anno \u00e8 la volta anche del cd raccolta \"Anejo 16 anos\" (Kob Records / Mad Butcher Records / Space Rebel Records) per festeggiare il 16\u00ba anno di attivit\u00e0 della band. In questa raccolta anche l'inedito brano We're coming back (cover della band inglese Cock Sparrer) del quale verr\u00e0 realizzato anche il relativo videoclip. Nel 2008 esce l'album \"All'arrembaggio\" prodotto come i precedenti lavori dall'etichetta indipendente veronese KOB Records (di Enrico De Angelis) in collaborazione con la tedesca Mad Butcher Records. Nel dicembre 2015 esce il sesto album \"Let's do it\" prodotto interamente dalla Kob Records. In questo album partecipano come ospiti il cantante hip hop reggae \"Vacca\" nel brano \"Corri Rude Boy\" ed il tastierista \"De Veggent\" della skapunk band romagnola \"Redska\" nel brano \"Skankin' in the ghetto\". Nel settembre 2016 esce l'ep \"So rude, so Lovely\" che contiene 3 nuovi brani, una rivisitazione in chiave ska combat del vecchio brano \"La nostra citt\u00e0\", pi\u00f9 quattro brani estratti dall'ultimo album \"Let's do it\", arrangiati con le tastiere di \"De Veggent\" dei \"Redska\". Da questo lavoro dei brani \"So Rude, So Lovely\" e \"Hey You Are\" vengono realizzati anche i rispettivi videoclips.\nNel novembre 2015 il brano inedito dei Los Fastidios \"Oi! around the world\" viene pubblicato su un ep 7\" benefit dal titolo \"United Worldwide\", nel quale oltre ai Los Fastidios partecipano altre 3 bands internazionali: Moscow Death Brigade (Russia), What We Feel (Russia), Feine Sahne Fischfilet (Germany). Il 7\" EP \u00e8 prodotto dall'etichetta tedesca Audiolith Records in collaborazione con Lonsdale Dutschland, Kob Records, True Rebel Store and Voice of The Street Records. Tutti i proventi delle vendite del supporto fonografico e delle vendite digitali sono stati destinati alle famiglie degli attivisti antifascisti russi Fyodor Filatov, Ivan Khutorskoy and Konstantin Lunkin, assassinati dai neo-nazisti in Russia. Del brano \"Oi! Around the world\" viene realizzato anche il videoclip.\nNel 2016 viene pubblicata la raccolta in CD \"1991-2016 25 Rebel Years\" per festeggiare i 25 anni di attivit\u00e0 della band. Nell'album 13 pezzi in studio, tra i quali l'inedito \"Assez Assez\" cover della band francese Les Partisans e 7 brani live registrati nel 2016 al Resist to Exist Festival di Berlino (D).\nNel febbraio 2017 viene pubblicato l'ottavo album \"The Sound of Revolution\", prodotto dalla Kob Records e supportato dalla tedesca Fire and Flames Music, pubblicato poi anche in vinile. Di questo album vengono realizzati i videoclips dei brani \"Radio Babylon\", \"Clandestino\" e \"Dans le ciel\".\nIl 16 maggio 2019 esce \"Joy Joy Joy\", nono album in studio, prodotto (come tutti i precedenti lavori della band), dall'etichetta indipendente Kob Records e vede la collaborazione ed il supporto promozionale anche di partner internazionali come Potencial Hardcore (Madrid), Fire and Flames Music (Kiel), Coretex (Berlin), True Rebel Store (Hamburg), Lonsdale in Deutschland (Neuss -Germany) e Ufip Cymbals (Pistoia), Relco London (Londra)\nDi questo album vengono realizzati i videoclips dei brani \"Get the ball rolling\", \"Ellos dicen mierda\" (cover della band basca La Polla Records).\nDall'inizio del 2019 Elisa Dixan \u00e8 ospite fissa sul palco in ogni concerto per cantare alcuni brani insieme al gruppo. Dei brani di questi singoli vengono realizzati i videoclips delle canzoni \"Radio Babylon\", \"In 1968\" e \"Reggae Rebels\".\nA marzo 2020 la band \u00e8 costretta ad interrompere il tour europeo a causa del Covid19, ma riesce comunque durante il lockdown a registrare 12 brani acustici per altrettanti video condivisi durante la quarantena, che verranno raccolti nell'album \"From Lockdown to the World\" realizzato ad agosto 2020 e prodotto da Kob Records in collaborazione con Potencial Hardcore (E) e supportato da Fire and Flames (D), Lonsdale (D), Relco London (UK),True Rebel Store (D), Larsen Productions (F) and Prof Sny Vinyl (CZ).\nA gennaio 2021 i Los Fastidios escono con il brano inedito \"Solidari-Ska\" incluso nella compilation benefit in vinile 7\" World Wide Unite Vol. 2, condivisa con le bands What We Feel (Russia), My Terror (Germany), Mister X (Bielorussia) prodotto dall'etichetta tedesca Audiolith Records.\nI Los Fastidios sono protagonisti con una intervista ed immagini live nel film SKINHEAD ATTITUDE (2002), del regista svizzero Daniel Schweizer, un documentario sulla scena skinhead antirazzista internazionale.\nTre loro brani sono inclusi nella colonna sonora del film 99 Amaranto (2007) diretto dal regista Federico Micali, documentario sulla vita del calciatore Cristiano Lucarelli.\nPremi e riconoscimenti.\nAl M.E.I. (Meeting Etichette Indipendenti) di Faenza i Los Fastidios ricevono il riconoscimento per l'impegno sociale (2004) ed il riconoscimento quale miglior punk band italiana nel mondo (2006).\nNel luglio 2013 il brano \" riceve il premio di Official Anthem dei Mondiali Antirazzisti 2013.\nDiscografia.\nDVD.\n\"On The Road...Siempre Tour! (dvd)\" (KOB Records/Mad Butcher Records, 2005)"}
{"id": "380288", "revid": "50891780", "url": "https://it.wikipedia.org/wiki?curid=380288", "title": "Sant'Edoardo il Confessore", "text": ""}
{"id": "380293", "revid": "72563", "url": "https://it.wikipedia.org/wiki?curid=380293", "title": "Aroldo II", "text": ""}
{"id": "380296", "revid": "1948203", "url": "https://it.wikipedia.org/wiki?curid=380296", "title": "Dentro Marilyn", "text": "Dentro Marilyn \u00e8 una canzone degli Afterhours apparsa prima nell'album in inglese \"During Christine's Sleep\" con il titolo Inside Marilyn three times e poi in italiano nell'album \"Germi\". \u00c8 stata pubblicata nel 1995 dall'editore Vox Pop che chiuder\u00e0 i battenti poco dopo. La versione studio dura 5 minuti e 49 secondi.\nLa canzone \u00e8 una lunga ballata molto melodica, e pertanto spicca nell'album, composto per lo pi\u00f9 da pezzi pi\u00f9 ruvidi e potenti. .\nLa canzone \u00e8 stata poi reinterpretata da Mina con il titolo Tre volte dentro me nell'album \"Leggera\" del 1997. Ne esistono versioni live cantate dagli Afterhours assieme a Cristina Don\u00e0 e ai Marlene Kuntz."}
{"id": "380299", "revid": "287204", "url": "https://it.wikipedia.org/wiki?curid=380299", "title": "Asia (provincia romana)", "text": "LAsia (anche Asia Proconsolare o Asiana) fu una provincia romana istituita nel 132 a.C. mediante un senatoconsulto, con il quale venivano annessi i territori del regno di Pergamo.\nStatuto.\nLa provincia comprese i territori del regno di Pergamo, a cui si aggiunse la parte della Caria che era rimasta sotto il dominio di Rodi fino al 168 a.C.. Altre regioni furono assegnate ai re alleati: la Licaonia alla Cappadocia, ai figli di Ariarate V, rimasto ucciso durante la rivolta di Aristonico, la Frigia al Ponto fino alla morte del re Mitridate III (121-116 a.C.). Rimase indipendente la confederazione di citt\u00e0 (\"koinon\") della Licia (fino al 44 a.C.), Non vennero annesse n\u00e9 la Panfilia n\u00e9 la Pisidia. Il Chersoneso Tracico venne annesso probabilmente alla provincia di Macedonia. Le isole che avevano fatto parte del regno di Pergamo furono annesse alla nuova provincia, mentre le altre rimasero libere.\nNel testamento di Attalo III una clausola salvaguardava le libert\u00e0 cittadine, ma furono poche le citt\u00e0 considerate libere ed esenti da tributi (\"civitates liberae et immunes\") o alleate del popolo romano (\"civitates foederatae\"), rispettando la varia situazione gi\u00e0 presente nelle monarchie ellenistiche. La situazione venne tuttavia pi\u00f9 volte modificata, in relazione alle parti prese dalle diverse citt\u00e0 durante le guerre mitridatiche e le guerre civili (tra Mario e Silla, tra Cesare e Pompeo e tra Ottaviano e Marco Antonio). Le citt\u00e0 libere conservarono il diritto di coniare monete in argento, mentre quelle tributarie solo monete in bronzo. Il territorio comprendeva, al momento dell'annessione, le terre del patrimonio regio divenute \"ager publicus populi romani\", in alcuni casi date in concessione, vaste propriet\u00e0 private, i territori assegnati alle singole citt\u00e0 e quelli di propriet\u00e0 di grandi santuari e, nell'interno, quelli delle comunit\u00e0 indigene organizzate in villaggi. Sotto Augusto alcune citt\u00e0 ottennero la condizione di colonia romana (Alessandria Troade con il nome di \"Colonia Augusta\", Pario, con il nome di \"Colonia Iulia Pariana\", e \"Tralles\", con il nome di \"Caesarea Tralles\").\nLa provincia fu governata da un propretore e solo in tempo di guerra vi veniva inviato un console o un proconsole. Con la riforma augustea del 27 a.C. fu classificata tra le province senatorie e veniva governata da un proconsole. Il governatore era assistito da un questore propretore e da tre legati. La capitale, che forse nei primi tempi dopo l'annessione era stata la stessa del regno pergameno, Pergamo, divenne presto Efeso. Era divisa in una serie di distretti giudiziari (\"conventus\"), di cui ci fornisce una lista Plinio: Laodicea al Lico, \"Synnada\", Apamea di Frigia, Alabanda, Sardi, Smirne e Pergamo, oltre alla capitale provinciale. I primi tre furono per qualche tempo (fino al 50 a.C.) alla provincia di Cilicia.\nStoria.\nFormazione della provincia (133-129 a.C.).\nAntioco III il Grande era stato costretto a cedere l'Asia quando venne sconfitto nella storica battaglia di Magnesia, nel 190 a.C. Nel trattato di Apamea (188 a.C.) il limite all'espansione del regno seleucide era stato stabilito al fiume Tauro, mentre la restante parte dell'Asia Minore era stata attribuita al regno di Pergamo, alleato dei Romani (tranne alcune citt\u00e0, che furono tributarie dell'altro alleato di Roma, Rodi fino a quando la concessione venne revocata nel 168 a.C.). L'ultimo dei re Attalidi, Attalo III, alla sua morte nel 133 a.C., lasci\u00f2 in eredit\u00e0 il suo regno a Roma.\nNel testamento Attalo lasciava alla citt\u00e0 di Pergamo e ad altre citt\u00e0, la libert\u00e0 ed i territori circostanti, oltre all'esenzione dei tributi, mentre a Roma lasciava i suoi tesori e le sue propriet\u00e0, ma soprattutto gran parte dei territori. Il testamento era condizionato dall'assenso della Repubblica romana. Il senato, che inizialmente si era mostrato abbastanza restio ad accettare questo dono, successivamente, non tanto per l'insieme delle propriet\u00e0 reali lasciate a Roma (dal tesoro regio alle attivit\u00e0 manifatturiere), ma soprattutto a causa di una rivolta interna, fu costretta ad intervenire ed annettere l'area, trasformandola in provincia romana (nel 132 a.C.).\nA questo testamento si ribell\u00f2 un certo Aristonico (o \"Eumene III\", probabile figlio illegittimo di Eumene II e fratello del re defunto), il quale organizz\u00f2 una strenua resistenza grazie all'appoggio delle classi servili contro le borghesie cittadine dei proprietari fondiari (ispirandosi alle teorie ugualitaristiche di Blossio da Cuma), e trovando alleanze nella Mysia e Caria. Frattanto a Roma, Tiberio Gracco aveva fatto votare che i tesori lasciati da Attalo III, fossero distribuiti al popolo romano, quale beneficio della sua legge agraria. La guerra contro Numanzia e la rivolta degli schiavi in Sicilia non permisero di intervenire subito nel regno di Pergamo, per sedare la rivolta di Aristonico. Roma effettu\u00f2 un primo intervento nel regno (nel 131 a.C.), inviando un certo Publio Licinio Crasso, il quale per\u00f2 fu sconfitto ed ucciso non molto distante da Smirne (a \"Leucae\"). Poi fu la volta del console romano, Marco Ebuzio Perperna, il quale riusc\u00ec invece a far prigioniero Aristonico a Stratonicea, grazie anche all'aiuto dei re clienti Ariarate V di Cappadocia, Nicomede III di Bitinia e Mitridate V del Ponto, per impadronirsi poi di Pergamo e del suo tesoro.\nIl senato romano fu costretto ad inviare il console Manio Aquilio (che rimase nella regione fino al 127 a.C.) per sedare una rivolta nell'ex-regno di Attalo III, e trasformare i suoi territori in prima provincia romana dell'area asiatica (129 a.C.). Sbarcato in Caria si diresse in Mysia dove riusc\u00ec ad espugnare alcune fortezze ribelli, grazie anche all'aiuto di alcune citt\u00e0 greche. La successiva riorganizzazione vide il mantenimento di parte dei territori dell'antico regno (Mysia, Lidia, Frigia e parte della Caria; i territori invece del Chersoneso Tracico e dell'isola di Egina furono invece aggregati alla provincia di Macedonia), lasciando invece la \"Lycaonia\" e la Cilicia Trachea al regno di Cappadocia e la Frigia maggiore a Mitridate III del Ponto, oltre alla costruzione di rete stradale che si irraggiava da Efeso (nuova capitale provinciale) in direzione di Pergamo, Sardi, ecc.. In pratica la repubblica romana annetteva tutti i territori occidentali, quelli orientali, montuosi e difficili da controllare, furono concessi al regno del Ponto ed a quello di Cappadocia.\nEt\u00e0 repubblicana.\nNel 123 a.C. con la riforma di Gaio Gracco il regime tributario venne modificato: al tributo fisso, ereditato dal regno attalide, venne sostituita la decima, e l'esazione venne data in appalto, in genere per un quinquennio, a societ\u00e0 di pubblicani (\"societates publicanorum\"), appartenenti alla classe dei cavalieri. La riforma diede luogo ad abusi, a cui fecero seguito numerose controversie.\nNell'89 a.C. Mitridate VI, re del Ponto, venuto a conflitto con Nicomede IV di Bitinia, invase la provincia, appoggiato dalle citt\u00e0 dell'interno (mentre gli resistettero alcune citt\u00e0 della costa e della Caria) e la conquist\u00f2 rapidamente, massacrando i residenti italici nell'88 a.C. Mitridate, sconfitto da Silla a Cheronea e a Orcomeno, fu costretto alla pace di Dardano dell'85 a.C. e le citt\u00e0 ribelli furono costrette al pagamento delle imposte arretrate e di una pesante indennit\u00e0. Le condizioni finanziarie dalla provincia rimasero precarie per tutto il periodo repubblicano, e furono ancora aggravate dalle esazioni a cui vennero sottoposte a pi\u00f9 riprese durante la seconda e la terza guerra mitridatica e durante le guerre civili.\nEt\u00e0 imperiale.\nCassio Dione Cocceiano racconta che nel 12 a.C. la provincia d'Asia venne colpita da un disastro sismico tale che Augusto vers\u00f2 all\"aerarium\" il tributo annuale di questa provincia, direttamente dai suoi fondi privati (\"fiscus Caesaris\"), e assegn\u00f2 questa provincia ad un governatore di sua nomina per due anni, non come avveniva normalmente per sorteggio.\nLa forma di governo rimase immutata sino alla riorganizzazione dell'Impero romano con la riforma dioclezianea, alla fine del III secolo; il territorio della provincia dell'Asia fu accorpato a quello della Licia e Panfilia per formare la diocesi d'Asia (compresa a sua volta nella Prefettura del pretorio d'Oriente), e poi suddiviso in province pi\u00f9 piccole: Asia (da cui fu successivamente scorporato l'Ellesponto, fino a comprendere solo la costa turca dell'Egeo), Lidia, Caria, Frigia (poi suddivisa in Frigia Pacaziana e Frigia Salutare) e Isole.\nDopo il 326, quando l'imperatore Costantino I trasfer\u00ec la capitale a Bisanzio (che rifond\u00f2 nuovamente ribattezzandola Costantinopoli), la provincia asiatica era politicamente ed economicamente centrale nell'impero, e rimase un centro di cultura romana ed ellenistica in oriente per secoli. Lo scrittore Eutropio, fu proconsole d'Asia nel 371/2. Il territorio fu parte dell'Impero bizantino sino al XV secolo.\nGeografia politica ed economica.\nI pi\u00f9 importanti centri erano: Laodicea al Lico, \"Synnada\", Apamea di Frigia, Alabanda, Sardi, Smirne e Pergamo, oltre alla capitale provinciale Efeso.\nReligione e culto imperiale.\nIl culto dinastico riservato al monarca si trasfer\u00ec in altre manifestazioni di lealismo: dal culto di Roma e del Senato, alle dediche delle citt\u00e0 asiatiche a Roma e a Giove Capitolino, e ancora al culto della dea Roma. In et\u00e0 imperiale il culto dell'imperatore divenne una manifestazione ufficiale e ad esso fu connessa l'organizzazione di varie leghe religiose, spesso precedenti all'annessione e facenti capo a importanti santuari, e il \"koinon\" d'Asia, una lega delle citt\u00e0 della provincia, che divenne una sorta di assemblea provinciale, e aveva ufficialmente come scopo il culto di Roma e Augusto."}
{"id": "380303", "revid": "1748167", "url": "https://it.wikipedia.org/wiki?curid=380303", "title": "Azione universitaria", "text": "Azione universitaria (AU) \u00e8 un'associazione studentesca italiana di destra ed estrema destra.\nNata nel 1996 come ramo universitario di Azione Giovani, movimento giovanile di Alleanza Nazionale, nel 2009 conflu\u00ec in Giovane Italia, l'organizzazione giovanile del Popolo della Libert\u00e0, ma alcuni nuclei territoriali restarono autonomi.\nDal 2014 \u00e8 divenuta l'organizzazione universitaria di Fratelli d'Italia.\nStoria.\nL'associazione nacque ufficialmente nel 1996 allorquando, sulla scia della svolta di Fiuggi, il Movimento Sociale Italiano - Destra Nazionale si trasform\u00f2 in Alleanza Nazionale ripudiando posizioni eversive per accreditarsi come forza di governo e coinvolgendo in tale trasformazione anche la propria organizzazione studentesca, l'allora Fronte universitario d'azione nazionale (FUAN), rinominata \"Azione universitaria\", deputata a proporre negli atenei italiani la linea politica della nuova formazione politica. \nDiffusa sull'intero territorio nazionale, Azione universitaria, pur all'interno di Azione Giovani, ha sempre mantenuto comunque una organizzazione autonoma e indipendente rispetto al partito di riferimento, con propri rappresentanti nazionali, regionali e locali eletti negli organi accademici di tutti gli atenei d'Italia. Nel 2000 diviene presidente nazionale Giampiero Cannella, affiancato da un direttivo di cinque persone.\nIl 14 settembre del 2005 durante il Congresso nazionale di Azione universitaria Giovanni Donzelli fu eletto presidente nazionale.\nIn alcuni atenei il movimento \u00e8 stato presente con la sigla elettorale di \"Alleanza universitaria\", mentre in altri ha mantenuto la vecchia sigla FUAN (Fronte Universitario di Azione Nazionale) risalente ai tempi del MSI accanto al nome Azione universitaria.\nDopo il 2009.\nInsieme ad Azione giovani, con lo scioglimento di AN, Azione universitaria si sciolse e conflu\u00ec per intero in Giovane Italia, ma dei nuclei hanno mantenuto la loro autonomia all'interno di alcuni atenei . \nQuesti nuclei di Azione universitaria sono stati rappresentati, all'interno del Consiglio universitario nazionale (CUN) e del Consiglio nazionale degli studenti universitari (CNSU). Alle elezioni in questo organismo nel 2013 ha ottenuto un seggio nel primo e un altro nel quarto distretto, mentre nel terzo la lista unica con Studenti per le libert\u00e0 ha ottenuto 2 seggi.\nCon la nascita di Fratelli d'Italia e la rispettiva organizzazione giovanile, Giovent\u00f9 Nazionale, Azione Universitaria nel 2014 diviene la sua organizzazione collaterale per l'ambito universitario.\nSimbolo.\nIl simbolo di Azione Universitaria \u00e8 costituito da un libro e una feluca, che erano gi\u00e0 presenti in quello del FUAN, inscritti in una circonferenza tricolore.\nCon la nascita delle prime organizzazioni goliardiche, la feluca diventa un emblema ancor pi\u00f9 significativo. La feluca rappresenta l'impegno civile degli studenti universitari nella societ\u00e0.\nIl libro rappresenta il quotidiano impegno negli studi degli studenti universitari. La circonferenza tricolore rappresenta un chiaro riferimento all'Italia ed ai valori dell'identit\u00e0 nazionale.\nFesta nazionale.\nDal 2006 a met\u00e0 luglio in Versilia si svolgeva \"Dedalo\", la festa nazionale di Azione Universitaria. L'edizione 2012 si \u00e8 svolta a Cesenatico."}
{"id": "380307", "revid": "465036", "url": "https://it.wikipedia.org/wiki?curid=380307", "title": "Comboniani", "text": ""}
{"id": "380310", "revid": "30909", "url": "https://it.wikipedia.org/wiki?curid=380310", "title": "Golgafrinchans", "text": ""}
{"id": "380311", "revid": "110157", "url": "https://it.wikipedia.org/wiki?curid=380311", "title": "Seeham", "text": "Seeham \u00e8 un comune austriaco di 1 884 abitanti nel distretto di Salzburg-Umgebung, nel Salisburghese.\nGeografia fisica.\nIl comune \u00e8 situato a circa 20 chilometri a nord di Salisburgo, sulla riva occidentale dell'Obertrumer See. Alle sue spalle, fra il lago e la valle del fiume Salzach, si stende un altopiano cosparso di boschi, prati e villaggi pittoreschi, che culmina nell'Haunsberg (835 m s.l.m.), dal quale si gode un'ampia vista sulla regione dei laghi salisburghesi."}
{"id": "380313", "revid": "399", "url": "https://it.wikipedia.org/wiki?curid=380313", "title": "Tortello di patate", "text": "I tortelli di patate sono una ricetta tipica del comune di Vernio, del Mugello, del Casentino e di Cervarezza Terme (provincia di Reggio Emilia).\nPur avendo un nome simile ai tortelli emiliani, i tortelli di patate sono molto diversi. Si distinguono per la loro forma; possono essere infatti \"a fagotto\", ma di norma quadrati (o meno comunemente rotondi) e hanno dimensioni maggiori. Un'altra notevole differenza \u00e8 il ripieno, composto da un impasto di patate lesse passate, parmigiano, noce moscata e sale. Qualche ricetta inserisce nell'impasto anche alcune erbe aromatiche, oppure del passato di pomodoro soffritto in aglio e prezzemolo, o carne secca."}
{"id": "380324", "revid": "2161050", "url": "https://it.wikipedia.org/wiki?curid=380324", "title": "Pharsalia", "text": "La Pharsalia, spesso chiamata Farsaglia in italiano e conosciuta anche come \"De bello civili\" (\"Sulla guerra civile\"), o \"Bellum civile\" (\"La guerra civile\"), \u00e8 un poema epico latino del poeta Marco Anneo Lucano.\nGenesi.\nLucano inizi\u00f2 la stesura dell'opera attorno al 61 d.C., e vari libri erano in circolazione prima del deteriorarsi dei rapporti con Nerone. Il poeta continu\u00f2 il suo lavoro \u2013 nonostante l'Imperatore avesse posto il veto alla pubblicazione di qualsivoglia libro di Lucano \u2013, che per\u00f2 rimase incompleto quando, a causa del suo coinvolgimento nella Congiura di Pisone, il poeta dovette suicidarsi (65 d.C.). Tutti i dieci libri ci sono pervenuti; l'ultimo termina bruscamente con la permanenza di Cesare e delle sue truppe ad Alessandria d'Egitto.\nStruttura e trama.\nLibro I: Il poema si apre con la canonica esposizione della materia trattata. Con una breve introduzione, il poeta lamenta l'orrore dell'idea stessa di guerra civile; \u00e8 presente inoltre una lunga dedica adulatoria nei confronti di Nerone. Si ricapitolano poi gli eventi che hanno portato alla guerra. Si introduce quindi la figura di Cesare, fermo in Gallia Cisalpina, al di sopra del limite invalicabile del \"pomerium\". Nonostante lo Spirito di Roma lo implori accoratamente di deporre le armi, il condottiero attraversa il Rubicone, raduna le truppe e marcia sull'Urbe. Lungo la marcia \u00e8 raggiunto da Curione. Il libro termina con scene di panico nella citt\u00e0, terribili prodigi e visioni di disastri futuri.\nLibro II: In questo clima di disperazione, alcuni veterani rievocano la precedente guerra civile tra Mario e Silla, presagendo che lo scontro imminente sar\u00e0 ben pi\u00f9 terribile. Il poeta presenta quindi Catone, uomo di eroici principi; bench\u00e9 aborrisca la guerra civile, egli convince Bruto che \u00e8 meglio combattere che rimanere a guardare. Si allea quindi con Pompeo, risposa l'ex-moglie Marzia e si dirige al fronte. Cesare procede nella marcia ma \u00e8 rallentato dall'azione coraggiosa di Domizio. Tenta dunque di bloccare Pompeo a Brindisi, ma quest'ultimo riesce a scappare in Grecia.\nLibro III: Mentre sta salpando, a Pompeo appare in sogno la defunta moglie Giulia, figlia di Cesare, che come una Furia gli predice con odio terribili sventure. Cesare fa ritorno a Roma e ne spoglia l\"'Aerarium\", mentre Pompeo passa in rassegna gli alleati orientali. Cesare si dirige quindi verso la Spagna, ma \u00e8 trattenuto dal lungo assedio di \"Massilia\". Alla fine la citt\u00e0 capitola grazie ad un sanguinoso scontro navale.\nLibro IV: La prima met\u00e0 del libro \u00e8 occupata dalla campagna di Spagna in cui Cesare sconfigge Afranio e Petreio. Intanto, Pompeo intercetta una zattera su cui viaggiano cesariani alla deriva, che preferiscono tutti uccidersi piuttosto che cadere prigionieri. Il libro si chiude con la campagna in Africa di Curione, che per\u00f2 \u00e8 sconfitto e ucciso da Giuba di Numidia.\nLibro V: Il senato, esule in Epiro, conferma il proprio supporto per Pompeo. Appio consulta l'oracolo di Delfi per apprendere la propria sorte nella guerra, ma ottiene una profezia incomprensibile. In Italia Cesare, dopo aver sedato una rivolta dei soldati, marcia su Brindisi per attraversare l'Adriatico e scontrarsi con Pompeo. Prima che l'intero esercito possa compiere la traversata, per\u00f2, scoppia una tempesta che rende il passaggio impossibile per le truppe rimaste in Italia sotto Antonio. Cesare prova a recapitare di persona un messaggio al suo luogotenente ma scampa di poco all'annegamento. Alla fine la tempesta si placa e i due eserciti riuniti si fronteggiano. Pompeo mette l'amata moglie Cornelia al sicuro sull'isola di Lesbo.\nLibro VI: Pompeo \u00e8 costretto ad asserragliarsi a Durazzo; ma dopo uno scontro favorevole ai pompeiani i cesariani sono costretti a riparare in Tessaglia, di cui si descrive diffusamente il selvaggio scenario. Il resto del libro segue Sesto, figlio degenere di Pompeo, che si reca da Eritto, la pi\u00f9 potente strega della regione, per conoscere il futuro. La maga rianima il cadavere di un soldato con una spaventosa cerimonia; il morto predice la sconfitta di Pompeo, la rovina di Roma e l'assassinio di Cesare.\nLibro VII: I soldati desiderano scontrarsi, ma Pompeo \u00e8 riluttante ad attaccare, finch\u00e9 non \u00e8 convinto dai suoi, tra cui Cicerone. Segue lo scontro decisivo, la battaglia di Farsalo: i cesariani hanno la meglio, e Lucano interviene direttamente lamentando la perdita della libert\u00e0. Cesare \u00e8 assetato di sangue e si distingue per la sua crudelt\u00e0: si fa beffe di Domizio morente e nega gli onori funebri ai pompeiani. Bestie selvatiche si nutrono dei cadaveri mentre il poeta leva ancora il suo lamento.\nLibro VIII: Pompeo fugge a Lesbo e si ricongiunge alla moglie, quindi si reca in Cilicia e considera le opzioni che gli rimangono. Decide di cercare rifugio ed aiuto in Egitto, ma il Faraone teme la vendetta di Cesare e progetta di assassinare Pompeo mentre sbarca. Quest'ultimo sospetta il tradimento; consola quindi la moglie, e rema da solo fino alla spiaggia, dove viene ucciso e decapitato accettando il suo fato alla maniera stoica. Il corpo \u00e8 gettato in mare, ma \u00e8 spazzato a riva dalle onde ed un certo Cordo gli d\u00e0 umile sepoltura.\nLibro IX: La moglie di Pompeo piange il fato del marito, mentre Catone prende le redini della causa del senato. Eroicamente conduce le truppe attraverso la tremenda calura e i serpenti velenosi del deserto africano per ricongiungersi a Giuba; lungo il percorso, si imbatte nell'oracolo di Zeus Ammone ma rifiuta di consultarlo, in accordo ai dettami stoici. Cesare visita Troia e onora gli spiriti dei suoi antenati. Poco dopo arriva in Egitto; quando gli emissari del Faraone gli presentano il capo di Pompeo, Cesare nasconde la sua gioia e si finge addolorato e sdegnato ricordando la parentela che lo legava al defunto.\nLibro X: Cesare \u00e8 sedotto da Cleopatra, sorella di Tolomeo; visita poi la tomba di Alessandro Magno, che considera un suo predecessore. Si tiene un fastoso banchetto; segue una lunga discussione sulle sorgenti del Nilo con il sacerdote Acoro. Il cinico Potino, principale tutore del giovane re, intende far assassinare Cesare ma \u00e8 ucciso mentre i romani attaccano il palazzo. Un altro notabile egiziano, Ganimede, compie un ulteriore tentativo ed il poema si chiude bruscamente mentre Cesare combatte per salvarsi.\nIl mondo poetico e concettuale di Lucano.\nUna \"Antieneide\".\nIl modello di Lucano doveva essere principalmente Virgilio. Si pensa, infatti, che l'opera dovesse essere idealmente composta da 12 libri (come quelli del poema virgiliano) e che fu poi interrotta a causa della morte dell'autore. L'intento di Lucano \u00e8, per\u00f2, quello di ribaltare il modello dell'epos tradizionale, sostituendo la magia al mito, l'eroe passivo (Pompeo) e quello negativo (Cesare) al modello tradizionale incarnato da Enea, mentre l'eroe positivo (Catone) \u00e8 quello tragico, destinato a perire insieme alle speranze di Roma. La \"Pharsalia\" viene, dunque, definita come poema antivirgiliano per eccellenza (o anche l\"'Antieneide\").\n&lt;br&gt;Per quanto riguarda i rapporti con il poema virgiliano, molte sono le differenze.&lt;br&gt;\nIl \"Bellum Civile\" \u00e8 il poema del dissenso fin dal fatto che ha ben tre protagonisti, ossia Cesare, Pompeo e Catone: Cesare \u00e8 un tiranno che ha distrutto la Repubblica, Pompeo \u00e8 caratterizzato pi\u00f9 che altro dall'inettitudine, in quanto non \u00e8 riuscito a fermarlo, Catone \u00e8 il campione della legalit\u00e0 repubblicana e l'unico personaggio positivo del poema, che rappresenta l'incarnazione del nuovo saggio stoico, che non aderisce spontaneamente alla volont\u00e0 del destino, ma ricerca la giustizia unicamente nella sua coscienza. Ci\u00f2 nonostante non occupa una posizione di protagonista, forse perch\u00e9 la morte prematura imped\u00ec a Lucano di scriverne il momento di maggior gloria, vale a dire il suicidio stoico a Utica.&lt;br&gt;\nCesare \u00e8 un concentrato di qualit\u00e0 negative, quali l'irascibilit\u00e0, la mancanza di rispetto per gli sconfitti, e in generale lo scarso autocontrollo. Il passaggio del Rubicone, nel pensiero di Lucano, rappresenta un atto di sfida e di sovvertimento della morale comune da parte di un condottiero, appunto Cesare, assetato di potere e descritto con tratti animaleschi:\nCesare ricopre il ruolo di dominatore; la sua forte personalit\u00e0 viene esplicitata pi\u00f9 volte e il lettore ne deriva la convinzione che l'unica legge che vale per il tiranno, che ha sfidato il senato e il potere della repubblica, sia solo quella del pi\u00f9 forte, come si capisce dal discorso pronunciato ai soldati prima della battaglia di Fars\u00e0lo:\nAncora, manca l'intervento divino, in quanto si tratta di un poema epico rinnovato nella tematica: non \u00e8 pi\u00f9 fondato sulla mitologia ma sulla storia. Nel \"Bellum Civile\" le vicende vengono raccontate su un piano orizzontale: non ci sono gli d\u00e8i tradizionali che controllano le vicende degli umani, ma l'unica figura \u00e8 l'entit\u00e0 astratta della Fortuna, potenza malefica, ingiusta, che non aiuta gli uomini giusti, come Pompeo, ma quelli ingiusti come Cesare, in quanto Pompeo stesso \u00e8 un personaggio tragico, distrutto dagli eventi della guerra, abbandonato dalla Fortuna. In pi\u00f9, Lucano denuncia la mistificazione del mito e la sostituisce con la ricerca storica e con il meraviglioso, presentato, per\u00f2, in modo negativo (con scene macabre).&lt;br&gt; \nSul piano dell'interpretazione degli eventi, la guerra \u00e8 vista come un male necessario, allo stesso livello di battaglia fratricida in cui, nel poema, Lucano sottolinea la condizione dei vinti: nessuna morte infatti, nemmeno quella degli eroi \u00e8 gloriosa, dominata anch'essa dalla presenza di disvalori (violenza e tirannia), dove il bene viene sconfitto dal male.&lt;br&gt; \nUn altro elemento di differenza tra \"Eneide\" e \"Pharsalia\" \u00e8 il \"furor\", cio\u00e8 la follia sanguinaria: in Enea, personaggio improntato alla \"pietas\", \u00e8 soltanto un sentimento momentaneo, mentre \u00e8 un elemento caratterizzante del Cesare di Lucano.\nDa un punto di vista geografico, infine, l\"'Eneide\" si muove da Oriente (Troia) verso l'Occidente (Roma); al contrario, la \"Pharsalia\" segue un percorso che va da Roma verso l'Egitto (la Pharsalia si conclude con gli intrighi politici della corte di Alessandria d'Egitto) e quindi dalla terra del \"mos maiorum\" alla terra simbolo della tirannia. Lo spostamento geografico simboleggia, quindi, un cambiamento politico: Roma, da Repubblica si trasforma in Impero.\nIl rapporto con le fonti.\n\u00c8 molto probabile che Lucano, per ricostruire la narrazione, abbia usato come fonti gli scritti di Tito Livio ed i \"Commentarii\" dello stesso Cesare, nonch\u00e9 alcune lettere di Cicerone e la narrazione della guerra civile da parte di Seneca il Vecchio; \u00e8 altres\u00ec possibile che possa avere attinto a del materiale risalente all'epoca dei fatti narrati, come quello di Asinio Pollione. Tuttavia, laddove \u00e8 possibile un confronto con la storiografia dell'epoca, risulta evidente come Lucano abbia pesantemente falsato i fatti per sostenere la sua visione della storia priva del \"l\u00f2gos\" - nonostante la sua adesione alla filosofia stoica -, segnata dalla violenza e dallo stravolgimento dei valori pur di raggiungere il potere. La \"Pharsalia\" \u00e8, infatti, il racconto di un crollo, della fine catastrofica di Roma, che per Lucano si identifica con l'antica \"res publica\" senatoria. Pi\u00f9 che assistere a una rappresentazione-narrazione della guerra civile, ascoltiamo un lamento funebre per la morte di un mondo tragicamente sconvolto.\nSi tratta di una guerra fratricida: un tema propriamente tragico, secondo quanto aveva osservato Aristotele, dunque estraneo agli statuti del genere epico, che non possono non risultarne scossi e modificati in profondit\u00e0.&lt;br&gt;\nIn effetti, l'opera di Lucano non intende raccontare per celebrare la grandezza di Roma, come in Nevio, Ennio e Virgilio, ma evidenziare una guerra pi\u00f9 che civile, quasi fratricida, che porter\u00e0 Roma alla distruzione. Strano, tuttavia, appare, in questo pessimismo storico, che nel proemio sia inserito l'elogio di Nerone, con il quale il poeta aveva avuto, almeno fino al 60, ottimi rapporti.\nL'innovativa visione portata avanti da Lucano nella \"Pharsalia\" non attir\u00f2, almeno non del tutto, il favore dei grammatici antichi; tra tutti Servio, Quintiliano e Frontone hanno criticato la mancanza degli interventi delle divinit\u00e0 nell'operare umano (non tutto, nella visione degli antichi, pu\u00f2 essere spiegato semplicemente con le imprese umane), e l'impostazione \"annalistica\" tipica di Quinto Ennio, che ormai non riscuoteva pi\u00f9 successo. La descrizione dei lati pi\u00f9 \"oscuri\" della guerra intestina tra Cesare e Pompeo, l'uso di versi con una fonetica in grado di trasmettere la sua visione disarmonica dell'accaduto anche tramite una disposizione insolita delle parole nei versi, sono tutte caratteristiche sottoposte alla critica intransigente dei letterati classici contemporanei a Lucano.\nL'opera nella cultura di massa.\n \u00e8 il nome di un personaggio di , uno spirito/fata in grado di intervenire per riscrivere la leggenda e la storia."}
{"id": "380329", "revid": "121806927", "url": "https://it.wikipedia.org/wiki?curid=380329", "title": "Ribollita", "text": "La Ribollita, o minestra di pane, \u00e8 un piatto che deriva dalla tipica zuppa di pane raffermo e verdure che si prepara tradizionalmente in alcune zone della Toscana, in particolare nella zona di Siena, Firenze, Pistoia, Prato e Arezzo e nella Piana di Pisa.\nStoria.\n\u00c8 un tipico piatto \"povero\" di origine contadina, il cui nome deriva dal fatto che un tempo le contadine ne cucinavano una gran quantit\u00e0 (soprattutto il venerd\u00ec, essendo piatto magro) e quindi veniva \"ribollito\" in padella nei giorni successivi, da qui che prende il nome di ribollita, perch\u00e9 la vera zuppa si riscalda due volte, altrimenti sarebbe una banalissima zuppa di pane e verdure (da non confondersi dunque con la minestra di pane).\nLe prime tracce di questa preparazione risalgono al 1910 nel libro \"L'arte cucinaria in Italia\" di Alberto Cougnet.\nPreparazione.\nGli ingredienti fondamentali sono il cavolo nero e i fagioli (\"borlotti\", \"toscanelli\" o \"cannellini\").\nLa ribollita \u00e8 un piatto invernale di aspetto semisolido. Per rendere migliore la zuppa \u00e8 necessario che il cavolo nero abbia \"preso il ghiaccio\", che sia passato cio\u00e8 da una o pi\u00f9 gelate invernali che ne ammorbidiscano le foglie.\nLa cosa migliore \u00e8 \"ribollire\" la zuppa nel forno a legna comunque in un tegame con un fondo spesso oppure un doppio fondo acciaio-rame o acciaio-alluminio per evitare che si attacchi e si bruci.\nSi usa aggiungere alla \"ribollita\" un filo d'olio extravergine e affettarci una cipollina fresca. Come tutte le altre minestre di verdura anche la ribollita diventa sempre pi\u00f9 gustosa ogni volta che viene \"ribollita\" sul fuoco.\nNella cucina toscana vi era anche una zuppa di pane estiva, oggi meno diffusa, nella quale il cavolo nero era sostituito dalle patate, mentre l'aspetto finale, decisamente pi\u00f9 liquido, la rendeva pi\u00f9 simile ad un minestrone."}
{"id": "380330", "revid": "116535939", "url": "https://it.wikipedia.org/wiki?curid=380330", "title": "Societ\u00e0 Storica Lombarda", "text": "La Societ\u00e0 Storica Lombarda \u00e8 un'associazione di studi storici, umanistici e scientifici costituita a Milano nel 1873 dallo storico milanese Cesare Cant\u00f9.\n\u00c8 formata da 450 soci e insieme ad altre 30 associazioni di tutte le regioni d'Italia fa parte del sistema delle Deputazioni di storia patria, istituti in prevalenza sorti a cavallo fra l'Unit\u00e0 d'Italia e il primo Novecento. \nStoria.\nL'associazione fu fondata il 12 dicembre 1873 e il suo statuto fu approvato il 30 dicembre dello stesso anno. Nel 1874 venne pubblicato il primo volume dell\"'Archvio Storico Lombardo. Giornale della Societ\u00e0 storica Lombarda\" con ampia prefazione del fondatore Cant\u00f9.\nFu riconosciuta come \"Ente Morale\" con regio decreto 17 ottobre 1907 n. 442.\nNel 1935 l'attivit\u00e0 delle societ\u00e0 storiche venne centralizzato e divennero dipendenti dalla \"Giunta centrale per gli studi storici\"; l'associazione venne trasformata in \"Regia Deputazione di Storia Patria per la Lombardia\" e mantenne sede in Milano, avendo come circoscrizione \u00able provincie di Bergamo, Brescia, Como, Cremona, Mantova, Milano, Pavia, Sondrio, Varese ed in genere i dominii del Ducato di Milano\u00bb.\nNel 1947 divenne nuovamente indipendente.\nAttivit\u00e0.\nCome previsto dall'articolo 1 dello Statuto attuale:\nSedi.\nL'associazione ebbe sede inizialmente presso l'Archivio Storico Civico in San Carpoforo e dal 1897 si trasfer\u00ec presso il Castello Sforzesco.\nDopo la seconda guerra mondiale si trasfer\u00ec presso Casa Manzoni.\nDal 2013 ha sede nel palazzo di Brera presso la Biblioteca Nazionale Braidense.\nArchivio Storico Lombardo.\nDal 1874 pubblica l\"Archivio Storico Lombardo\", rivista di studi storici, con contributi dei principali studiosi di storia lombarda."}
{"id": "380332", "revid": "111433", "url": "https://it.wikipedia.org/wiki?curid=380332", "title": "Camera dei lord", "text": "La Camera dei lord (\"House of Lords\"), chiamata anche Camera dei pari, \u00e8 una delle due assemblee parlamentari che costituiscono, insieme alla Camera dei comuni, il parlamento del Regno Unito, di cui rappresenta la camera alta. Il nome completo e formale della Camera dei Lord \u00e8 \"The Right Honourable the Lords Spiritual and Temporal of the United Kingdom of Great Britain and Northern Ireland in Parliament assembled\", ovvero \"Gli Onorevoli Signori Spirituali\" (i prelati) \"e Temporali\" (i nobili) \"del Regno Unito di Gran Bretagna e Irlanda del Nord riuniti in Parlamento\".\nIn passato l'appartenenza alla Camera dei lord era per tutti i membri (i pari) un diritto ereditario. In seguito sono state approvate numerose riforme, come il \"Life Peerages Act 1958\" e l\"'House of Lords Act 1999\", in forza delle quali il numero dei membri ereditari \u00e8 stato ridotto notevolmente.\nA differenza della Camera dei comuni, il numero dei membri della Camera dei lord non \u00e8 fisso; il 14 febbraio 2022 era composta da 767 \"eligible members\" (membri idonei, che possono partecipare alle sedute).\nDei membri idonei, 655 sono membri a vita (il cui titolo non passer\u00e0 ai figli), 87 sono membri ereditari e 25 sono Lord spirituali.\nLa Camera dei lord, cos\u00ec come la Camera dei comuni, si riunisce nel Palazzo di Westminster.\nStoria.\nIl Parlamento d'Inghilterra.\nIl parlamento attuale del Regno Unito deriva dal parlamento d'Inghilterra, istituito nel 1215. \nIl parlamento d'Inghilterra derivava a sua volta dal consiglio reale dell'epoca medievale, composto da ecclesiastici, nobili e rappresentanti delle contee.\nViene considerato come primo Parlamento formale il cosiddetto \"Model Parliament\" di Edoardo I tenutosi nel 1295, che comprendeva arcivescovi, vescovi, abati, conti, baroni e rappresentanti delle contee. Nel tempo il potere del Parlamento crebbe lentamente e in maniera non lineare. Ad esempio, durante l'epoca di Edoardo II (1307\u20131327) la nobilt\u00e0 era molto potente, la corona debole e i rappresentanti delle contee praticamente non considerati.\nIl riconoscimento formale dell'autorit\u00e0 del Parlamento risale al 1322, quando venne promulgato uno statuto autoritario. Durante il regno di Edoardo III si ebbe la separazione in due camere: la Camera dei comuni, composta dai rappresentanti delle contee, e la Camera dei lord, composta da ecclesiastici e nobili. Il potere di quest'ultima camera fu per lungo tempo molto pi\u00f9 forte di quello dell'altra camera a causa della maggiore influenza dell'aristocrazia e degli alti prelati.\nIl potere della nobilt\u00e0 sub\u00ec un calo durante le guerre civili del tardo XV secolo, meglio note con il nome complessivo di Guerra delle due rose. Gran parte della nobilt\u00e0 fu uccisa sui campi di battaglia oppure giustiziata per aver partecipato agli scontri; molti possedimenti (e titoli) nobiliari entrarono nei possedimenti della corona. Nel contempo si assistette al declino del sistema feudale e degli eserciti controllati dai baroni. Enrico VII (1485-1509) ristabil\u00ec con fermezza la supremazia della corona, che raggiunse l'apice durante il regno di Enrico VIII (1509-1547) e si mantenne durante tutta l'epoca Tudor.\nLa Camera dei lord continu\u00f2 a essere pi\u00f9 influente di quella dei comuni ma il potere di quest'ultima crebbe lentamente fino alla met\u00e0 del XVII secolo, quando i conflitti tra sovrano e parlamento (fondamentalmente la Camera dei comuni) portarono alla guerra civile (1641-1651). Nel 1649, dopo la sconfitta e l'esecuzione di Carlo I d'Inghilterra, fu dichiarata la repubblica, chiamata Commonwealth of England e di fatto completamente guidata da Oliver Cromwell, che aveva il titolo di \"Lord Protector of England\". La Camera dei lord venne ridotta a un'entit\u00e0 priva di potere: il paese era guidato da Cromwell e dai Comuni. Il 19 marzo 1649 la Camera dei lord venne infine abolita con la motivazione che \u00abi Comuni ritengono, da una lunga esperienza, che la Camera dei lord \u00e8 inutile e pericolosa per il popolo d'Inghilterra\u00bb. La Camera dei lord non si riun\u00ec pi\u00f9 fino al 1660 quando, in seguito alla Dichiarazione di Breda, venne restaurata la monarchia. \nIl Parlamento di Gran Bretagna.\nTramite il trattato d'unione del 1706, ratificato dall'atto d'unione del 1707, venne istituito il nuovo Parlamento della Gran Bretagna, che rimpiazz\u00f2 quello d'Inghilterra e quello di Scozia. In realt\u00e0 il nuovo parlamento era la continuazione di quello d'Inghilterra, con l'aggiunta di 45 deputati e 16 pari a rappresentare la Scozia\nLa Camera dei Lords iprese il suo ruolo ma, pur mantenendo una grande influenza, non riusc\u00ec a scalzare completamente la camera dei comuni, all'epoca eletta con un suffragio particolarmente ristretto e socialmente molto simile a quella dei Lord, ma gi\u00e0 capace tra il XVIII e il XIX secolo di determinare le maggioranze parlamentari, determinare e rimuovere i governi, ed esercitare la sovranit\u00e0 come e pi\u00f9 del re e dei lord.\nLa camera dei lord manteneva per\u00f2 un grande potere ed era un importante bilanciamento rispetto a quella dei comuni, per esempio dal punto di vista religioso (i lord erano quasi tutti anglicani e tutti comunque protestanti \"conformisti\"), rivelandosi utile al partito conservatore per rallentare i percorsi di riforma e divenendo una delle principali forze di sostegno alla monarchia. Di fatto la monarchia britannica del XVIII secolo, appartenente alla dinastia Hannoveriana, era quasi pi\u00f9 interessata ai suoi possedimenti tedeschi che a quelli britannici, e tratt\u00f2 sempre pi\u00f9 la nomina alla camera dei lord come un modo per premiare i propri alleati in seno alle classi elevate inglesi, pur senza riuscire a controllare completamente n\u00e9 la nobilt\u00e0 pi\u00f9 antica n\u00e9 la chiesa anglicana.\nNel XIX secolo vi furono diversi cambiamenti nella Camera alta. La Camera, che un tempo contava solo 50 membri, venne notevolmente ampliata per l'elevato numero di pari nominati da Giorgio III e dai suoi successori. Il potere individuale di un Lord all'interno del Parlamento sub\u00ec quindi un calo, cos\u00ec come il potere complessivo della Camera, mentre si accrebbe quello della Camera dei comuni. Il Reform Act 1832 rappresent\u00f2 un punto di svolta nei rapporti di potere fra le due camere: volta a correggere alcune gravi anomalie e iniquit\u00e0 del sistema elettorale della Camera bassa, la proposta di riforma, presentata nel 1831, venne rifiutata dalla Camera dei lord per ben due volte. La necessit\u00e0 di una riforma era per\u00f2 condivisa da molti fra i quali il primo ministro Earl Grey, che sugger\u00ec al sovrano di rovesciare l'opposizione con la nomina di un elevato numero di pari favorevoli all'approvazione della proposta. Dopo un'iniziale perplessit\u00e0 il sovrano Guglielmo IV accett\u00f2 di effettuare le nuove nomine, ma prima che potesse procedere l'opposizione alla Camera dei lord si dichiar\u00f2 sconfitta e si astenne, permettendo l'approvazione della riforma. Questa lotta di potere danneggi\u00f2 l'influenza politica della Camera dei lord. Nel corso del secolo il potere della camera alta si erose ulteriormente e la Camera dei comuni divenne ineluttabilmente la pi\u00f9 potente fra le due.\nDal XX secolo.\nNel 1906, dopo l'elezione di un governo liberale, lo status della Camera dei lord torn\u00f2 alla ribalta del dibattito politico. Nel 1909 il Cancelliere dello Scacchiere del governo Asquith, David Lloyd George, present\u00f2 alla Camera dei comuni il cosiddetto \"People's Budget\", un'imposta fondiaria rivolta ai grandi possedimenti terrieri. La proposta, bench\u00e9 godesse di buona popolarit\u00e0, venne respinta dalla maggioranza conservatrice della Camera dei lord. \nIl governo liberale guidato da Asquith, rieletto nel 1910, propose una drastica riduzione del potere della camera alta. Il Parliament Act 1911 tolse alla Camera dei lord il potere di respingere proposte di legge o di effettuarvi modifiche che ne stravolgessero il senso; le proposte potevano quindi essere solo rinviate per un massimo di tre sessioni parlamentari o due anni solari. Questa riforma era intesa come una misura temporanea in attesa di una riforma pi\u00f9 organica della camera alta, riforma che per\u00f2 non venne mai affrontata, lasciando il carattere ereditario della camera. Nel 1949 il tempo massimo di rinvio della Camera dei lord venne ulteriormente abbassato a due sessioni parlamentari o un anno.\nUn atto parlamentare del 1958 chiamato \"Life Peerages Act\" cambi\u00f2 drasticamente la natura prevalentemente ereditaria della Camera dei lord, autorizzando la nomina di un numero illimitato di pari a vita.\nPer gran parte del XX secolo il partito Laburista, fedele alla storica opposizione ai privilegi di classe, ebbe come obiettivo l'abolizione della Camera dei lord o perlomeno di eliminarne l'appartenenza basata sull'ereditariet\u00e0. Nel 1968 il governo laburista di Harold Wilson tent\u00f2 di riformare la camera alta limitando il potere dei pari alla mera presenza e togliendo loro il potere di voto. Questa proposta venne bocciata dalla minoranza conservatrice (guidata da Enoch Powell) della Camera dei comuni e dai sostenitori della necessit\u00e0 di eliminazione tout court della camera alta (tra i quali Michael Foot). Quando quest'ultimo divenne leader del partito laburista l'abolizione della camera alta divenne un punto del programma di partito ma nel frattempo la creazione di pari ereditari (fatta eccezione per i membri della famiglia reale) si era praticamente interrotta. Solo durante il governo Thatcher ne erano stati nominati tre.\nL'esclusione della par\u00eca ereditaria dalla camera alta divenne uno dei punti del manifesto elettorale del Partito Laburista nel 1997.\nNello stesso anno, in seguito alla vittoria elettorale il governo Blair cominci\u00f2 la riforma della Camera dei lord. Il primo passo fu quello di espellere (House of Lords Act 1999) i pari ereditari dalla camera, con esclusione di 92 Lord ai quali venne concesso di rimanere fino al termine del processo di riforma. Dal 1999 la riforma si ferm\u00f2.\nIn seguito, fu proposta l'introduzione di una componente elettiva di membri pari al 20%, ma la proposta venne aspramente criticata. Nel 2001 venne nominato un comitato (Joint Committee) che non giunse ad alcuna conclusione definitiva, salvo proporre al Parlamento una serie di opzioni (camera completamente nominata, oppure eletta per il 20%, 40%, 50%, 60%, 80% oppure 100% dei componenti). Nel febbraio 2003 cominci\u00f2 una frenetica attivit\u00e0 di votazione per le diverse opzioni: tutte furono bocciate. L'opzione dell'80% venne sconfitta ai Comuni per soli tre voti. I deputati favorevoli all'abolizione della camera alta votarono contro ognuna delle opzioni presentate. Dal 2005 vi fu un susseguirsi di proposte di riforma della composizione della Camera dei lord, nessuna delle quali venne accettata dal parlamento.\nNel luglio 2008 il Segretario di Stato per la Giustizia Jack Straw present\u00f2 alla Camera dei comuni un \"White paper,\" proponendo la sostituzione della Camera dei lord con una camera composta da 80%-100% di membri eletti, dei quali un terzo eletto a ogni elezione generale e con un mandato di 12-15 anni. Il white paper, il cui scopo \u00e8 la riforma del ruolo dell'organo, non si sbilancia sul nome di questa nuova camera ma fa presente che il nome Camera dei lord sarebbe inappropriato e che vi \u00e8 consenso trasversale per il nome Senato (\"Senate\").\nStoricamente, la Camera dei Lord ha svolto anche diverse funzioni giudiziarie. In particolare, fino al 2009 la Camera dei Lord \u00e8 stata la corte di ultima istanza per la maggior parte dei casi di diritto britannico. Con l'approvazione del Constitutional Reform Act 2005, dal 1\u00b0 ottobre 2009 questo ruolo \u00e8 ora ricoperto dalla Corte Suprema del Regno Unito.\nFunzioni.\nLe proposte di legge, ad eccezione di quelle finanziarie, possono essere presentate in entrambe le Camere.\nLa Camera dei Lord discute la legislazione e ha il potere di modificare o respingere i progetti di legge. Tuttavia, il potere dei Lord di respingere un disegno di legge approvato dalla Camera dei Comuni \u00e8 severamente limitato dagli Atti del Parlamento. Infatti un provvedimento approvato ai Comuni non pu\u00f2 essere ritardato dalla Camera dei Lord per pi\u00f9 di due sessioni parlamentari o un anno solare.\nLa Camera dei Lord non controlla il mandato del primo ministro o del governo, perch\u00e9 solo la camera dei comuni pu\u00f2 costringere il primo ministro a dimettersi o indire elezioni approvando una mozione di sfiducia o ritirando la fiducia. Pertanto, il controllo del governo da parte della Camera dei Lord \u00e8 limitato. Dal 2009 non esercita pi\u00f9 le residue funzioni giudiziarie.\nComposizione.\nAlla data del 14 febbraio 2022, la Camera dei Lord risultava cos\u00ec costituita:\nLord spirituali.\nColoro che fanno parte della Camera dei lord in virt\u00f9 della loro carica ecclesiastica sono chiamati \"Lords Spiritual\". Fino alla separazione della Chiesa anglicana da Roma, essi costituivano la maggioranza dei membri della Camera, poich\u00e9 vi entravano di diritto tutti i vescovi, arcivescovi, abati e priori della Chiesa inglese.\nDal 1539 solo i vescovi e gli arcivescovi continuarono a far parte della Camera in quanto la dissoluzione dei monasteri abol\u00ec di fatto le altre due cariche. Nel 1642, in seguito alla guerra civile inglese, vescovi e arcivescovi vennero esclusi dal parlamento, ma il Clergy Act del 1661 li reintegr\u00f2. Il numero di Lord Spirituals venne ulteriormente ridotto dal Bishopric of Manchester Act del 1847 e dalle leggi successive; attualmente il numero massimo di Lord Spirituals \u00e8 fissato a 26, tra i quali sono sempre inclusi i rappresentanti delle cinque diocesi pi\u00f9 antiche del paese: l'arcivescovo di Canterbury, l'arcivescovo di York, il vescovo di Londra, il vescovo di Durham e il vescovo di Winchester.\nLa Chiesa di Scozia, in quanto istituzione presbiteriana e quindi senza arcivescovi n\u00e9 vescovi, non \u00e8 rappresentata da alcun Lord Spiritual.\nRappresentanti della Chiesa d'Irlanda furono ammessi nella Camera dei lord dopo l'unione fra Irlanda e Gran Bretagna (1801): quattro di essi (un arcivescovo e tre vescovi) sedevano per un'intera sessione parlamentare, ruotando con gli altri prelati a ogni fine sessione. Nel 1871 la Chiesa d'Irlanda perse il suo carattere di chiesa di stato e, di conseguenza, ha cessato di essere rappresentata in seno alla Camera.\nLa Chiesa in Galles aveva rappresentanza in seno alla Camera, ma l'ha persa fin dal 1920, quando ha cessato di essere parte della Chiesa d'Inghilterra e, contemporaneamente, ha perso il carattere di chiesa di stato in Galles.\nIn epoche recenti altri religiosi hanno fatto parte della Camera dei lord, ad esempio Immanuel Jakobovits fu nominato alla Camera da Margaret Thatcher, mentre era Rabbino Capo. Qualche anno pi\u00f9 tardi fu ammesso alla Camera l'arcivescovo di Armagh (Chiesa d'Irlanda) Lord Eames, nominato da John Major in virt\u00f9 del suo intenso lavoro nel processo di risoluzione del conflitto nell'Irlanda del Nord.\nLord temporali.\nA partire dalla dissoluzione dei monasteri (intorno al 1540) i lord temporali divennero la maggioranza dei componenti della camera alta. I Lord temporali, al contrario di quelli spirituali possono schierarsi pubblicamente con un partito politico o meno. I lord non schierati vengono chiamati \"cross-benchers\". In origine i Lord Temporali erano diverse centinaia di pari ereditari tra duchi, marchesi, conti, visconti e baroni (compresi gli scozzesi \"Lords of Parliament\"). Questi titoli ereditari erano creati dal sovrano, in tempi pi\u00f9 recenti su suggerimento del Primo Ministro.\nNel 1999 gran parte dei lord ereditari vennero esclusi dalla camera e ne rimasero solo 92. Due di questi mantennero il seggio perch\u00e9 titolari di cariche ereditarie connesse con il Parlamento (Conte Maresciallo e Lord Gran Ciambellano); dei rimanenti 90, 15 sono quelli eletti dalla stessa camera, e 75 sono quelli scelti dai pari raggruppati per partito. Il numero di pari scelti dai partiti riflette la proporzione dei pari ereditari appartenenti a quel partito; quando un pari eletto muore viene tenuta una nuova elezione.\nCriteri di accesso.\nI membri della Camera dei lord devono aver compiuto i 21 anni, devono inoltre essere cittadini del Commonwealth oppure della Repubblica d'Irlanda.\nVi sono alcune restrizioni riguardanti provvedimenti giudiziari: non possono accedere alla Camera dei lord persone sottoposte ai vincoli del \"Bankruptcy Restrictions Order\" (valido in Inghilterra e Galles) oppure aventi dichiarato bancarotta (Irlanda del Nord) oppure con propriet\u00e0 sottoposte a sequestro conservativo (Scozia). Sono inoltre esclusi dalla Camera dei lord tutti coloro che sono stati condannati per il reato di alto tradimento fino al termine della condanna. Da notare che condanne per altri reati non sono di per s\u00e9 motivo di esclusione dalla Camera dei lord.\nCariche.\nSecondo la tradizione la Camera dei lord, contrariamente a quanto accade invece ai Comuni, non eleggeva il suo portavoce, ma era presieduta \"ex officio\" dal lord cancelliere, che era anche Segretario di Stato per la Giustizia e Primo Giudice del Regno. Con l'entrata in vigore del Constitutional Reform Act 2005 venne creata la carica di Lord Speaker, eletto dalla camera e nominato dalla corona. Il primo Lord Speaker, eletto il 4 maggio 2006, \u00e8 la Baronessa Hayman, in precedenza membro del partito laburista ma dimissionaria in quanto al Lord Speaker sono richieste neutralit\u00e0 e imparzialit\u00e0.\nLa riforma dell'incarico di lord cancelliere si rese necessaria a causa delle anomalie costituzionali legate al ruolo, dato che non era destinato solo a presiedere la Camera dei lord ma, al contempo, faceva anche parte del governo, nell'ambito del quale guidava un dipartimento chiamato \"Lord Chancellor's Department\", che corrisponde all'attuale Ministero della Giustizia.\nDi pi\u00f9, attualmente il lord cancelliere non \u00e8 pi\u00f9 neanche il capo del potere giudiziario in Inghilterra e Galles, cos\u00ec come fu sino alla riforma del 2005, che gli neg\u00f2 la natura complessa mantenuta fino ad allora e che ne faceva un protagonista di tutti e tre i \"poteri\", legislativo, esecutivo e giudiziario.\nD'altra parte la sovrapposizione di ruolo legislativo ed esecutivo \u00e8 una caratteristica del sistema di Westminster, poich\u00e9 l'intero gabinetto \u00e8 ancora oggi composto da membri della Camera dei comuni o della Camera dei lord; la legge per\u00f2 non garantisce pi\u00f9 che colui che riveste la carica di lord cancelliere sia anche il presidente della Camera dei lord permettendo quindi alla camera l'elezione di uno Speaker.\nNel giugno 2003 il governo Blair annunci\u00f2 addirittura l'intenzione di abolire la carica di lord cancelliere, a causa della sovrapposizione fra responsabilit\u00e0 esecutive e giudiziarie. Tale provvedimento fu per\u00f2 respinto proprio dalla Camera dei lord, quindi la legge di riforma costituzionale fu modificata al fine di permettere la conservazione della figura del lord cancelliere.\nIn caso di assenza il Lord Speaker pu\u00f2 essere sostituito da uno dei suoi vice, anch'essi nominati dalla Camera dei lord. Da un punto di vista legale non \u00e8 richiesto che il lord cancelliere o i vice del Lord Speaker siano membri della Camera dei lord, motivo per cui il Woolsack - la sedia tradizionalmente imbottita di lana su cui sedeva il lord cancelliere e ora siede il Lord Speaker - non fa parte formalmente della Camera dei lord, bench\u00e9 si trovi al centro di essa.\nMentre presiedeva la Camera il lord cancelliere indossava abiti cerimoniali in nero e oro, questo non \u00e8 richiesto al Lord Speaker se non in particolari occasioni formali. Lo Speaker o il suo vice siedono sul Woolsack, collocato di fronte alla Camera. Chi presiede la Camera dei lord di fatto ha molto poco potere rispetto a chi presiede la Camera di Comuni, agendo solo come portavoce (ad esempio annunciando il risultato dei voti); ci\u00f2 perch\u00e9, contrariamente a quanto avviene presso la Camera dei comuni, in cui gli appelli sono rivolti a \"Mr/Madam Speaker\", alla Camera dei lord essi sono rivolti a \"My Lords\", ovvero alla camera nel suo complesso. Il Lord Speaker non pu\u00f2 decidere l'ordine degli interventi, oppure sanzionare i membri per violazioni di regole della camera: tali decisioni spettano solo alla Camera nel suo complesso.\nFunzionamento.\nLa Camera dei lord e la Camera dei comuni si riuniscono nel Palazzo di Westminster. La Camera dei lord \u00e8 riccamente decorata, in contrasto con la pi\u00f9 modestamente arredata Camera dei comuni. I posti a sedere in aula sono foderati di tessuto rosso, motivo per cui la Camera \u00e8 talvolta chiamata \"Camera Rossa\" (\"Red Chamber\"). Il Woolsack \u00e8 posto nella parte antistante la camera, i sostenitori del governo siedono su panche a destra del Woolsack, mentre i membri dell'opposizione sono seduti a sinistra. I membri non schierati, chiamati \"cross-benchers\", siedono sulle panchine poste di fronte al Woolsack.\nPresso la Camera dei lord si svolgono diverse cerimonie formali; la pi\u00f9 celebre \u00e8 la Cerimonia di apertura del Parlamento del Regno Unito, che si tiene all'inizio di ogni nuova sessione parlamentare. Durante l'apertura, il Sovrano, seduto sul trono della Camera dei lord e in presenza di entrambe le Camere del Parlamento, tiene un discorso dedicato agli obiettivi del governo per la successiva sessione parlamentare.\nNella Camera dei lord i membri prima di prendere la parola non hanno bisogno di chiedere il riconoscimento ufficiale del presidente, come invece avviene nella Camera dei comuni. Se due o pi\u00f9 Lord chiedono la parola contemporaneamente, l'assemblea decide per acclamazione oppure, se necessario, mediante il voto. Spesso, tuttavia, lo Speaker suggerisce un ordine degli interventi che sono rivolti alla Camera nel suo insieme (\"My Lords\") piuttosto che al presidente (come \u00e8 invece consuetudine nella Camera bassa). I membri non possono fare riferimento gli uni agli altri utilizzando la seconda persona \"you\" (tu/voi), ma devono utilizzare forme nella terza persona, come \"il nobile Duca\", \"il nobile conte\", \"il nobile Lord\", \"il mio amico nobile\" ecc.\nCiascun membro pu\u00f2 intervenire una sola volta per proposta, fatta eccezione per il proponente, che pu\u00f2 intervenire all'inizio e alla fine del dibattito. Gli interventi non sono soggetti a limiti di tempo, ma l'assemblea pu\u00f2 porre fine a un discorso approvando una mozione che \"il nobile Signore non deve essere pi\u00f9 sentito\". Pu\u00f2 accadere che la camera ponga fine a un dibattito approvando la mozione con il motivo \"che la questione sia ormai posta\". Questa procedura \u00e8 nota come \"closure\", ed \u00e8 estremamente rara.\nQuando il dibattito si \u00e8 esaurito oppure a fronte di una \"closure\" la mozione viene posta al voto. Questo avviene a voce: il Lord Speaker o uno dei suoi vice presenta la mozione e i Lord rispondono con la formula \"Content\" (se sono a favore della mozione) oppure \"Not-Content\" (se sono contrari). Viene poi presentato il risultato del voto, che pu\u00f2 per\u00f2 essere contestato da uno qualsiasi dei lord; in questo caso viene effettuato un voto registrato chiamato \"division\". I lord, divisi tra favorevoli e contrari, si recano uno alla volta in uno degli atri a lato della camera (chiamati \"Content\" lobby e \"Not-Content\" lobby), dove i loro nomi sono registrati da impiegati appositi. In ciascuno dei due atri si trovano dei membri del parlamento che contano i voti e forniscono il risultato allo Speaker, che lo annuncia all'assemblea.\nRapporti con il governo.\nAl contrario della Camera dei comuni quella dei lord non ha alcun controllo sulla durata in carica del primo ministro o del governo; solo la camera bassa pu\u00f2 indurre il primo ministro a dimettersi o a indire nuove elezioni con una mozione di sfiducia o ritirando l'appoggio.\nLa gran parte dei ministri che compongono il Gabinetto proviene dalla camera bassa; in particolare, dal 1902 tutti i primi ministri sono stati membri della Camera dei comuni. Alec Douglas-Home, membro della Camera dei lord, che divenne primo ministro nel 1963 e che aveva il titolo di conte, rinunci\u00f2 al titolo e fu eletto ai Comuni poco dopo l'inizio del suo mandato.\nIn epoche pi\u00f9 recenti \u00e8 molto raro che delle cariche del gabinetto (fatta eccezione per il lord cancelliere e il leader della Camera dei lord) siano affidate a dei pari. Tra le eccezioni vi sono lord Carrington, che fu Segretario di Stato per gli Affari Esteri e del Commonwealth dal 1979 al 1982 con la Thatcher, lord Young of Graffham (ministro senza portafoglio, e poi Segretario di Stato per l'occupazione e poi Segretario di Stato per il Commercio e l'Industria dal 1984 al 1989), lady Amos (Segretario Internazionale per lo Sviluppo, 2003) e di recente lord Mandelson, che era Segretario di Stato per gli affari, l'impresa e la riforma della regolamentazione; lord Cockfield e il conte di Gowrie ebbero ruoli nel Gabinetto mentre erano membri della Camera dei lord e George Robertson fu per un breve periodo un pari mentre era Segretario di Stato per la Difesa."}
{"id": "380333", "revid": "1169970", "url": "https://it.wikipedia.org/wiki?curid=380333", "title": "Messa", "text": "La Messa, detta talvolta Santa Messa o celebrazione eucaristica, \u00e8 una liturgia propria di diverse Chiese cristiane.\nLa celebrazione eucaristica \u00e8 tipica della Chiesa cattolica, delle Chiese veterocattoliche, della Chiesa ortodossa, delle Comunit\u00e0 anglicane di tradizione anglo-cattolica, e di alcune comunit\u00e0 luterane che riservano al sacramento dell'eucaristia un ruolo preponderante nella vita della Chiesa stessa.\nIl termine viene usato dai cattolici di rito latino e deriva dalla parola latina \"missa\" che nel rito romano viene pronunciata dal diacono o in sua assenza dal sacerdote, quando congeda i fedeli dicendo: \"Ite, missa est\". Prima che si diffondesse l'uso di questo nome, e cio\u00e8 intorno al tempo di papa Gregorio I (morto nel 604), il rito eucaristico nelle Chiese di [[lingua latina]] era designato con varie espressioni.\n\u00abLa denominazione classica romana \u00e8 stata actio\u00bb.\nNei tempi apostolici si usava fractio panis (lo spezzare il pane): \"il gesto della frazione del pane, compiuto da Cristo nell'ultima Cena, [...] sin dal tempo apostolico ha dato il nome a tutta l'azione eucaristica\".\nAltri termini usati prima di Gregorio I includono cena dominica (cena del Signore), prosphora o oblatio (sacrificio), synaxis o congregatio (assemblea), mysteria (misteri) e, a partire da [[Agostino d'Ippona]] (morto nel 430), sacramentum altaris (sacramento dell'altare).\nCattolicesimo.\nSignificato teologico.\nLa celebrazione eucaristica ha quattro significati principali:\nQuesti quattro significati principali sono intimamente legati fra loro e sono richiamati da diverse parti della liturgia. Abbastanza vivo \u00e8 il dibattito teologico su quale, tra questi, sia il significato principale da attribuire alla celebrazione eucaristica.\nNell'eucaristia l'attore principale \u00e8 Cristo, presente attraverso il sacramento. \u00c8 infatti Cristo l'offerta che la Chiesa attraverso lo Spirito Santo presenta al Padre in virt\u00f9 della comunione che la rende \u00ab[[Corpo mistico|un solo Corpo]]\u00bb con Cristo. L'offerta di Cristo \u00e8 presentata dal sacerdote, che agisce \u00ab[[in persona Christi]]\u00bb e dall'assemblea che partecipa alla celebrazione. Tuttavia, la celebrazione non \u00e8 a esclusivo vantaggio dell'assemblea, ma i frutti spirituali dell'eucaristia, che \u00e8 il sacrificio di Cristo per la redenzione del mondo, sono per tutta la Chiesa, non solo per tutti i vivi, ma anche per le anime dei defunti che si trovano in [[Purgatorio]]. Gli angeli e i santi si uniscono alla liturgia terrena che \u00e8 prefigurazione della liturgia celeste con cui la Chiesa trionfante adora Dio.\nIl [[Concilio di Trento]] sintetizz\u00f2 la dottrina della Chiesa inerente alla Santa Messa in nove canoni. Ciascuno di essi rappresenta un [[dogma]], la cui mancata accettazione comporta l'[[anatema]] o scomunica. In particolare, essi impongono di riconoscere che la Messa \u00e8 un [[espiazione|sacrificio propiziatorio]] offerto a Dio in ricordo dell'[[Ultima Cena]]; che essa possa essere validamente celebrata dai soli sacerdoti in assenza dei fedeli; che \nessere offerto per i vivi e per i morti, per i peccati, le pene, le soddisfazione; nonch\u00e9 come [[Messa di suffragio]] ai santi volta a ottenere la loro [[intercessione]].\nRito romano.\n[[File:Maitre autel cath\u00e9drale moulins.jpg|thumb|[[Altare]] consacrato per celebrazioni eucaristiche. Per la Chiesa cattolica rappresenta sia la mensa dell'[[Ultima Cena|Ultima cena]] sia lo strumento per rivivere la [[Crocifissione di Ges\u00f9]]]]\nViene qui di seguito descritta la forma celebrativa del [[rito romano]] entrata in vigore col Messale di [[Papa Paolo VI|Paolo VI]] nel 1969 in applicazione delle disposizioni della Costituzione \"[[Sacrosanctum Concilium]]\" emanata dal [[Concilio Ecumenico Vaticano II]].\nLa celebrazione consiste di due parti principali: la \"Liturgia della Parola\" e la \"Liturgia eucaristica\"; esse sono cos\u00ec strettamente congiunte tra loro da formare un unico atto di culto. Nella messa viene imbandita tanto la mensa della [[parola di Dio]] quanto la mensa del Corpo di Cristo, e i fedeli ne ricevono istruzione e ristoro. Ci sono inoltre alcuni riti che iniziano e altri che concludono la celebrazione.\nI riti di introduzione.\nI riti che precedono la Liturgia della Parola hanno un carattere di inizio, di introduzione e di preparazione. Scopo di questi riti \u00e8 che i fedeli, riuniti insieme, formino una comunit\u00e0, e si dispongano ad ascoltare con fede la parola di Dio e a celebrare degnamente l'eucaristia.\nLa Liturgia della Parola.\nLa Liturgia della Parola \u00e8 costituita dalla lettura di brani tratti dalla Sacra Scrittura, dall'omelia del celebrante (ove prescritta), dalla professione di fede (nelle domeniche e solennit\u00e0), e dalla preghiera dei fedeli.\nI testi delle letture cambiano ogni giorno e sono tratti dal Lezionario. I testi ruotano secondo un modello di Anni Pari e Anni Dispari nelle ferie e Anni A, B, e C nelle domeniche e in alcune solennit\u00e0; nella maggior parte delle solennit\u00e0 le letture sono le stesse tutti gli anni.\nNelle celebrazioni di precetto si leggono due letture prima del Vangelo; nelle altre celebrazioni, una sola lettura prima del Vangelo. Dopo la prima lettura ha luogo il Salmo responsoriale. Le letture non sono proclamate da colui che presiede, ma da altri ministri; il Vangelo \u00e8 letto dal diacono, o da un altro sacerdote, o altrimenti dallo stesso celebrante principale.\nLa Liturgia eucaristica.\nLa [[Liturgia]] eucaristica sviluppa le azioni di Ges\u00f9 durante l'ultima cena in tre momenti: la [[offertorio|preparazione dei doni]], la [[preghiera eucaristica]] e la [[Eucaristia|comunione]].\nLa preparazione dei doni (offertorio).\nDurante la presentazione delle offerte, in genere l'assemblea esegue il canto d'offertorio, mentre il sacerdote benedice e pronuncia sottovoce le preghiere sul pane e il vino \"Benedetto sei tu, Signore, Dio dell'universo\" (Benedictus es, Domine, Deus universi), che vengono invece pronunciate ad alta voce se manca il canto, nel qual caso l'assemblea pu\u00f2 rispondere \"Benedetto nei secoli il Signore\" (Benedictus Deus in saecula).\nAnticamente i fedeli portavano il proprio pane e il vino da consacrarsi; rimane per\u00f2 il valore e il significato spirituale del gesto della presentazione delle offerte. Si possono anche fare offerte in denaro o presentare altri doni per i poveri o per la Chiesa.\nSeguono poi il lavabo, rito con cui il sacerdote prega di essere purificato dai peccati, mentre si lava le mani, quindi l'invito alla preghiera da parte del sacerdote cui il popolo risponde\u02d0 \"Il Signore riceva dalle tue mani questo sacrificio a lode e gloria del suo nome, per il bene nostro e di tutta la sua santa Chiesa, e\" l'orazione sopra le offerte.\nLa preghiera eucaristica.\nGli elementi principali di cui consta si possono cos\u00ec distinguere:\nEsistono diverse preghiere eucaristiche. L'Ordinamento Generale del Messale Romano disciplina l'uso delle Preghiere I, II, III, IV. La Preghiera Eucaristica I, detta anche Canone Romano, si pu\u00f2 sempre usare; la II \u00e8 \"pi\u00f9 indicata per i giorni feriali o in circostanze particolari\"; la III \u00e8 preferibile \"nelle domeniche e nei giorni festivi\"; la IV si pu\u00f2 dire \"quando manca un prefazio proprio e nelle domeniche del tempo ordinario\".\nNell'appendice all\"'Ordo Missae\" del Messale Romano, \"Editio Typica Tertia\", si trovano inoltre le Preghiere Eucaristiche \"della riconciliazione\" I e II, e la Preghiera Eucaristica V che si pu\u00f2 usare \"nelle messe per varie necessit\u00e0\".\nTutte le preghiere eucaristiche in uso configurano un'unica azione eucaristica-sacrificale, espressa in [[parola|parole]], [[gesti]] e preghiere dal sacerdote; l'assemblea \u00e8 invitata a unirsi all'azione del celebrante, in quanto egli dice: \"Rendiamo grazie al Signore nostro Dio\" (Gratias agamus Domino Deo nostro); \"\u00c8 cosa buona e giusta\" (Dignum et iustum est) e attende che essa ratifichi la propria preghiera con l\"[[Amen]]\".\nAltare per la celebrazione eucaristica.\nSecondo il [[codice di diritto canonico]] vigente e la [[Deposito della fede#Principi e fondamenti|tradizione]] sacra della Chiesa Cattolica, l'altare \u00e8 \"la mensa sulla quale si celebra il sacrificio eucaristico\" la Santa Messa deve essere celebrata su un altare dedicato o benedetto, che normalmente \u00e8 di tipo fisso e \"in pietra naturale intera\", caso in cui la dedicazione \u00e8 obbligatoria.\nL'altare, fisso o mobile, \u00e8 \"riservato unicamente al culto divino, escludendo del tutto qualsivoglia uso profano\" (can. 1239).\nLa Consacrazione dell'altare \u00e8 una fase del rito di [[Consacrazione#Chiesa cattolica romana|Consacrazione dell'edificio di culto]], che si svolge per mano del Vescovo, e con l'ausilio del [[Crisma]], reso olio santo durante la [[Messa del crisma|specifica Messa]] del Mercoled\u00ec o del Gioved\u00ec pasquale. Con la [[riforma liturgica]] seguita al [[Concilio Vaticano II]] si \u00e8 affermato l'orientamento \"versus populum\" della celebrazione eucaristica, che ha reso parzialmente inutilizzabili gli altari storici (antico, medioevale, barocco) delle Chiese cattoliche. Non \u00e8 comunque vietato l'utilizzo dell'altare Coram Deo, soprattutto se il posizionamento di un nuovo altare deturpasse il valore artistico di una chiesa.\nParamenti e oggetti liturgici.\nPer la celebrazione eucaristica di [[rito romano]], sono previsti per il sacerdote questi [[Paramento liturgico|paramenti liturgici]]: l'[[amitto]], il [[camice (paramento liturgico)|camice]], il [[cingolo (paramento liturgico)|cingolo]], la [[stola (paramento liturgico)|stola]] e la [[casula]] o la [[Pianeta (paramento liturgico)|pianeta]]. L'amitto e il cingolo non sono necessari se non lo richiede la foggia del camice.\nPer la consacrazione delle specie ([[pane azzimo]], generalmente in forma di [[Ostia (liturgia)|ostia]], e vino), durante la celebrazione eucaristica, si utilizzano normalmente vari oggetti tra i quali: la [[patena]] e la [[pisside]] su cui collocare l'ostia, il [[calice (liturgia)|calice]] in cui versare il vino, il [[corporale]] su cui collocare patena e calice, il [[purificatoio]] per la purificazione dei vasi sacri, la [[Palla (oggetto liturgico)|palla]] per coperchiare il calice e il velo del calice per coprire il calice.\nCanto e musica.\nLa musica e il canto adatti per la liturgia sono trattati al capitolo VI (Musica sacra) della costituzione [[Concilio Vaticano II|conciliare]] \"Sacrosanctum Concilium\". In essa si afferma che l'azione liturgica riveste una forma pi\u00f9 nobile quando la liturgia \u00e8 celebrata solennemente con il canto, con i ministri e la partecipazione attiva del popolo (n. 113). Il [[canto gregoriano|gregoriano]] \u00e8 considerato il canto proprio della liturgia romana e il Concilio gli riserva il posto principale, anche se non esclude altre forme, soprattutto la [[polifonia]] (n. 116). Deve essere tenuto in grande onore l'[[organo a canne]] per la sua capacit\u00e0 di dare splendore alla liturgia e di elevazione degli animi alle cose celesti, senza escludere altri strumenti a patto che non profani il carattere sacro della musica liturgica. Il Concilio prevede l'incremento e la conservazione con grande cura del patrimonio musicale della chiesa e la promozione delle [[Schola cantorum|scholae cantorum]] specialmente nelle [[cattedrali]], e che i fedeli possano partecipare attivamente con il canto, ad esempio dell'[[ordinario (liturgia)|ordinario]] della messa (nn. 54 e 114).\u00b4\nRito ambrosiano.\n\u00c8 il rito liturgico latino scaturito dal vescovo milanese [[Sant'Ambrogio|Ambrogio]] che prende ispirazione dai riti orientali. Esso \u00e8 adoperato nella quasi totalit\u00e0 dell'[[arcidiocesi di Milano]] (a eccezione di 44 parrocchie) e in alcune parrocchie di diocesi limitrofe ([[Diocesi di Bergamo|Bergamo]], [[Diocesi di Novara|Novara]], [[Diocesi di Lugano|Lugano]], [[Diocesi di Lodi|Lodi]]) e occasionalmente in una parrocchia della diocesi di Casale Monferrato. La celebrazione della messa si svolge secondo lo schema del rito romano con alcune varianti.\nAltri riti latini.\nNegli altri \"[[Rito latino|riti latini]]\" la messa segue sostanzialmente lo stesso schema del rito romano con varianti pi\u00f9 o meno estese.\nRito bizantino.\n[[File:Holy Table (Valaam, Kareliya).jpg|thumb|Un [[altare]] bizantino]]\nNel [[rito bizantino]] la celebrazione eucaristica prende il nome di [[Divina liturgia]] ed \u00e8 celebrata con modalit\u00e0 molto simili a quelle in uso nella Chiesa ortodossa. All'interno della Chiesa cattolica quindici diverse \"[[chiesa sui iuris|chiese sui iuris]]\" adottano il rito bizantino.\nLe differenze con i riti latini sono notevoli nella forma, ma rappresentano solo sfumature diverse della celebrazione dei misteri eucaristici. Generalmente si ritiene che il rito bizantino ponga maggiormente in risalto l'aspetto della liturgia come \"coro angelico\", in particolare attraverso il canto dell'inno dei cherubini che i fedeli cantano in \"rappresentanza\" degli angeli.\nLe differenze pi\u00f9 evidenti sono la netta prevalenza di parti cantate rispetto a quelle recitate, la celebrazione dei misteri dietro l'[[iconostasi]] (che cela totalmente o parzialmente alcuni momenti della celebrazione alla vista dei fedeli), la comunione ricevuta sotto le due specie anche dai fedeli (generalmente per intinzione).\nAltre differenze riguardano la frequente presenza del [[segno della croce]] (differente da quello fatto dalla Chiesa latina) compiuto ogni volta che vengono nominate le persone della [[Trinit\u00e0 (cristianesimo)|Santissima Trinit\u00e0]], differenze di [[calendario liturgico]] e di paramenti e colori liturgici.\nCome nel rito romano, anche nel rito bizantino si possono utilizzare le lingue nazionali nella celebrazione. In area slava rimangono comunque abbastanza frequenti le celebrazioni in [[slavo ecclesiastico]], una lingua esclusivamente liturgica.\nRito armeno.\nLa celebrazione liturgica del [[rito armeno]] in uso presso la [[Chiesa armeno-cattolica]] \u00e8 piuttosto simile al rito romano e al rito bizantino.\nIl celebrante \u00e8 assistito da un diacono, il cui ruolo \u00e8 all'incirca simile a quello del diacono nel rito bizantino.\nAll'inizio della celebrazione \u00e8 prevista la recita del Salmo 42, analogamente a quanto avviene nella Messa tridentina. Qui \u00e8 recitata a versetti alternati tra il celebrante e il diacono.\nLe orazioni del diacono, cui il popolo risponde \"Dio, abbi piet\u00e0 di noi\", sono simili a quelle del rito bizantino.\nSono previste due letture bibliche oltre al vangelo.\nIl [[bacio della pace]] avviene invece prima della consacrazione.\nLa preghiera eucaristica \u00e8 fissa, l'epiclesi segue la consacrazione.\nPrima della benedizione finale, \u00e8 recitata una \"preghiera universale\".\nAl termine della celebrazione, ma solo nelle solennit\u00e0, si recita una preghiera per il papa.\nMisure anticontagio durante la pandemia COVID-19.\nLa [[pandemia di COVID-19]] ha comportato in alcuni stati la sospensione temporanea di tutte le celebrazioni liturgiche pubbliche al fine di evitare assembramenti di persone potenzialmente forieri del contagio.\nIn Italia.\nIl 7 maggio 2020 la [[Conferenza Episcopale Italiana]] e il [[governo Conte II]] hanno siglato a Roma un protocollo d'intesa, entrato in vigore dal 18 maggio e senza una data di scadenza, che disciplina le modifiche alla liturgia cattolica per renderla compatibile con le nuove norme igienico-sanitarie.\nL'intesa vieta la collocazione di [[acquasanta (liturgia)|acquasanta]] nell'acquasantiera e di scambiarsi il segno della pace mediante stretta di mano. L'accordo prescrive che i presenti debbano indossare le mascherine e mantenere una distanza laterale e frontale pari ad almeno un metro. \u00c8 prevista la misurazione della temperatura corporea agli ingressi.\nL'esecuzione dell'accordo non \u00e8 di principio preclusa alle forze dell'ordine (cui non \u00e8 vietato l'ingresso nei luoghi di culto), ma \u00e8 elettivamente affidata a volontari e/o collaboratori del sacerdote celebrante o del parroco.\nGli ordinari diocesani hanno [[facolt\u00e0 (diritto)|facolt\u00e0]] di integrare le disposizioni nazionali. In alcune diocesi \u00e8 stato previsto l'ulteriore divieto di effettuare processioni, pur essendo incentivate le celebrazioni sacre in luogo aperto.\nLe norme hanno creato non poche discussioni. Lo Stato ha infatti, secondo alcuni, legiferato in ambiti (quali la modalit\u00e0 di distribuzione dell'[[Eucaristia|Eucarestia]]) di esclusiva competenza della [[Congregazione per il culto divino e la disciplina dei sacramenti|Congregazione per il Culto Divino e la Disciplina dei Sacramenti]]. Le posizioni dei vescovi italiani sono parse molto frammentate tra loro e i regolamenti diocesani hanno mostrato tra loro notevoli divari.\nCollegamenti esterni.\n[[Categoria:Messa| ]]"}
{"id": "380337", "revid": "838137", "url": "https://it.wikipedia.org/wiki?curid=380337", "title": "Exit poll", "text": "Un exit poll (locuzione inglese, letteralmente \u00absondaggio all'uscita\u00bb del seggio elettorale) \u00e8 un sondaggio effettuato, durante un'elezione, tra gli elettori, dopo l'espressione del voto da parte di questi presso un seggio elettorale.\nCaratteristiche.\nA differenza di un sondaggio d'opinione, che chiede quali siano le intenzioni di voto all'interpellato dell'elettorato o una domanda simile, nell\"'exit poll\" viene chiesto di indicare per chi \u00e8 stato appena dato il voto. I sondaggisti \u2014generalmente aziende private che lavorano per i media, ma anche per i partiti politici stessi\u2014 tengono gli \"exit poll\" per ottenere un'indicazione immediata di quale sar\u00e0 il risultato elettorale, dato che generalmente occorrono varie ore o persino giorni prima che vengano resi noti i risultati definitivi.\nNel Mondo.\nItalia.\nDurante le elezioni politiche italiane del 2006 essi avevano dato cinque punti di vantaggio alla coalizione di centro-sinistra dell'Unione rispetto a quella di centro-destra della Casa delle Libert\u00e0 (le \"forchette\", vale a dire le percentuali minime e massime previste, erano rispettivamente 50-54% contro 45-49%) mentre i risultati definitivi hanno visto una sostanziale equivalenza dei voti ottenuti, con il 49,8% e 49,7% rispettivamente nelle percentuali alla Camera dei deputati. Due anni dopo successe qualcosa di simile, quando inizialmente venne dato alla coalizione di centro-destra un vantaggio minimo su quella di centro-sinistra, poi rivelatosi maggiore. Le previsioni si sono nuovamente rivelate errate nel 2013, quando, a fronte di distacchi sensibili aspettati tra la coalizione di centro-sinistra Italia. Bene Comune e quella di centro-destra, le percentuali sono state rispettivamente 29,55% contro 29,18%. Anche alle elezioni europee del 2014, quando secondo le rilevazioni preelettorali il vantaggio del Partito Democratico sul Movimento 5 Stelle avrebbe dovuto essere netto, ma non altissimo (34,5% per i primi e 25,5% per i secondi), invece i risultati furono del 40,8% e del 21,2% rispettivamente per i due partiti.\nUn altro esempio, sempre in Italia, \u00e8 stato il \"referendum\" sull'abolizione della quota proporzionale nelle elezioni della Camera dei deputati. In questo caso, gli \"exit poll\" stimarono la partecipazione al di sopra del 50% e, di conseguenza, la consultazione valida, mentre in realt\u00e0 essa si ferm\u00f2 al 49,6% invalidando il risultato.\nCritiche ed abusi.\nUna critica spesso fatta agli \"exit poll\" soprattutto negli USA \u00e8 che i risultati, che spesso trapelano a urne ancora aperte, influenzano chi deve ancora recarsi ai seggi, e quindi falsano i risultati reali. Ad esempio nelle elezioni presidenziali statunitensi del 2000 \u00e8 stato ipotizzato che molti supporter democratici non siano andati a votare in Florida dopo che i primi \"exit poll\" a urne ancora aperte avevano dato vincente Al Gore nello stato.\nIn Italia \u00e8 vietato dalla legge divulgare i risultati degli \"exit poll\" prima della chiusura delle urne, mentre in altre nazioni, come la Nuova Zelanda, \u00e8 addirittura vietato condurli.\nUn altro uso degli \"exit poll\" \u00e8 quello di \"votazione parallela\", usata come controllo grossolano di presenza o assenza di brogli elettorali. Alcuni esempi al riguardo comprendono il \"referendum\" venezuelano del 2004 sulla rimozione di Hugo Ch\u00e1vez dalla presidenza e le elezioni presidenziali in Ucraina del 2004."}
{"id": "380339", "revid": "1718925", "url": "https://it.wikipedia.org/wiki?curid=380339", "title": "Massimo Maietti", "text": "Laureato in Scienze della Comunicazione presso l'Universit\u00e0 degli Studi di Bologna, \u00e8 ricercatore nel campo della semiotica dell'interattivit\u00e0. Collabora con numerose testate dedicate ai videogame. Ha insegnato Teorie e tecniche dei videogiochi presso la Nuova Accademia di Belle Arti di Milano e tenuto seminari sui videogame all'interno del corso di Teorie e tecniche dei nuovi media presso l'Universit\u00e0 degli Studi di Bologna.\n\u00c8 stato traduttore presso il reparto di localizzazione PLTS di Nintendo of Europe con sede a Francoforte sul Meno.\nDopo aver esercitato per alcuni anni la professione di game designer per alcune importanti aziende del settore, nel marzo del 2007 ha fondato 1 Bit Garden. L'azienda sviluppa software per le piattaforme Nintendo e Sony. Nei primi mesi del 2009 \u00e8 prevista l'uscita del primo videogame interamente sviluppato da 1 Bit Garden per Nintendo DS.\nCausa con Zynga.\nNel dicembre del 2016 \u00e8 stato denunciato da Zynga per furto di segreti aziendali. "}
{"id": "380341", "revid": "647919", "url": "https://it.wikipedia.org/wiki?curid=380341", "title": "Alleanza Universitaria", "text": ""}
