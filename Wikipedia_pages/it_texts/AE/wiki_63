{"id": "326844", "revid": "446353", "url": "https://it.wikipedia.org/wiki?curid=326844", "title": "Arma di cavalleria", "text": "La cavalleria \u00e8 una moderna arma dell'Esercito Italiano oggi completamente meccanizzata. Dal 1\u00ba luglio 1999 quest\u2019arma comprende anche i reggimenti della specialit\u00e0 \"carristi\" che dal settembre 1927 era inquadrata nell'arma di fanteria e che in essa era nata e si era sviluppata . Tali reggimenti, derivati dal Reggimento carri armati costituitosi il primo ottobre 1927, furono gli artefici della meccanizzazione dell'Esercito Italiano. Essi contribuirono significativamente anche al passaggio dal cavallo alla macchina dei pi\u00f9 vetusti reggimenti di cavalleria che, per lo pi\u00f9, erano pigramente rimasti ancorati alle loro abitudini e montate interamente a cavallo fino al tardo 1942.\nLe origini delle unit\u00e0 a cavallo risalgono ai reparti di cavalleria istituiti dal duca Vittorio Amedeo II di Savoia nel 1692, nel quadro di un tentativo di resistenza alla pressione politica e militare delle potenze europee (specialmente di Francia e Austria), attraverso la diffusione della lingua italiana, al posto del francese usato fino ad allora nel Ducato del Piemonte, e la formazione di reggimenti nelle forze armate. Lo spazio espositivo pi\u00f9 importante che conserva cimeli della cavalleria italiana \u00e8 il museo storico dell'Arma di cavalleria di Pinerolo, nella citt\u00e0 metropolitana di Torino. I cimeli della specialit\u00e0 carristi, un tempo custoditi presso il Museo della Fanteria in Roma, sono stati invece incomprensibilmente distolti da quella sede e, al momento, sono custoditi presso la sede della presidenza dell'Associazione Nazionale Carristi d'Italia.\nNel 1921, riunendo nuclei di Cavalieri in congedo gi\u00e0 attivi dai primi del novecento, viene creata a Milano l'Associazione Nazionale Arma di Cavalleria.\nEssa come le altre associazioni d'arma, si pone come custode e depositaria, degli usi, della storia e delle tradizioni dell'Arma di Cavalleria.\nStoria.\nNell'Italia preunitaria.\nI primi reggimenti di cavalleria sono i dragoni, costituiti tra il 1683 e il 1690, con la trasformazione delle vecchie compagnie di archibugieri a cavallo. I dragoni per\u00f2 non sono ancora una cavalleria vera e propria, ma piuttosto reparti di fanteria montati a cavallo. La cavalleria vera e propria viene istituita nel 1692, reclutata per quote con servizio obbligatorio di due anni.\nLe origini della cavalleria italiana risalgono al 1569, con l'istituzione della Cavalleria feudale su \"Squadrone di Piemonte\" e \"Squadrone di Savoia\". Nel 1570 vennero formate 6 compagnie di Milizia paesana a cavallo e nel 1571 altre 6 compagnie di Milizia paesana a cavallo.\nNel 1618 erano in servizio, nella Milizia paesana, 12 compagnie cavalli leggeri e 4 compagnie archibugieri a cavallo. Nel 1630 venne istituita la Cavalleria di Stato con le 16 compagnie di Milizia paesana a cavallo e venne istituita la Cavalleria di Savoia con lo \"Squadrone di Savoia\" su 13 compagnie, mentre venne disciolto lo \"Squadrone di Piemonte\". Nel 1675 la Cavalleria d'ordinanza in Piemonte era costituita da 4 compagnie corazze e 4 compagnie gendarmi e la Cavalleria d'ordinanza in Savoia era costituita da 4 compagnie corazze e 2 compagnie dragoni.\nIl primo reggimento d'ordinanza di cavalleria venne costituito il 26 gennaio 1683 in seguito ad un accordo tra il duca Vittorio Amedeo II e il conte Giuseppe Maria Manfredo Scaglia di Verrua con la denominazione di \"Dragoni di Verrua\" o \"Dragons Bleu\", dal colore dell'uniforme. Nel corso dello stesso anno vennero costituiti i Reggimenti d'ordinanza \"Dragoni di Madama Reale\" e \"Corazze Piemonte\" con le 4 compagnie corazze esistenti. con gli ultimi due Reggimenti d'ordinanza disciolti nel 1685. Nel 1689 venne costituito il Reggimento d'ordinanza \"Dragoni di Chaumont\", poi rinominato \"Dragoni del Genevois\" e il 4 luglio 1690 il Reggimento d'ordinanza \"Dragons Jaunes\", denominazione che traeva origine dal colore del vestito poi rinominato \"Dragoni di Piemonte\", costituito in seguito ad un accordo tra il duca Vittorio Amedeo II e il conte Bonifacio Antonio Solaro di Macello. Nel 1691 vennero disciolti Cavalleria di Stato e Cavalleria di Savoia, mentre dallo \"Squadrone di Piemonte\", prima del suo definitivo scioglimento vennero formati i reggimenti d'ordinanza \"Cavagli\u00e0\" e \"None\", che nel 1692 hanno assunto rispettivamente la denominazione di \"Piemonte Reale\" e \"Savoia\".\nIl battesimo del fuoco della cavalleria sabauda avvenne durante le guerre di tra la fine del seicento e l'inizio del settecento. Nel corso della Guerra della Grande Alleanza l'episodio pi\u00f9 significativo in cui venne coinvolta la cavalleria sabauda \u00e8 stato la Battaglia della Marsaglia del 1693, combattuta dall'Esercito sabaudo contro le truppe francesi al comando del generale Catinat, in cui i \"Dragoni blu\" si distinsero per impeto e coraggio, intervenendo prima contro la Gendarmerie, poi con una celebre carica, quando gli alleati caddero sotto la pressione francese, rallentando l'inseguimento nemico ed attenuando cos\u00ec gli effetti della sconfitta. Successivamente nella Guerra di successione spagnola, durante l'assedio di Torino del 1706, la cavalleria sabauda venne guidata personalmente dal duca di Savoia Vittorio Amedeo II, sconfiggendo i francesi nel combattimento di Madonna di Campagna, nel corso del quale Vittorio Amedeo II suggell\u00f2 con una celebre frase il legame con il suo Reggimento quando chiam\u00f2 alla carica al grido \"A\u2019 moi, mes Dragons!\"; in seguito a queso fatto d'armi il Reggimento \"Dragons Bleu\" assunse la denominazione di \"Dragoni di S.A.R.\" (Sua Altezza Reale) per poi assumere nel 1713 quella di \"Dragoni del Re\". A ltermine della guerra di successione spagnola con il Trattato di Utrecht il Ducato di Savoia ha acquisito il Regno di Sicilia.\nNel 1718 il reggimento \"Dragoni di Piemonte\" dislocato in Sicilia ha combattuto nel corso della guerra contro la Spagna, conclusa con la cessione da parte del Duca di Savoia del Regno di Sicilia in cambio del titolo di Re di Sardegna.\nLa cavalleria sabauda si distingue quindi nella battaglia di Guastalla combattuta il 19 settembre 1734 nell'ambito della guerra di successione polacca e nella guerra di successione austriaca, nel corso della quale nella battaglia del Tidone presso Piacenza il 10 agosto 1746 il Reggimento \"Dragoni del Re\" riport\u00f2 una vittoria sulla cavalleria austriaca conquistando due Stendardi, quello del reggimento \"Lusitania\" e quello del reggimento \"Dauphin\". \nNel 1751 nel Regno di Sardegna erano in servizio due Reggimenti Cavalleria Pesante (\"Piemonte Reale\" e \"Savoia\" su 10 compagnie), tre Reggimenti Dragoni (\"Dragoni del Re\", \"Dragoni di Piemonte\" e \"Dragoni della Regina\" su 10 compagnie) e un Reggimento Dragoni, i \"Dragoni leggeri di Sardegna\" su 4 compagnie, che nel 1764 venne ridotto a 2 sole compagnie.\nNel 1774 i reggimenti passarono da 10 a 8 compagnie, riunite in 4 squadroni.\nDopo aver combattuto con successo nelle guerre di successione della prima met\u00e0 del Settecento, con l'annessione del Piemonte alla Francia napoleonica la cavalleria viene sciolta e parte del suo personale va a costituire due reggimenti della cavalleria francese.\nCon la restaurazione del 1814 si ricostituisce la cavalleria sabauda (2 reggimenti di dragoni, 2 di cavalleria e 2 di cavalleggeri), portata a nove reggimenti nel 1850 che vengono suddivisi in cavalleria di linea (Nizza, Piemonte, Savoia e Genova Cavalleria) e cavalleria leggera (cinque reggimenti di cavalleggeri). \nNel regno d\u2019Italia.\nNel 1860 con l'unit\u00e0 d'Italia i reggimenti assommano a 17, cinque dei quali verranno impiegati nella presa di Roma nel 1870. Aggregata alla cavalleria sabauda c'\u00e8 anche la formazione delle Guide a cavallo di Garibaldi, attiva dal 1859 al 1866.\nVerso la fine dell'Ottocento nel Regio esercito si formano anche reparti di cavalleria coloniale, prima in Eritrea e dopo il 1912 anche in Libia (formazioni di \"meharisti\", \"spahi\" e \"savari\").\nAlla vigilia della prima guerra mondiale la cavalleria italiana raggiunge il massimo numero di reggimenti, 30 (12 tra cavalieri, dragoni e lancieri; 18 cavalleggeri), che per\u00f2 durante la guerra verr\u00e0 quasi completamente appiedata e una gran parte del personale trasferito ad altre armi (tra cui l'aviazione, nella quale si distinse Francesco Baracca). Nel 1917, per\u00f2, con la ritirata di Caporetto la cavalleria viene rimessa a cavallo per proteggere i reparti in ritirata dall'offensiva austriaca, compito che assolver\u00e0 con le due importanti battaglie del Tagliamento e di Pozzuolo del Friuli e con la perdita di circa met\u00e0 degli uomini. Sar\u00e0 protagonista anche nel 1918 con la difesa della linea del Piave e la risolutiva carica di san Pietro Novello a Monastier, guidata dal Conte Gino Augusti dei Lancieri di Milano, che port\u00f2 alla riscossa di Vittorio Veneto.\nDopo la guerra, la cavalleria viene ridotta a 12 reggimenti, ostinatamente mantenuti tutti ancora a cavallo. Dal 1934, nel tentativo sfortunato di replicare l'esperienza maturata dalla fanteria a partire dal 1927 col Reggimento carri armati, l'arma di cavalleria tenta di avviare la sua almeno parziale meccanizzazione. Il tentativo viene attuato in seno al 19\u00ba reggimento cavalleggeri Guide (al comando del Col. Gervasio Bitossi). Per un solo un biennio, tale reggimento assume quindi il ruolo di reggimento scuola \"carri veloci\" (si trattava dei celebri carri L 3) e forma un esiguo numero di gruppi squadroni carri veloci destinati ad essere inquadrati come reparti autonomi, non legati perci\u00f2 ad alcun reggimento di cavalleria- nelle divisioni celeri del Regio Esercito. L'opera svolta nel 1934-36 dal Reggimento si concret\u00f2 nella costituzione dei seguenti reparti carri:\n- I gruppo squadroni carri veloci \u201c\"San Giorgio\"\u201d;\n- II gruppo squadroni carri veloci \u201c\"San Marco\"\u201d;\n- III gruppo squadroni carri veloci \u201c\"San Martino\"\u201d (divenuto poi \u201c\"San Giusto\"\u201d);\ntutti costituiti nel corso del 1934, tutti su quattro squadroni, (61 carri ciascuno) assegnati alle Divisioni celeri e dotati di mostreggiatura propria (fiamme bianche a due punte su panno celeste);\n- IV gruppo squadroni carri veloci \u201c\"Duca degli Abruzzi\"\u201d (impiegato nella guerra italo-etiopica);\n- uno squadrone carri veloci (di 15 carri ciascuno) per ognuno dei reggimenti \u201c\"Nizza\"\u201d, \u201c\"Aosta\"\u201d, \u201c\"Alessandria\"\u201d, \u201c\"Piemonte Reale\"\u201d, \u201c\"Vittorio Emanuele II\"\u201d, \u201c\"Savoia\"\u201d, \u201c\"Novara\"\u201d, \u201c\"Firenze\"\u201d, \u201c\"Saluzzo\"\u201d e \u201c\"Guide\"\u201d (tali squadroni verranno tutti disciolti gi\u00e0 nel 1938).\nPurtroppo, nel ventennio tra le due guerre non si arriver\u00e0 mai alla completa meccanizzazione dell'arma che, assillata dal culto del proprio passato, al momento dello scoppio del conflitto aveva rigettato il tentativo del Colonnello Bitossi ed era tornata praticamente tutta \"a cavallo\", eccezion fatta per uno sparuto numero di gruppi squadroni carri leggeri. \nNel corso del conflitto vennero mobilitati dai depositi reggimentali alcuni gruppi squadroni corazzati che operarono autonomamente, distaccati dai rispettivi reggimenti, nei vari teatri di guerra. \nPer vedere il primo reggimento di cavalleria interamente montato su carri armati medi, con organico idoneo all'impiego per la guerra corazzata e con adeguato potenziale controcarri, si dovr\u00e0 attendere fino al tardo 1943 (Lancieri di Vittorio Emanuele II). Nel frattempo, la specialit\u00e0 carristi della Fanteria aveva ormai messo in linea e speso sui campi di battaglia del Nord Africa, ben 18 battaglioni carri medi (l'equivalente di 6 reggimenti ternari!), i giochi nello scacchiere africano erano ormai conclusi, la penisola ormai invasa dagli anglo-americani e si era prossimi all'Armistizio.\nPer le vicende storiche dei carristi, dal 1999 organicamente inclusi nell'arma di cavalleria, e il peso determinante che questo corpo per lungo tempo appartenuto alla nostra fanteria ebbe nel processo di meccanizzazione dell\u2019Esercito Italiano, arma di cavalleria compresa, si legga la corrispondente pagina wikipedia.\nPer l'intera durata della seconda guerra mondiale i reparti della cavalleria saranno quindi per la quasi totalit\u00e0 a cavallo, e solo in minima parte moto-meccanizzati (blindo della serie AB 41 e 42) e corazzati (con carri L 3 e L6 e solo dal 1943 anche su carri M 15/42 e derivati), per questa loro natura i reggimenti a cavallo saranno impiegati nei teatri di guerra dove potranno esprimere la loro mobilit\u00e0 tattica, con qualche lieve vantaggio rispetto alle fanterie appiedate (non soltanto alpini): nelle difficilissime condizioni ambientali della campagna italiana di Russia e nei Balcani dove avranno un ruolo in qualche misura utile nelle attivit\u00e0 antiguerriglia e di controllo dei territori occupati.\nLe ultime cariche della storia della cavalleria mondiale si svolgeranno, a Isbuscenskij (Russia, agosto 1942) da parte del reggimento Savoia Cavalleria (3\u00b0); nei dintorni dell'abitato di Jagodnij il 22 agosto 1942 da parte del Reggimento Lancieri di Novara e a Poloj (Iugoslavia, ottobre 1942) da parte del reggimento Cavalleggeri di Alessandria (14\u00b0). Si tratta di azioni dal saporte ottocentesco, sicuramente eroiche e gloriose per chi vi partecip\u00f2. Tuttavia, il loro valore operativo fu esclusivamente tattico, portata locale e inevitabilmente effimera. Dal punto di vista meramente operativo non possono certo essere ascritti a vanto di un'Arma rivelatasi incapace di guardare al futuro nei 20 anni tra le due guerre mondiali e impreparata al combattimento moderno.\nI reggimenti di cavalleria che sulla scia degli eventi riuscirono ad essere interamente meccanizzati furono soltanto: il reggimento cavalleggeri di Lodi (14\u00b0), impiegato nei primi mesi del 1943 in Tunisia parallelamente a 6 battaglioni carri medi della specialit\u00e0 carristi (di tipo misto, cio\u00e8 anche dotati di semoventi M 40 da 75/18) e semoventi L 40 da 47/32 della divisione corazzata \"Centauro\"; i reggimenti Lancieri di Vittorio Emanuele II (10\u00b0), Lancieri di Lucca (16\u00b0) (tuttavia quest'ultimo in versione motorizzata e solo parzialmente corazzato) che, insieme al reggimento Lancieri di Montebello (8\u00b0), furono riuniti nella divisione corazzata \"Ariete II\" (135^) sorta sul territorio nazionale sulle ceneri della prima (132^), che dopo aver combattuto per circa 2 anni e mezzo in Africa Settentrionale, si immol\u00f2 ad El Alamein, nell'inverno del 1942. \nL'8 settembre del 1943 tali reggimenti avevano da poco ultimato il loro approntamento e si trovavano schierati attorno alla Capitale completi negli organici ma con dotazioni incomplete di munizioni e a corto di carburante. Qui furono colti dall'annuncio dell'armistizio. In quei convulsi frangenti, il reggimento Lancieri di Montebello, fu tra tutti quelli dell'Ariete II il pi\u00f9 reattivo ed agguerrito, distinguendosi dal 9 al 10 settembre 1943, insieme al 4\u00ba reggimento carristi e ai granatieri, nel tentativo di difesa della Capitale contro i tedeschi. Il reggimento guadagn\u00f2 una medaglia d'oro al valor militare, mentre l'apporto delle altri due unit\u00e0 fu compromesso dalla scarsit\u00e0 di munizioni e carburante. \nDopo gli eventi del'8 settembre 1943 anche molti uomini delle unit\u00e0 di cavalleria si unirono alle organizzazioni delle resistenza combattendo i nazisti oltre che a servire nei reparti dell'esercito cobelligerante italiano.\nNella Repubblica.\nNegli anni del dopoguerra e in tempi pi\u00f9 recenti, la cavalleria, viene completamente meccanizzata. Nel lungo periodo della guerra fredda alcune unit\u00e0 vengono equipaggiate nel tempo con carri armati M3, M4, M26, M47 e Leopard 1; altre con autoblindo di fabbricazione USA e poi con veicoli tipici della fanteria (M 113 e derivati), assumono di fatto per molti anni l'organico e i compiti delle unit\u00e0 di fanteria meccanizzata. Il personale delle unit\u00e0 su carri armati viene formato presso la Scuola Truppe Corazzate (Caserta e poi Lecce), mentre quello delle unit\u00e0 meccanizzate presso la Scuola di Fanteria e Cavalleria (Cesano). A partire dal 1990 tutti i reggimenti di cavalleria (di linea) sono equipaggiati con autoblindo Centauro e assumono l'organico e il ruolo tipico che le contraddistingue ancora oggi. Viene ricostituita la Scuola di Cavalleria (Montelibretti) che diventa custode della Bandiera dell'Arma concessa per decreto 23 marzo 1982. I reggimenti partecipano a numerose missioni militari all'estero (Libano, Somalia, Bosnia, Kosovo, Albania, Macedonia, Iraq, Afghanistan).\nIl 1\u00ba giugno 1999 segna la data di riforma dell'Arma: i reggimenti \"dragoni\", \"cavalleggeri\" e \"lancieri\", pur conservando le loro denominazioni tradizionali, vengono riuniti nella specialit\u00e0 \"cavalleria di linea\" e nel contempo i reggimenti della specialit\u00e0 \"carristi\", anch'essi mantenendo integre le denominazioni e le proprie tradizioni, transitano dall'arma di fanteria - cui erano appartenuti dal 1927 a quella di cavalleria. Tutto il personale dell'Arma viene formato dalla Scuola di Cavalleria (Lecce) sorta per trasformazione della Scuola di Carrismo. Presso la sede di Montelibrett viene mantenuto il centro addestramento ippico. In attuazione della legge n\u00ba 276 del 2 agosto 1999, l'Arma e tutti i suoi reggimenti adottano, insieme ai reggimenti dell'Aviazione dell'Esercito e al Reggimento artiglieria a cavallo, lo Stendardo in sostituzione della Bandiera di Guerra ripristinando un'antica tradizione che fino al 1946 vedeva tale tipologia di vessillo assegnata a tutte le unit\u00e0 a cavallo e motorizzate delle varie armi dell'Esercito.\nReggimenti di Cavalleria attualmente in vita (2020).\nMostreggiature dei reggimenti attualmente in vita:\nPreghiera del \"Carrista\".\nA te onnipotente Iddio, Signore del Cielo e della Terra, noi uomini d\u2019arme eleviamo la nostra preghiera.\nGran Dio, cui obbediscono il ghibli ed il sole cocente, benedici i Carristi che riposano sotto la sabbia infuocata.\nDio della Gloria, accogli nella Tua pace le spoglie di coloro che, prima del mortale spasimo, conobbero il tormento dell\u2019arsura.\nDio della potenza, esalta nella Tua gloria il valore dei nostri Caduti, tempra i nostri cuori e rendili pi\u00f9 forti dell\u2019acciaio che corazza i nostri carri.\nDio della pace e della bont\u00e0, benedici la nostra Patria, le nostre case i nostri carri.\nBenedici, o Signore.\nOnorificenze allo Stendardo dell'Arma di Cavalleria.\nLo Stendardo dell'Arma di Cavalleria, custodito dal 23 marzo 1982 presso la Scuola di Cavalleria, \u00e8 decorato delle seguenti onorificenze:"}
{"id": "326847", "revid": "729019", "url": "https://it.wikipedia.org/wiki?curid=326847", "title": "Torre Astura", "text": "Torre Astura \u00e8 una torre costiera fortificata e un'isoletta del Lazio, nel territorio della citt\u00e0 di Nettuno, citt\u00e0 metropolitana di Roma Capitale, a circa dieci km a sud-est dal centro abitato.\nIl territorio e l'ambiente.\nSi raggiunge percorrendo la strada provinciale Acciarella, che da Nettuno porta a Latina. Passato il grande bosco del Foglino, si prosegue per circa 5\u00a0km; al primo incrocio occorre girare a destra per Foceverde e, dopo tre km, si arriva a un grande parcheggio. Da qui parte una passeggiata che porta a Torre Astura.\nIl cui territorio \u00e8 oggi compreso all'interno dell'UTTAT (Ufficio Tecnico Territoriale Armamenti Terrestri) del Ministero della difesa, gi\u00e0 noto come poligono militare di Nettuno. Si sviluppa per circa 8 chilometri lungo la costa tirrenica all'interno dell'area comunale.\nIl paesaggio \u00e8 per la maggior parte pianeggiante, con tratti di vegetazione bassa a erbe e cespugli di macchia mediterranea (mantenuta cos\u00ec dal personale militare, per le esercitazioni) e tratti boschivi caratterizzati da boschi misti a caducifoglie (cerri, farnetti, roverelle e aceri in prevalenza) nelle aree pi\u00f9 interne, nonch\u00e9, in prossimit\u00e0 del mare, da boschi sempreverdi di leccio e sughera, spesso sormontati dalle fitte chiome di secolari pinete impiantate dall'uomo in epoche passate.\nTutta l'area costiera \u00e8 bassa e sabbiosa e mantiene quasi inalterati importanti tratti di naturalit\u00e0, con cordoni dunali alti sui quali crescono l\"'Ammophila arenaria\" e il \"Pancratium maritimum\", due specie di notevole pregio botanico. Nella zona che la circonda si trova una pineta dove scorre il fiume Astura.\nZona a rischio nell'antichit\u00e0 per le secche e gli improvvisi banchi di roccia, i fondali circostanti la fortezza medievale sono ricchi di reperti archeologici, oggetto, sino agli anni settanta, di un saccheggio incontrollato.\nStoria.\nIl nome potrebbe derivare dal latino \"Astur\", Astore in italiano, un rapace di media taglia.\nL'Astura romana era un approdo alla foce del fiume omonimo posto lungo la \"via Severiana\", sede di ville gi\u00e0 dal I secolo a.C. Una tra queste fu di Cicerone, e Astura fu teatro delle ultime fasi della sua inutile fuga da Marco Antonio. \nNel sito venne realizzata, tra la fine della Repubblica e l'inizio dell'et\u00e0 imperiale, una villa strutturata in parte in terraferma e in parte su un'isola artificiale, dotata di una vasta peschiera, i cui resti sono ancora in parte visibili (sulle murature in mare fu poi realizzata la fortezza).\nA partire dall'et\u00e0 romana Astura rappresentava infatti il prolungamento e il confine ad oriente della colonia di \"Antium\"; per la sua amenit\u00e0 fu un luogo molto amato dai nobili romani, che la scelsero per costruirvi le loro \"villae\" d\u2019\"otium\".\nPervenuta intorno al 1140 a Tolomeo dei Conti di Tuscolo per averla usurpata al monastero di Sant'Alessio all'Aventino, nel 1193 il sito venne in possesso dei Frangipane, che per proteggersi dai Saraceni vi costruirono una fortezza marittima con una torre a pianta pentagonale, circondata dalle acque e collegata alla terraferma da un ponte ad arcate in laterizio.\nNel 1268 Corradino di Svevia, sconfitto in battaglia nei pressi di Tagliacozzo, si rifugi\u00f2 ad Astura nell'omonima torre, ma Giovanni Frangipane, signore di questa terra, lo consegn\u00f2 a Carlo d'Angi\u00f2 re di Napoli, cosicch\u00e9 fu decapitato a Campo Moricino, l'attuale piazza del Mercato di Napoli.\nNel 1426, dopo essere stata feudo dei Caetani e degli Orsini, la fortezza pass\u00f2 sotto i Colonna i quali la ristrutturarono, dandole l'attuale aspetto, e la vendettero nel 1594 a Clemente VIII Aldobrandini. \nDa questi, estintasi la famiglia Aldobrandini, pass\u00f2 ai Borghese, dai quali fu ceduta al comune di Nettuno negli anni settanta del XX secolo.\nL'immagine di Torre Astura.\nDa Torre Astura lo sguardo spazia dal Circeo all'odierna Anzio. Fino alla bonifica integrale del Novecento il sito rimase immerso nella foresta paludosa che occupava l'Agro Pontino, immediatamente alle spalle della duna costiera. Come notava Gregorovius nel 1854, \u00abCon Nettuno cessa la civilt\u00e0 umana su questa costa, perch\u00e9 immediatamente alle spalle della citt\u00e0 comincia il deserto pontino. La macchia si estende fino a Terracina.\u00bb.\nQuesta posizione, insieme alla natura selvaggia dei luoghi, abitati e frequentati abitualmente solo da contadini poveri, butteri e bufali, briganti e sbirri, sollecit\u00f2 vivamente la fantasia dei pochi viaggiatori letterati che li percorrevano nel XIX secolo. Si devono a Gregorovius e a Gabriele D'Annunzio descrizioni affascinanti del luogo nella seconda met\u00e0 del secolo.\nIn tempi pi\u00f9 vicini a noi la fortezza \u00e8 stata utilizzata come ambientazione per diversi film (tra i quali spiccano \"Pinocchio\" televisivo, \"L'arcidiavolo\" e \"Brancaleone alle crociate\" con Vittorio Gassman); venne anche usata in alcune scene nello sceneggiato televisivo del 1975, \"L'amaro caso della baronessa di Carini\", scritto da Daniele D'Anza e Lucio Mandar\u00e0 e diretto dallo stesso Daniele D'Anza, nonch\u00e9 per il film \"Salvo D'Acquisto\", del 1974, diretto da Romolo Guerrieri con Massimo Ranieri nelle vesti del protagonista. Nel 2004 vi si girano alcune scene del film \"Le avventure acquatiche di Steve Zissou\" di Wes Anderson. Nel 1961 a Torre Astura la 20th Century Fox impiant\u00f2 le scenografie della reggia di Alessandria per il film \"Cleopatra\" con Elizabeth Taylor. "}
{"id": "326848", "revid": "11684", "url": "https://it.wikipedia.org/wiki?curid=326848", "title": "Periodo coloniale", "text": ""}
{"id": "326850", "revid": "404449", "url": "https://it.wikipedia.org/wiki?curid=326850", "title": "Amedeo Rocco Armentano", "text": "Armentano \u00e8 stato, insieme ad Arturo Reghini, uno dei principali artefici della rinascita pagana in Italia.\nBiografia.\nNel 1907 conobbe Arturo Reghini e cominci\u00f2 a lavorare con lui a una riforma della massoneria per darle un connotato pi\u00f9 propriamente italico-pitagorico anzich\u00e9 ebraico-cristiano. In quell'anno, infatti, venne iniziato nella Loggia \"Lucifero\" del Rito Simbolico Italiano (Grande Oriente d'Italia), loggia della quale Reghini era stato uno dei fondatori.\nIntorno al 1909-1910 affitt\u00f2 la Torre Talao (che acquister\u00e0 qualche anno dopo), prospiciente il mare nelle vicinanze di Scalea, per farne il luogo di ritrovo di una scuola pitagorica (la \"Schola italica\") che riprendesse quella antica.\nNegli stessi anni venne istituito il Rito Filosofico Italiano, di cui divennero esponenti lo stesso Armentano (con lo ieronimo di \"Ermete Cosentino\"), insieme ad Arturo Reghini ed Edoardo Frosini. Il nuovo rito voleva riallacciarsi al Rito Filosofico Scozzese, ritenuto erede e continuatore della tradizione pitagorica britannica. Armentano e Reghini, riscrivendo gli statuti del Rito Filosofico, stabilirono che nel tempio della loggia dovesse tenersi una copia dei Versi Aurei di Pitagora anzich\u00e9 della Bibbia, come invece avveniva e avviene normalmente nelle logge massoniche.\nAllo scoppio della Grande Guerra part\u00ec volontario per il fronte del Cadore. Inquadrato nel corpo degli Alpini, venne successivamente trasferito a Belluno a causa di un inizio di cardiopatia ed infine presso un'unit\u00e0 di Napoli, lontano dallo scenario bellico. Partirono volontari anche Arturo Reghini ed altri discepoli, come Giulio Guerrieri, mossi da spirito patriottico; spirito precedentemente palesato in attivit\u00e0, anche pubbliche, di stampo interventista (come la partecipazione di Reghini alla manifestazione romana del maggio 1915).\nNel 1919 il Rito Filosofico \u00e8 \u201csospeso\u201d e nei primi mesi dell\u2019anno Armentano conclude le trattative per una cooptazione del gruppo suo e di Reghini nel Rito scozzese antico ed accettato di Saverio Fera. Entrer\u00e0 a far parte del suo Supremo Consiglio d'Italia (Piazza del Ges\u00f9) col 33\u00ba grado.\nIl 18 dicembre 1923 costitu\u00ec con Reghini e altri il \"Sodalizio Pitagorico\", che riprendeva lo spirito della Schola Italica di dieci anni prima.\nArmentano si imbarc\u00f2 a Napoli alla volta del Brasile con tutta la famiglia, il 3 maggio 1924, e non far\u00e0 pi\u00f9 ritorno in patria. Mantenne rapporti epistolari con i suoi discepoli e collaboratori, tra cui Giulio Parise e Manlio Magnani.\n\u00c8 opinione diffusa negli ambienti pagani, esoterici e massonici che Armentano avesse una personalit\u00e0 carismatica, dotata persino di poteri psichici e si racconta che, dopo la sua partenza per il Brasile, i suoi discepoli continuassero ad avere una profonda venerazione per il loro Maestro. Negli stessi ambienti si ritiene tuttora che Armentano fosse l'ultimo esponente di una catena iniziatica pagana pitagorica che dall'antichit\u00e0 sarebbe giunta sino al tempo attuale."}
{"id": "326856", "revid": "633110", "url": "https://it.wikipedia.org/wiki?curid=326856", "title": "Propellente solido", "text": "Il propellente solido \u00e8 un materiale energetico in grado di autosostenere la combustione anche nel vuoto in quanto contiene all'interno di s\u00e9 sia combustibile che comburente. Esistono diverse categorie di questo materiale. La composizione varia in base alle necessit\u00e0 e agli obiettivi che si devono soddisfare. I propellenti caratterizzati da alte temperature di fiamma sono pertanto adatti a scopi militari e propulsivi. Diversamente, composizioni in grado di sviluppare basse temperature e prodotti di combustione non tossici sono utilizzate come generatori di gas (es. negli airbag).\nInvenzione ed applicazioni storiche.\nLe prime composizioni chimiche in grado di fornire spinta propulsiva si possono ritrovare intorno all'anno mille. Gli alchimisti cinesi avevano scoperto che un miscuglio di zolfo, salnitro e carbone era in grado di incendiarsi sviluppando calore e gas. Essi avevano anche studiato come la variazione di composizione portasse ad ottenere un materiale utilizzabile per diversi scopi: dagli esplosivi alle cariche propulsive. I primi carichi trasportati da questi rudimentali razzi avevano sia scopo ludico (fuochi d'artificio) che militare (le \"frecce di fuoco\" erano frecce trasportate da cariche propulsive). Le conoscenze cinesi arrivarono presto nei paesi arabi e successivamente in Europa. L'utilizzo della polvere nera si diffuse con le armi da fuoco, con i fuochi artificiali e con i razzi di segnalazione. \nNel corso del XIX secolo in Inghilterra si iniziarono a sviluppare sistemi propulsivi di una certa portata con la produzione di veri e propri razzi incendiari di derivazione pirotecnica caratterizzati da scarsa sicurezza e affidabilit\u00e0. Tuttavia, nella seconda met\u00e0 dell'Ottocento, crebbe la pressione per sviluppare nuove formulazioni. Si richiedeva un aumento di sicurezza ma anche una ridotta fumosit\u00e0 dei prodotti di combustione (per ridurre il rischio di localizzazione) e un abbattimento dei residui solidi di combustione (per evitare sporcamento ed usura delle canne delle armi da fuoco). Lavorando a questi obiettivi, nel 1886 \"Paul Vieille\" riusc\u00ec ad applicare reazioni di nitrazione al cotone (fulmicotone) che, una volta dissolto in solventi, generava una massa gelatinosa di nitrocellulosa. \nQuest'ultima poteva essere utilizzata per sostituire la polvere nera nelle armi da fuoco. L'anno successivo \"Alfred Nobel\" brevett\u00f2 la balistite, un materiale in cui della nitroglicerina veniva utilizzata per plasticizzare la nitrocellulosa, attualmente ancora impiegato. Fulmicotone e balistite sono stati lungamente utilizzati nell'era moderna per applicazioni militari e appartengono rispettivamente alle categorie delle \"basi singole\" e \"doppie basi\". Tuttavia, solo le doppie basi hanno avuto un ampio successo anche in campo propulsivo per le caratteristiche favorevoli di combustione a bassa pressione. Le basi singole possono essere utilizzate nei generatori di gas.\nTra la fine del XIX secolo e l'inizio del XX secolo iniziava a crescere nella comunit\u00e0 scientifica l'interesse per la propulsione spaziale. Ne sono testimonianza i lavori del russo Ciolkovskij (riguardanti i viaggi interplanetari, originariamente elaborati nel 1897 ma dati alla stampa solo nel 1903 su consiglio dell'editore) e le esperienze di Goddard (con il lancio di rudimentali razzi a propellente liquido). Tuttavia le scarse prestazioni inibirono l'applicazione spaziale ai propellenti solidi, almeno in quel periodo. In campo militare, invece, lo sviluppo prosegu\u00ec verso sistemi pi\u00f9 prestanti ma anche compatti e caratterizzati da una possibilit\u00e0 di stoccaggio pi\u00f9 lunga nel tempo prima di essere non pi\u00f9 utilizzabili, la cosiddetta \"shelf-life\".\nPropellenti solidi omogenei o doppia-base.\nI propellenti solidi omogenei, anche detti propellenti doppia-base, sono stati storicamente i primi propellenti prodotti a livello industriale per applicazioni pratiche. Un tipico esempio \u00e8 dato dalla combinazione di un materiale solido quale la nitrocellulosa che adsorbe un componente liquido come la nitroglicerina ed alcuni additivi. Il legame che mantiene uniti i componenti \u00e8 a livello molecolare e per questo motivo la fiamma risulta essere di tipo premiscelato.\nQuesti materiali sono caratterizzati da una elevata reattivit\u00e0 chimica e sono classificati come sostanze esplosive.\nLe applicazioni di questa famiglia di combustibili sono generalmente di tipo militare o civili di basso costo.\nPropellenti solidi eterogenei o compositi.\nI propellenti eterogenei sono invece costituiti da un combustibile, in genere alluminio finemente polverizzato (in passato \u00e8 stato impiegato anche il magnesio), da un ossidante salino con spiccate propriet\u00e0 acide ed un legante polimerico all'interno del quale sono disperse le particelle di ossidante e di combustibile. L'impasto \u00e8 ottenuto per via meccanica e quindi i componenti sono distinguibili su scala macroscopica.\nGli ossidanti pi\u00f9 utilizzati sono il perclorato di ammonio e il nitrato d'ammonio, mentre per i leganti si fa largo uso di gomme a base di polibutadiene (HTPB). La fiamma generata da un propellente solido composito \u00e8 di tipo diffusiva. In merito sono state sviluppate alcune teorie e le pi\u00f9 accettate sono la Granular Diffusion Flame e la Columnar Diffusion Flame.\nIl grano di propellente.\nGli \"ingredienti\" utilizzati, una volta miscelati, costituiscono una massa dall'aspetto gommoso e dal comportamento di tipo viscoelastico, che, una volta posta all'interno di un serbatoio del motore viene detta grano di propellente. Il grano pu\u00f2 avere forma e dimensioni variabili a seconda del tipo di missione. La sua geometria influenza la spinta che il motore sar\u00e0 in grado di fornire.\nUtilizzo.\nIl combustibile solido viene utilizzato in genere nei booster dei primi stadi di un razzo. Il vantaggio offerto \u00e8 la grande semplicit\u00e0 costruttiva del motore, che si traduce in economicit\u00e0 e affidabilit\u00e0, a differenza di quanto accade per i motori a propellente liquido.\nInoltre un combustibile solido pu\u00f2 essere stivato per lungo tempo senza che sia necessaria manutenzione. Possiamo quindi parlare di un'elevata prontezza di funzionamento. Il transitorio di accensione rispetto ai motori a propellente liquido risulta decisamente pi\u00f9 rapido (formula_1). Gli svantaggi sono invece collegati all'impossibilit\u00e0 di spegnere e poi riaccendere, di modulare la spinta e di riutilizzare un motore che utilizzi il combustibile solido."}
{"id": "326858", "revid": "547034", "url": "https://it.wikipedia.org/wiki?curid=326858", "title": "Lago di Fogliano", "text": "Il lago di Fogliano \u00e8 un lago che si trova nella provincia di Latina, nell'Agro Pontino, nel Lazio. Tra i laghi costieri della regione pontina (Fogliano, Caprolace, Monaci, Paola) \u00e8 il pi\u00f9 grande, circa 395 ha, con un'estensione verso il mare di circa 5\u00a0km, un perimetro di circa 11\u00a0km e una larghezza di circa 1,5\u00a0km. La sua profondit\u00e0 massima \u00e8 dell'ordine dei 2/3\u00a0m. Stretto dal cordone litoraneo raccoglie le acque del canale Cicerchia.\nStoria.\nIl regime irregolare delle acque ha reso, fino al XX secolo, indefinibile il perimetro delle rive. A seguito della bonifica dell'Agro pontino da parte dell'Opera Nazionale Combattenti \u00e8 stato arginato ed ha assunto una configurazione definitiva. Fa parte dal 1978 del territorio protetto del parco nazionale del Circeo, classificata come zona umida di importanza internazionale (convenzione di Ramsar).\nIn questa zona sono stati rinvenuti raschiatoi, punte di freccia, ed altre tracce della presenza dell'uomo a partire dalla preistoria. I Romani realizzarono importanti opere di bonifica, trasformandolo in un centro di allevamento e pesca, costruendo piscine e canali per sfruttare al meglio la ricchezza del lago. Dopo un periodo di abbandono, l'area di Fogliano, divenuta d'influenza pontificia, rifiorisce. Sermoneta, Ninfa e i laghi di Fogliano e Caprolace costituiscono un unico fiorente possedimento che papa Bonifacio VIII (Benedetto Caetani, 1294) affida alla famiglia Caetani.\nLa famiglia Caetani arricchisce l'area di nuovi edifici: \u00e8 del 1742 la costruzione della casina di caccia, nata per ospitare il Conte d'Albany ed il Cardinale di York, nipoti di Giacomo II di Stuart, durante le loro battute di caccia. Nel 1877, vengono costruite la villa padronale e la cosiddetta \"Villa Inglese\". Successivi rimaneggiamenti hanno portato ad un totale mutamento nell'architettura della villa padronale e della casa di caccia, che attualmente costituiscono un corpo unico, inglobando i resti dell'antica chiesa di S. Andrea, in seguito sostituita da una chiesetta in stile neogotico situata nei pressi della villa.\nVilla Fogliano.\nIl nucleo abitato di Borgo Fogliano, in origine formato da famiglie dedite alla pesca ha dato il nome al lago ed alla celebre Villa Fogliano della famiglia Caetani.\nGiardino botanico.\nL'orto botanico di Villa Fogliano nacque come giardino esotico alla fine dell'Ottocento, per volont\u00e0 di Ada Bootle Wilbraham, moglie di Onorato Caetani, che vi introdusse specie esotiche, ed in particolare palme.\nIn tempi successivi i Caetani si dedicarono alla realizzazione del giardino di Ninfa, trascurando Fogliano. Negli anni venti, nell'orto botanico di Fogliano, venendo a mancare la manutenzione, inizi\u00f2 spontaneamente un processo di naturalizzazione, che ha creato una situazione unica nel suo genere, con specie mediterranee (leccio, palma nana, alloro) che affiancano le palme, gli eucaliptus e l'araucaria.\nLe particolari condizioni climatiche fanno s\u00ec che alcune di queste specie si rinnovino spontaneamente, arricchendo cos\u00ec la variet\u00e0 biologica della zona. Grazie alle caratteristiche profumazioni della macchia mediterranea, ai numerosi stimoli sensoriali offerti dall'ambiente ed alla estrema variet\u00e0 di forme e dimensioni delle specie presenti nell'orto botanico \u00e8 stato possibile realizzare un percorso per non vedenti.\nNegli ultimi anni si sta presentando anche qui, come nel resto del Lazio, il problema dell'infestazione da punteruolo rosso (\"Rhynchophorus ferrugineus\"), parassita che attacca le palme e si sta rivelando resistente alle varie tecniche di lotta applicate. Le palme della riva del lago, che fecero da sfondo ad alcune scene di \"Ben-Hur\", ne sono state colpite."}
{"id": "326862", "revid": "969332", "url": "https://it.wikipedia.org/wiki?curid=326862", "title": "Camel (sigarette)", "text": "Camel \u00e8 un marchio di sigarette introdotto dall'azienda statunitense R. J. Reynolds Tobacco Company (RJR) nel 1913. Le sigarette Camel sono composte da una miscela di tabacchi turchi e del Nord America.\nStoria.\nLe sigarette Camel furono lanciate per la prima volta sul mercato statunitense nel 1913, in un periodo in cui la maggior parte dei fumatori si rollava da s\u00e9 le proprie sigarette, utilizzando tabacco, filtri e cartine. Questa abitudine dei consumatori americani ostacolava notevolmente le potenzialit\u00e0 del mercato delle sigarette prerollate.\nPer questo motivo la \"R. J. Reynolds\", proprietaria della marca Camel, lavor\u00f2 tenacemente per sviluppare una nuova sigaretta dal gusto pi\u00f9 appetibile rispetto ai classici tabacchi sfusi, e la chiam\u00f2 Camel in quanto parte del tabacco utilizzato proveniva dalle piantagioni della Turchia. Il lancio del nuovo prodotto fu un vero e proprio successo, e nell'arco del primo anno la Reynolds vendette 425 milioni di pacchetti Camel. \nA sospingere le vendite per tutti gli anni venti e trenta del XX secolo vi fu inoltre un'ottima campagna pubblicitaria, che utilizzava la frase \"La Camel sta arrivando\" (che ricordava nel consumatore la famosissima ballata scozzese \"Campbell sta arrivando\"). Un'altra campagna pubblicitaria fu soprannominata \"\"Vecchio Joe\", ossia si utilizzava un cammello (preso dai circhi disseminati per gli Stati Uniti) e lo si faceva sfilare per le vie della citt\u00e0 regalando ai passanti pacchetti di sigarette Camel. \nTuttavia, lo slogan che per decenni ha accompagnato il brand Camel \u00e8 stato: \"Sarei disposto a camminare un miglio pur di avere una Camel\"\".\nIl pacchetto originale era morbido ed era composto da venti sigarette senza filtro.\nOggi le Camel sono prodotte e commercializzate sul mercato statunitense dalla Reynolds American Inc., nata nel 2004 dalla fusione della R. J. Reynolds Tobacco Company e della Brown &amp; Williamson e sussidiaria della British American Tobacco, e sul mercato fuori degli Stati Uniti dalla \"Japan Tobacco International\".\nTipologie.\nActivate.\nProdotte nel 2008 negli Stati Uniti con il nome Camel Crush, sono uscite nel mercato europeo nel 2011 con il nome di \"Activate\" o \"Option\". Presentano le stesse caratteristiche delle Camel Blue ma hanno una capsula nel filtro che, una volta rotta, aggiunge un diverso sapore alla sigaretta, simile a quello del mentolo, sebbene tale prodotto non sia menzionato sui pacchetti. Premendo il filtro e rompendo la piccola sfera contenuta nel filtro, la sigaretta assume il diverso sapore, definito \"freshness\" (freschezza).\nIl pacchetto mostra la capsula a forma di luna piena sul lato sinistro del pacchetto. La pallina fa l'effetto \"luna sull'acqua\": il pacchetto, \"luminoso\" intorno alla pallina, diventa sempre pi\u00f9 scuro andando a destra. In alto a destra c'\u00e8 il noto dromedario, questa volta dorato.\nActivate Double.\nUscite in Italia nel 2014, presentano le medesime caratteristiche delle Camel Activate ma contengono due capsule, la prima simile a quella delle Camel Activate, la seconda - definita \"purple\" - presenta un gusto simile ai frutti di bosco, sebbene tale prodotto non sia indicato sulla confezione. \u00c8 possibile combinare i due gusti premendo entrambe le capsule sul filtro.\nIl pacchetto mostra la pallina \"freshness\" e quella \"purple\" a forma di luna piena rispettivamente sul lato sinistro del pacchetto per quella blu, e sul lato destro per quella di color porpora.\nDa fine 2016 le Activate Double con pallina \"purple\" non sono pi\u00f9 commercializzate in Italia, sostituite dalle Activate Double con pallina blu e pallina verde, quindi gusti mentolo e menta fresca.\nBlue.\nPacchetto azzurro, chiamate ufficialmente fino al 2005 \"Camel Light\", si trovano in commercio in pacchetti duri o morbidi da 20 e in versione 100's.\nBlack.\nPacchetto nero con il logo dell'azienda e la scritta \"Black\" di colore argentato. Venduto solo in confezione da 20,sono le pi\u00f9 forti della famiglia camel. Sono state introdotte nel 2012.\nFilters.\nPacchetto giallo sfumato arancio, note anche come \"Camel Gialle\". Si trovano in commercio in pacchetti duri o soft da 20 e le 100's. Come logo \u00e8 stato usato un dromedario con palme e piramidi nello sfondo.\nIcon.\nSono uscite dal commercio nel 1980 per rientrarvi nel 2010. Ce ne sono tre varianti.\nMenthol.\nSigarette alla menta, in commercio anche in Italia. Si possono trovare \"Filters\" e \"Light\". Come logo appare il dromedario con palme e piramidi verdi.\nOne.\nHanno il pacchetto bianco. Si trovano in pacchetti box da 20 sigarette. Sono la variante \"Ultra Light\", la pi\u00f9 leggera di tutta la gamma.\nOrange.\nPacchetto arancio. Si trovano in pacchetti box da 20 sigarette. Poco apprezzate per l'abitudine alle Blue, si trovano a met\u00e0 strada tra le Filters e le Blue.\nOriginal.\nIl pacchetto \u00e8 giallo con finiture marroni, grafica tradizionale. Senza filtro. Si trovano in commercio in pacchetti morbidi da 20. Il pacchetto risulta piccolo: sono lunghe come una \"king size\" privata del filtro.\nSilver.\nHanno il pacchetto argento sfumato al bianco, note anche come \"Super Light\". Si trovano in pacchetti box da 20 sigarette.\nWhite.\nPacchetto di colore bianco con il logo del dromedario e la scritta \"White\" argentati. Questo tipo \u00e8 venduto esclusivamente in confezione da 20 sigarette. \u00c8 stato introdotto nel 2012.\nCompact\nLa versione pi\u00f9 sottile di diametro. Esistono in versione Filters o Gialle e Blue. Stesse caratteristiche sensoriali delle sorelle Filters e Blue, ma in un formato pi\u00f9 compatto."}
{"id": "326866", "revid": "34392", "url": "https://it.wikipedia.org/wiki?curid=326866", "title": "Sgommata", "text": ""}
{"id": "326867", "revid": "47767", "url": "https://it.wikipedia.org/wiki?curid=326867", "title": "Ar\u012bs Voudour\u012bs", "text": "Nonostante la sua abilit\u00e0 negli affari, Ar\u012bs Voudour\u012bs \u00e8 passato alla storia per essere stato il fondatore del quotidiano Eleftheros Typos, tuttora tra i pi\u00f9 seguiti in Grecia.\nGli anni giovanili.\nIl padre era farmacista. Studi\u00f2 all'Universit\u00e0 Pantio di Atene dove si laure\u00f2 in scienze politiche. Partecip\u00f2 alla guerra civile schierandosi nell'organizzazione partigiana EAM. Finita la guerra continu\u00f2 a interessarsi di politica e si impieg\u00f2 al ministero del commercio. Nel 1955 si spos\u00f2 con Lilian Triviz\u00e0 nata a Corf\u00f9 nel 1932\nIl primo affare.\nNegli anni della dittatura dei colonnelli conobbe Sokratis Kokkalis e collabor\u00f2 con lui alla vendita di materiale elettronico e macchinari tipografici provenienti dall'Unione Sovietica e da altri paesi del blocco comunista. Nel 1976 la collaborazione fra i due uomini d'affari si sciolse.\nLa prima azienda.\nAr\u012bs Voudour\u012bs mise su due imprese di macchine escavatrici e lavorava soprattutto grazie ad appalti affidatigli da aziende di stato greche. Era anche un bravo mediatore d'affari per conto di imprenditori stranieri che cercavano appalti in Romania.\nL'irruzione nel mondo dei Media.\nQuando sent\u00ec di aver guadagnato abbastanza denaro lasci\u00f2 il mondo degli affari per dedicarsi a un suo sogno giovanile, quello di avere un quotidiano tutto suo.\nNel 1978 acquist\u00f2 il 49% delle azioni del quotidiano Eleftherotypia diretto da Christos Tegopoulos ma se ne pent\u00ec subito dopo. Liquid\u00f2 quindi le sue azioni per fondare a Salonicco nel 1981 il quotidiano filosocialista \"Egnatia\" e due anni pi\u00f9 tardi ad Atene il quotidiano Eleftheros Typos che invece sosteneva il partito di destra Nea Dimokratia.\nL'epilogo.\nIl 4 marzo 1990 Ar\u012bs Voudour\u012bs mor\u00ec insieme alla moglie Lilian in un tragico incidente automobilistico sul viale Vouliagmenis di Atene.\nPer sue precise disposizioni testamentarie Il quotidiano Eleftheros Typos pass\u00f2 ad una fondazione della stampa che a sua volta dipendeva dalla pi\u00f9 grande fondazione Lilian Voudouri."}
{"id": "326868", "revid": "1591878", "url": "https://it.wikipedia.org/wiki?curid=326868", "title": "Mario Ridolfi", "text": "Biografia.\nNasce a Roma da una famiglia artigiana dell'edilizia. Dal 1918 al 1924, dopo aver concluso le Scuole Inferiori, lavora presso un ingegnere frequentando, nello stesso tempo, le Scuole serali ad indirizzo edile.\nNel 1924 si iscrive alla Scuola Superiore di Architettura di Roma, dopo aver vinto la borsa di studio di Architettura.\nNel 1929 si laurea con il progetto per una Colonia Marina a Castel Fusano, presso Roma.\nL'attivit\u00e0 progettuale di Ridolfi comincia negli anni trenta quando inizia a lavorare partecipando ai molti concorsi con i quali si vuole progettare la nuova Roma del regime fascista fino a vincere, nel 1932, quello per l'Edificio postale di Roma Nomentano a piazza Bologna.\nL'edificio \u00e8 uno degli esempi pi\u00f9 significativi del Razionalismo italiano, come le altre due palazzine romane per unit\u00e0 abitative di via di Villa Massimo (1937) e di via S. Valentino Colombo (1938) e l'Istituto Tecnico Bordoni di Pavia (1935), nel quale si registra la collaborazione di Konrad Wachsmann. La formazione di Ridolfi \u00e8 per\u00f2, per il percorso che ha seguito e per l'ambiente nella quale si \u00e8 sviluppata, legata alla tradizione, anche se aperta al Movimento Moderno, che costituisce la forma di espressione quasi temporanea, una variet\u00e0 nella definizione dello spazio architettonico\u00bb.\nGli anni della guerra vedono impegnato l'architetto in ricerche sul progetto e sulle tecniche costruttive, studi che confluiranno nel \"Manuale dell'architetto\" (1945-1946).\nNel dopoguerra egli aderir\u00e0 in pieno alla corrente definita del \"Neorealismo architettonico\" che ha l'aspirazione a rileggere in chiave moderna i valori del passato, le sue tecniche, i materiali e i particolari architettonici, tendendo a ricreare un ideale spazio architettonico e abitativo tipico dell'ambiente costruito del borgo. La rappresentazione simbolo della dottrina \"neorealista\" \u00e8 il l'intervento presso il quartiere Tiburtino a Roma, che vede impegnati Ridolfi e Quaroni, tra il 1949 e il 1954, assieme ad una certa ideologia dell'INA-Casa che ben sposa questa visione dell'architettura, legata a temi etici e sociali del luogo. Dello stesso valore architettonico sono, negli stessi anni, le Torri INA in viale Etiopia a Roma (1951), Casa Pallotta e Casa Chitarrini a Terni, opere tra le pi\u00f9 rappresentative realizzate nel cuore del centro storico di questa citt\u00e0.\nSi apre poi il cosiddetto ciclo delle Marmore, una nuova stagione creativa legata alla localit\u00e0, nei dintorni di Terni, nella quale l'architetto si ritira negli anni sessanta a seguito di un incidente stradale. Costretto a una lunga degenza, subisce diverse operazioni che non gli restituiscono tuttavia la perfetta funzionalit\u00e0 delle gambe.\nAppartengono a questo periodo opere che portano ad una modificazione delle strutture rigorose della rappresentazione architettonica e ad una rielaborazione delle forme e dei materiali. Tra essi da citare sono i progetti per il Motel Agip a Settebagni, le ville del cosiddetto \"ciclo delle Marmore\", in particolare la \"Casa Lina\", e gli studi per gli uffici del Comune di Terni. Quest'opera, il cosiddetto \"Uovo\", \u00e8 l'ultima di ampio rilievo alla quale Ridolfi ha lavorato prima della morte sopraggiunta nel 1984.\nDa ricordare \u00e8 anche il suo importante contributo alla manualistica tecnica alla quale egli lavora durante il periodo della guerra, e il cui frutto \u00e8 il \"Manuale dell'architetto\" (1945-1946).\nQuesto campo di ricerca, in cui egli trasferisce la sua particolare metodologia di analisi del progetto e della costruzione, mostra un Ridolfi ben lontano da quell'ambito di artigianato romantico e popolaresco in cui molta critica lo ha riduttivamente relegato, ma come un sostenitore di un \u201cfare scientifico\u201d che \u00e8 un tratto caratteristico dell'anima del Movimento Moderno.\nMor\u00ec suicida a Marmore, frazione di Terni, l'11 novembre 1984.\nArchivio.\nIl fondo Mario Ridolfi \u00e8 conservato presso l'Accademia nazionale di San Luca.\nRiconoscimenti.\nNel 1953, l'Accademia dei Lincei gli ha assegnato il Premio Feltrinelli per le Arti."}
{"id": "326871", "revid": "453768", "url": "https://it.wikipedia.org/wiki?curid=326871", "title": "Italia Reale", "text": "Italia Reale - Stella e Corona \u00e8 un partito politico italiano di orientamento monarchico fondato nel 1972 come Alleanza Monarchica dai settori del Partito Democratico Italiano di Unit\u00e0 Monarchica (PDIUM) contrari alla decisione assunta dal partito di confluire nel Movimento Sociale Italiano - Destra Nazionale di Giorgio Almirante, ritenendo incompatibili i principi monarchici con l'eredit\u00e0 politica del fascismo.\nStoria.\nIl passato.\nLa storia politica dei monarchici nasce in seguito al referendum istituzionale del 1946, quando i sostenitori della monarchia si riunirono nell'Unione Monarchica Italiana, che promossero la costituzione - di l\u00ec a poco - del Partito Democratico Italiano (PDI), di chiara ispirazione monarchica.\nDopo poco tempo i monarchici fondarono il Partito Nazionale Monarchico (PNM), guidato da Alfredo Covelli. Il PNM ottenne il suo maggior successo nel 1953, conquistando 56 seggi in Parlamento. Le successive evoluzioni del pensiero monarchico si concretizzarono nella nascita del Partito Monarchico Popolare (PMP) e del gi\u00e0 citato Partito Democratico Italiano di Unit\u00e0 Monarchica (PDIUM).\nNo alla svolta missina.\nIl movimento di \"Alleanza Monarchica Italiana\" nacque nel 1972, in opposizione alla scelta del PDIUM di confluire nel Movimento Sociale Italiano, il partito di estrema destra, ritenuto l'erede politico del fascismo e, soprattutto, della Repubblica Sociale Italiana costituita da Mussolini in contrapposizione al \"regno del sud\" di Vittorio Emanuele III, esperienze storiche considerate negative dai monarchici \"dissidenti\".\nL'AMI continu\u00f2 a utilizzare, per la diffusione delle notizie, lo storico giornale monarchico \"Italia Reale\" e cominci\u00f2 a organizzarsi in alcune citt\u00e0 italiane, cercando di rafforzare la propria consistenza soprattutto all'indomani della morte in esilio dell'ex re Umberto II.\nAl contrario, la morte di quest'ultimo, avvenuta nel 1983, rappresent\u00f2 un duro colpo per i monarchici italiani.\nNasce l'Alleanza Nazionale Monarchica.\nIn seguito all'unificazione con altri movimenti monarchici (Fert e UMI), nel 1993 il movimento muta denominazione in \"Alleanza Nazionale Monarchica\".\nTuttavia, dopo la nascita del partito di Alleanza Nazionale, proprio da un'evoluzione del MSI, si decide di assumere la denominazione di \"Alleanza Monarchica - Stella e Corona\", in seguito Italia Reale - Stella e Corona.\nIl suo segretario nazionale \u00e8 Massimo Mallucci; il presidente nazionale \u00e8 Roberto Vittucci Righini, mentre il segretario del movimento giovanile \"Stella e Corona - giovani\" \u00e8 attualmente Paolo Ricciardi.\nItalia Reale - Stella e Corona oggi.\nIl partito conta oggi circa 3.600 iscritti. Nel 2013 alle elezioni comunali nella Capitale la sigla prese 618 voti, corrispondenti allo 0,06 per cento.\nAlle elezioni amministrative del 2016 Italia Reale - Stella e corona si presenta con proprie liste in provincia di Lecco (a Montevecchia, dove raccoglie il 3% dei consensi), e di Pavia (a Zenevredo, dove raccoglie il 6% dei consensi e 3 seggi in consiglio comunale) e ha suoi candidati a Roma, Caserta e Torino.\nAlle elezioni politiche italiane del 2018, si presenta in 5 circoscrizioni in una lista comune con altri due movimenti di stampo monarchico e liberale (\"Blocco Nazionale per le Libert\u00e0\"), raccogliendo 3.628 voti (0,01% a livello nazionale).\nIdeologia.\nI riferimenti valoriali sono riconducibili ad una monarchia parlamentare, espressione di Casa Savoia.\nIl partito ritiene che i loro esponenti, ricoprendo comunque ruoli fondamentalmente cerimoniali, possano rappresentare con maggiore efficacia il \"simbolo vivente\" dell'Unit\u00e0 Nazionale, rispetto a un Presidente della Repubblica periodicamente eletto dal Parlamento."}
{"id": "326876", "revid": "125141578", "url": "https://it.wikipedia.org/wiki?curid=326876", "title": "Karl Landsteiner", "text": "Nel 1900 egli identific\u00f2 tre dei quattro gruppi sanguigni umani (A, B e 0) inventando la classificazione del sistema AB0; nel 1902 due colleghi di Landsteiner, Alfred von Decastello e Adriano Sturli, scoprirono il gruppo AB, il quarto gruppo sanguigno, aiutando cos\u00ec a chiarire ulteriormente le differenze di compatibilit\u00e0 tra i tipi di sangue. Successivamente, nel 1940, con Alexander Wiener, Landsteiner scopr\u00ec il fattore Rh. Identific\u00f2 inoltre per primo il virus della poliomielite, che isol\u00f2 nel 1908.\nLa scoperta dei gruppi sanguigni (che gli valse il premio Nobel per la medicina e la fisiologia nel 1930) port\u00f2, come maggiore conseguenza, all'impiego pratico e diffuso della trasfusione di sangue, che prima era molto rischiosa perch\u00e9 non c'era modo di sapere se il sangue di due individui fosse compatibile o no. La determinazione del gruppo sanguigno cominci\u00f2 a entrare nell'uso nel 1907 e la trasfusione fu praticata su vasta scala nel corso della prima guerra mondiale, salvando un gran numero di vite. Poich\u00e9 il sangue per definizione \u00e8 un tessuto, la trasfusione sanguigna si pu\u00f2 considerare come il primo innesto di tessuto perfettamente riuscito nella storia della medicina.\nA Vienna dove si era laureato in medicina nel 1891, Landsteiner insegn\u00f2 patologia dal 1909 al 1919, dopo aver trascorso cinque anni studiando biochimica in varie universit\u00e0 d'Europa per dedicarsi particolarmente all'immunologia. Nel 1922 Landsteiner si trasfer\u00ec negli Stati Uniti, dove lavor\u00f2 all'Istituto di ricerche mediche Rockefeller di New York, ed ottenne la cittadinanza USA nel 1929.\nBiografia.\nGiovent\u00f9 e studi universitari.\nKarl Landsteiner nacque a Vienna in una famiglia ebraica il 14 giugno 1868. Il padre, Leopold Landsteiner, un dottore di legge, fu un giornalista famoso, che mor\u00ec quando Karl aveva sei anni. Karl fu allevato dalla madre, Fanny Hess, alla quale era molto devoto. Dopo aver lasciato la scuola, Landsteiner studi\u00f2 medicina presso l'Universit\u00e0 di Vienna, laureandosi nel 1891, all'et\u00e0 di 23 anni. Successivamente cominci\u00f2 a lavorare in laboratorio e\u00a0intraprese gli studi di\u00a0chimica organica.\nKarl lavor\u00f2 in diversi laboratori famosi in\u00a0Europa, come quelli di Emil Fischer (Premio Nobel per la chimica nel 1902), di Eugen von Bamberg a Monaco e di Arthur Hantzsch e Roland Scholl a Zurigo. Durante questi anni cominci\u00f2 a interessarsi all'immunologia pubblicando il suo primo articolo su batteriologia e sierologia, che gli apr\u00ec la strada ai successivi studi e scoperte sul sangue.\nGli studi sugli anticorpi e le varie scoperte in ambito scientifico.\nTornato a Vienna, Landsteiner riprese i suoi studi di medicina presso l'Ospedale Generale di Vienna. Nel 1896 divenne assistente sotto Max von Gruber presso l'Istituto Igiene a Vienna. Anche in questo momento si interess\u00f2 dei meccanismi di immunit\u00e0 e della natura degli anticorpi. Nel 1900 scrisse un lavoro sull'agglutinazione del sangue: la reazione immunologica tra antigene e anticorpo, che si verifica quando il sangue di due umani viene a contatto. Ossia il fenomeno per cui anticorpi specifici presenti nel sangue si dirigono contro gli antigeni di membrana delle cellule: quelle con la stessa carica elettrica si respingono vicendevolmente mentre l'anticorpo, neutralizzando tali cariche, favorisce la formazione di ammassi cellulari, agendo come un \"ponte\" tra due elementi cellulari. All'epoca si pensava che questo fenomeno fosse una malattia: contrariamente a questa convinzione, Landsteiner spieg\u00f2 che si trattava invece di una normale reazione dovuta alle caratteristiche specifiche e individuali del sangue umano. \u00c8 da questo principio di incompatibilit\u00e0 tra i diversi tipi di sangue che prese spunto lo studio che gli sarebbe valso il Premio Nobel per la Fisiologia e la Medicina, vinto nel 1930.\nDal 1898 fino al 1908 ricopr\u00ec l'incarico di assistente presso il Dipartimento di Anatomia Patologica dell'Universit\u00e0 di Vienna, con a capo il professor A. Weichselbaum, scopritore della causa batterica della meningite, e con Fraenckel che aveva scoperto lo pneumococco. Qui Landsteiner lavor\u00f2 sulla fisiologia morbosa sull'anatomia patologica. Nel 1911 divent\u00f2 professore di Anatomia Patologica presso l'Universit\u00e0 di Vienna, tuttavia senza avere la corrispondente retribuzione.\nFino al 1919, dopo venti anni di lavoro di anatomia patologica, Landsteiner, con dei collaboratori, pubblic\u00f2 molti articoli sulle sue scoperte in anatomia patologica e in immunologia. Karl scopr\u00ec nuovi fatti circa l'immunologia della sifilide e i fattori immunologici che chiam\u00f2 apteni. Egli diede cos\u00ec fondamentali informazioni sull'emoglobinuria parossistica.\nEgli mostr\u00f2 che la causa della poliomielite poteva essere studiata iniettando all'interno di scimmie materiale preparato macinando il midollo spinale di bambini che erano morti di questa malattia. Essendo Vienna priva di scimmie, si trasfer\u00ec all'Istituto Pasteur a Parigi, dove le scimmie erano disponibili, per compiere degli esperimenti. Il suo lavoro l\u00ec, insieme a quello fatto in modo indipendente da Flexner e Lewis, gett\u00f2 le basi della nostra conoscenza sulla causa e immunologia della poliomielite.\nLandsteiner diede numerosi contributi in anatomia patologica, istologia e immunologia, i quali hanno mostrato non solo la sua cura meticolosa nell'osservazione e nella descrizione, ma anche la sua comprensione biologica. Ma il suo nome sar\u00e0 sempre onorato per la sua scoperta nel 1901 dei gruppi sanguigni, per cui ha ricevuto il Premio Nobel per la medicina nel 1930.\nLa classificazione dei gruppi sanguigni umani.\nNel 1909, classific\u00f2 i gruppi sanguigni degli esseri umani in A, B, AB e 0, e dimostr\u00f2 che le trasfusioni tra individui dei gruppi A o B non determinano la distruzione di nuove cellule del sangue: questo evento si verifica solo se a una persona viene trasfuso il sangue di una persona appartenente a un gruppo diverso. In precedenza, nel 1901-1903, Landsteiner sugger\u00ec che le caratteristiche che determinano i gruppi sanguigni sono ereditate e possono essere utilizzate per decidere i casi di paternit\u00e0 dubbia. Gran parte del lavoro successivo di Landsteiner e dei suoi allievi sui gruppi sanguigni e sull'immunoematologia si svolse a New York.\nLa scoperta del fattore Rh.\nNel 1919 Landsteiner ottenne la nomina di \"prosector\" a un piccolo ospedale cattolico all'Aia. Qui pubblic\u00f2, tra il 1919 e il 1922, dodici carte sui nuovi apteni che aveva scoperto, su coniugati con le proteine che erano in grado di indurre anafilassi e sui problemi connessi, e anche sulla specificit\u00e0 sierologica dell'emoglobina di diverse specie di animali. Il suo lavoro nei Paesi Bassi si concluse quando gli fu offerto un posto nel Rockefeller Institute for Medical Research di New York. \u00c8 stato qui che, in collaborazione con il collega Alexander Wiener, nel 1940 individu\u00f2 il fattore Rh (da \"Rhesus\", il nome comune della scimmia in cui questo fattore fu notato per la prima volta e in seguito riscontrato anche nel sangue umano), che permise di spiegare l'origine della\u00a0malattia emolitica del neonato (o eritroblastosi fetale).\nGli ultimi anni della sua vita.\nAlla fine della sua vita, Landsteiner continu\u00f2 a indagare sui gruppi sanguigni e sulla chimica di antigeni, anticorpi e altri fattori immunologici che si verificano nel sangue. Rigorosamente esigente nelle richieste che ha fatto su di s\u00e9, Landsteiner possedeva energia inesauribile. Per tutta la vita ha fatto osservazioni in molti settori diversi da quelli appartenenti al suo lavoro (per esempio, fu responsabile di aver introdotto l'illuminazione in campo scuro nello studio di spirochete). Per natura un po' pessimista, ha preferito vivere lontano dalla gente.\nLandsteiner si ritir\u00f2 dal suo incarico presso l'Istituto Rockefeller nel 1939, ma continu\u00f2 la sua attivit\u00e0 di ricerca fino al 1943, quando mor\u00ec a seguito di un attacco di cuore proprio sul banco del suo laboratorio. Alla sua morte, tutto il mondo riconobbe la perdita dell'illustre scienziato; mentre, a causa della sua origine ebraica, nella nativa Austria ed in Germania, gli furono riconosciuti onori soltanto nel 1947, dopo la fine della seconda guerra mondiale e la sconfitta del nazismo."}
{"id": "326878", "revid": "2175", "url": "https://it.wikipedia.org/wiki?curid=326878", "title": "Maggiolone", "text": ""}
{"id": "326879", "revid": "335601", "url": "https://it.wikipedia.org/wiki?curid=326879", "title": "Glenn Theodore Seaborg", "text": "Biografia.\nGlenn Theodore Seaborg ha scoperto, con i suoi collaboratori, dieci nuovi elementi chimici ottenuti artificialmente mediante radiazioni nucleari e detti elementi transuranici, perch\u00e9 aventi numeri atomici superiori a quello dell'uranio (n. 92).\nNel 1940, con il fisico Edwin McMillan, sintetizz\u00f2 e isol\u00f2 il plutonio (n. 94). Continuando le ricerche, Seaborg sintetizz\u00f2 e isol\u00f2 con metodi radiochimici\nPer opera di altri ricercatori fu poi la volta del mendelevio (n. 101), del nobelio (n. 102), del laurenzio (n. 103), del rutherfordio (n. 104).\nDegli elementi transuranici, che sono tutti prodotti artificialmente, solo il plutonio \u00e8 stato preparato su larga scala (per bombe atomiche e reattori nucleari), mentre di alcuni altri sono state ottenute quantit\u00e0 appena pesabili e di altri qualche milione di atomi. Inoltre, molti elementi transuranici si disintegrano in tempi brevissimi.\nNel 1951 divise con il suo collaboratore McMillan il premio Nobel per la Chimica per la scoperta dei primi 5 elementi transuranici e fu poi nominato Presidente della Commissione per l'energia atomica. \u00c8 da molti considerato il fondatore della moderna chimica nucleare. A lui \u00e8 stato dedicato l'elemento sintetico seaborgio (n. 106), noto precedentemente come unnilhexium. Tale scelta fu estremamente controversa, poich\u00e9 all'epoca Seaborg era ancora vivo. Egli, in virt\u00f9 di ci\u00f2, \u00e8 il primo (il secondo \u00e8 Jurij Colakovi\u010d Oganesian) scienziato a cui \u00e8 stato dedicato un elemento chimico mentre era ancora in vita.\nNel 1959 gli \u00e8 stato assegnato il Premio Enrico Fermi."}
{"id": "326881", "revid": "49405", "url": "https://it.wikipedia.org/wiki?curid=326881", "title": "Irving Langmuir", "text": "Nel 1903 si era laureato in ingegneria metallurgica alla Columbia University e aveva continuato gli studi in quella di Gottinga, in Germania. \nTornato negli Stati Uniti, nel 1906 era diventato professore all'istituto di tecnologia Stevens di Hoboken.\nNel 1909 venne assunto nei laboratori di ricerca della General Electric Company, a Schenectady, dove rest\u00f2 fino al 1950 e di cui, dal 1932, fu co-direttore.\nIn questo lungo periodo, Langmuir diede molti, vari e importanti contributi: aument\u00f2 la durata e l'efficienza della lampadina e delle prime valvole termoioniche; elabor\u00f2 una teoria della valenza atomica; coni\u00f2 i termini di elettrovalenza e covalenza; determin\u00f2 i tempi di fusione di solidi refrattari; costru\u00ec una pompa ad alto vuoto basata sulla diffusione del gas nel vapore del mercurio; studi\u00f2 il comportamento dell'idrogeno atomico ad alte temperature.\nDiede il suo nome a una legge riguardante il passaggio di elettroni in tubi elettronici: tale legge fissa la dipendenza della corrente dalle caratteristiche geometriche del tubo e dal potenziale di accelerazione degli elettroni.\nA Langmuir fu conferito il premio Nobel per la chimica nel 1932 per le sue scoperte e indagini nell'ambito della chimica delle superfici.\nLa rivista scientifica \"Langmuir\", sulla scienza delle superfici, porta il suo nome."}
{"id": "326895", "revid": "2145009", "url": "https://it.wikipedia.org/wiki?curid=326895", "title": "Vincenzo Salemme", "text": "Biografia.\nVincenzo Salemme si \u00e8 diplomato presso il liceo classico \"Umberto I\" di Napoli, per poi iscriversi alla facolt\u00e0 di Lettere e Filosofia presso l'Universit\u00e0 Federico II di Napoli. Nel 1976 venne scritturato dalla compagnia teatrale di Tato Russo e debutt\u00f2 come attore nella commedia \"Ballata e morte di un capitano del popolo\", tratta da un romanzo di Luigi Compagnone. Nel 1977 si trasfer\u00ec a Roma ed entr\u00f2 a far parte della compagnia di Eduardo De Filippo. Con la compagnia di De Filippo partecip\u00f2 a \"Quei figuri di tanti anni fa\", come comparsa, \"Il cilindro\", \"Il contratto\" e \"Il sindaco del rione Sanit\u00e0\" che furono poi trasmesse da Rai Uno tra il 1978 e il 1979.\nLa collaborazione con la compagnia di Eduardo De Filippo continu\u00f2 fino al 1984 (anno della morte di Eduardo) e prosegu\u00ec con il figlio, Luca De Filippo, fino al 1992. Nel 1990 forma l'associazione culturale \"E.T.\", per tentare di mettersi in proprio, formando una propria realt\u00e0 teatrale. Il debutto avviene al Teatro dell'Orologio di Roma con lo spettacolo \"Sogni, bisogni, incubi e risvegli\", pi\u00e8ce formata da due atti unici: \"Buonanotte\" e \"Il signor Colpodigenio\". Il successo sar\u00e0 tale da permettergli la formazione di una compagnia professionale, la \"Chi \u00e8 di scena\".\nIl 1991 \u00e8 l'anno di \"A chi figli, a chi figliastri\", spettacolo contenente \"L'amico del cuore\", \"Telefono azzurro\" e \"Passacantando\". La prima commedia dar\u00e0 vita a uno dei suoi film pi\u00f9 noti. \"Passacantando\" invece \u00e8 un monologo realizzato tramite una raccolta di storie al femminile scritte da Salemme. L'anno successivo \u00e8 la volta di \"Lo strano caso di Felice C.\", da cui trarr\u00e0 \"Cose da pazzi\", altra pellicola di successo. La commedia era stata scritta nel 1989, anno della caduta del Muro di Berlino e cerca di racchiudere quel disagio psichico causato dal crollo delle certezze di tutti i comunisti dell'epoca.\nL'anno successivo \u00e8 la volta di \"La gente vuole ridere\", al quale partecipano Stefano Sarcinelli e Francesco Paolantoni. Oltre ad essere un omaggio alla vita teatrale, riprende un tema tipico del suo maestro Eduardo, il confine tra sogno e realt\u00e0. Il successo sar\u00e0 tale da portare a una ripresa diversi anni dopo, nel 2005, con \"La gente vuole ridere... ancora\". \u00c8 dello stesso anno \"Passerotti o pipistrelli\". Con quest'opera Salemme usa il mezzo dell'handicap per approfondire i disagi umani.\nScrive infatti Paolo Petroni del Corriere della Sera \"Anche questo Passerotti o pipistrelli, insomma, ripropone un modo di fare commedia con un occhio alla realt\u00e0\". Anche quest'opera avr\u00e0 una trasposizione cinematografica: \"A ruota libera\". Passerotti o pipistrelli rientrer\u00e0 l'anno successivo, nel 1994, nello spettacolo \"Fatti unici per atti comici\" assieme a \"L'ultimo desiderio\", altro atto unico che per trama e stile, ricorda molto \"L'amico del cuore\". Il tema che lega i due atti unici \u00e8 quello dell'amicizia. In questo stesso anno egli debutta al Festival di Benevento recitando nella commedia Galantuomo e Cafone di Biagio Belfiore diretto da Giancarlo Sammartano. Il 1995 \u00e8 l'anno del gran successo con \"... e fuori nevica\", nata da un'idea di Enzo Iacchetti. Nel 1996 scrive per Giobbe Covatta e Francesco Paolantoni Io&amp;Lui.\nL'opera attinge a un repertorio diverso, come nota Paolo Petroni, cercando di porsi in continuit\u00e0 con la tradizione farsesca napoletana. \u00c8 dello stesso anno \"Fiori di ictus\" per Cetty Sommella con la regia di Maurizio Casagrande. L'indagine concerne di nuovo il mondo femminile usando come delicato mezzo d'indagine il tradimento. L'opera nel 2006 con Passacantando diverr\u00e0 un unico spettacolo, \"\u00c8 femmene,\" titolo di un brano di Salemme, colonna sonora del film Ho visto le stelle. Nello stesso anno scrive con Marisa Laurito \"Pazza d'amore\". Attraverso le confessioni di una donna che parla con la defunta madre si mettono in scena tutti i dubbi, i fallimenti e le perplessit\u00e0 della vita. Nel 1997 l'Amico del Cuore diverr\u00e0 spettacolo completo. Nello stesso anno mette in scena un altro gran successo: \"Premiata Pasticceria Bellavista\". Il testo indaga, senza troppi complimenti, la pochezza morale che si nasconde dietro al perbenismo borghese.\nNel 1999 inscena \"Di mamma ce n'\u00e8 una sola\" Nel 2001 realizza \"Faccio a pezzi il teatro\", mettendo in scena spezzoni delle sue opere. L'occasione \u00e8 data dall'inaugurazione del teatro Ambra Jovinelli a Roma.\nVincenzo Salemme ha recitato in diversi film: il suo esordio avviene negli anni ottanta, quando il regista Nanni Moretti gli affida ruoli nei film \"Sogni d'oro\", \"Bianca\" e \"La messa \u00e8 finita\". Nel 1989 partecipa al film \"C'\u00e8 posto per tutti\", per la regia di Giancarlo Planta. Altri film in cui ha recitato sono \"Isotta\" di Maurizio Fiume, \"Il tuffo\" di Massimo Martella, \"Baciami piccina\" di Roberto Cimpanelli, \"Ol\u00e9\" di Carlo Vanzina, \"Ex\" di Fausto Brizzi, \"Baar\u00eca\" di Giuseppe Tornatore, \"La vita \u00e8 una cosa meravigliosa\" di Carlo Vanzina e \"A Natale mi sposo\" di Paolo Costella.\nNel 1998 esce il primo film da lui diretto, \"L'amico del cuore\". La pellicola, uscita nelle sale cinematografiche nel dicembre 1998, incassa dieci miliardi di lire. Altri film diretti da lui sono \"Amore a prima vista\" (1999), \"A ruota libera\" (2000), \"Volesse il cielo!\" (2002), \"Ho visto le stelle!\" (2003), \"Cose da pazzi\" (2005), \"SMS - Sotto mentite spoglie\" (2007) e \"No Problem\" (2008). Famose sono molte sue commedie teatrali: \"...e fuori nevica\", \"Passerotti o pipistrelli?\", \"Premiata pasticceria Bellavista\", \"Faccio a pezzi il teatro!\", \"Lo strano caso di Felice C.\", \"Bello di pap\u00e0\".\u00c8 stato anche protagonista di due show televisivi, \"Famiglia Salemme Show\" (2006) e \"Da Nord a Sud... e ho detto tutto!\" (2009), entrambi andati in onda su Raiuno.\nNel 2014 ritorna alla regia con \"...e fuori nevica!\" e nello stesso anno prende parte al film di Natale \"Ma tu di che segno 6?\" con Massimo Boldi e Gigi Proietti per la regia di Neri Parenti. Nel 2016 dirige \"Se mi lasci non vale\" che lo vede protagonista con Paolo Calabresi, Carlo Buccirosso, Tosca D'Aquino e Serena Autieri.\nSempre nel corso del 2016 \u00e8 protagonista del film \"Prima di luned\u00ec\", recitando accanto a Fabio Troiano e Martina Stella.\nNel 2017 partecipa al film drammatico \"Il contagio\" ed \u00e8 protagonista di \"Caccia al tesoro\", diretto da Carlo Vanzina e con, tra gli altri, Carlo Buccirosso e Max Tortora. Dal 2018 \u00e8 fra i giurati di \"Tale e Quale Show\", trasmissione del venerd\u00ec sera di Rai 1; ricopre tale ruolo anche nelle edizioni del 2019 e 2020. Sempre nel 2018 dirige ed interpreta \"Una festa esagerata\", tratto dall'omonima commedia teatrale. Nel dicembre 2019 \u00e8 protagonista dello show televisivo \"\"Salemme - Il bello... della diretta!\" andato in onda su Rai 2 in tre puntate con la rappresentazione delle commedie \"Di mamma ce n'\u00e8 una sola\" l'11 dicembre, \"Sogni e bisogni\" il 18 dicembre e \"Una festa esagerata\"\" il 25 dicembre.\nIl 6 novembre 2020 conduce la seconda puntata di \"Tale e quale show - Il torneo\" insieme a Giorgio Panariello, Loretta Goggi e Gabriele Cirilli per l'assenza di Carlo Conti, ricoverato in ospedale causa COVID-19. Il 7 ottobre 2021 esce al cinema il suo nuovo film \"Con tutto il cuore\". A novembre dello stesso anno riparte in tour con il suo spettacolo teatrale \"Napoletano? E famme 'na pizza!.\""}
{"id": "326898", "revid": "92723", "url": "https://it.wikipedia.org/wiki?curid=326898", "title": "Telmatherinidae", "text": "I Telmaterinidi sono piccoli pesci (da 4 a 20 cm di lunghezza, secondo le specie) d'acqua dolce, ovipari, distribuiti nel sud est asiatico, arcipelago indonesiano (soprattutto Sulawesi) e Nuova Guinea.\nQuesti pesci presentano occhi grandi, due pinne dorsali (la prima di 4-8 raggi, la seconda, pi\u00f9 ampia, di 8-11) e coda forcuta. La livrea vede in tutte le specie un colore argenteo metallico, su cui si mescolano colori come il giallo e l'arancione. Sono conosciuti come \"sailfin silverfish\" nei paesi anglosassoni o come \"pesci arcobaleno di Celebes\". &lt;br&gt;\nAffini ai Melanotaeniidae e agli Atherinidae con cui spesso sono confusi, poich\u00e9 la classificazione di questa famiglia \u00e8 molto recente.\nAlcune specie sono di particolare interesse acquariofilo, come \"Marosatherina ladigesi\" (gi\u00e0 \"Telmatherina l.\") e \"Telmatherina bonti\" spesso catturate in grandi quantit\u00e0 direttamente nei luoghi d'origine, seppure la loro riproduzione d'allevamento non sia particolarmente dispendiosa.\nSpecie.\nOggetto di grandi cambiamenti tassonomici nel corso degli anni novanta del XX secolo, i pesci che compongono da poco la famiglia dei Telmaterinidi appartengono a 17 specie:"}
{"id": "326902", "revid": "767487", "url": "https://it.wikipedia.org/wiki?curid=326902", "title": "L'altra met\u00e0 dell'amore", "text": "L'altra met\u00e0 dell'amore (\"Lost and Delirious\") \u00e8 un film del 2001 diretto da L\u00e9a Pool, basato sul romanzo \"The Wives of Bath\" di Susan Swan.\nIl film \u00e8 stato presentato il 21 gennaio 2001 al Sundance Film Festival, ed \u00e8 uscito nelle sale italiane il 31 maggio 2002. \u00c8 stato trasmesso per la prima volta su Italia 1 il 15 febbraio 2006.\nTrama.\nLa giovanissima Mary Bedford, orfana di madre, viene mandata da suo padre in un collegio femminile, probabilmente su richiesta della nuova moglie, la quale non tollera la presenza della figliastra.\nMary fa la conoscenza di Paulie e Tori, sue compagne di stanza e presto scopre la loro relazione omosessuale. Entrambe le compagne condividono l'assenza della figura materna.\nUn giorno, facendo jogging in un bosco, trovano una poiana ferita e cos\u00ec Paulie se ne prender\u00e0 cura eleggendola l'essenza pi\u00f9 vera del suo spirito libero e ribelle.\nUna mattina, la sorella minore di Tori irrompe nell'alloggio, sorprendendo le due ragazze abbracciate nude sul letto. Tori \u00e8 costretta a correre ai ripari e mentire alla sorella, accusando l'altra di averla molestata.\nPaulie innamorata e abbandonata, rosa dalla rabbia e dalla gelosia, decide di sfidare in un duello a scherma il ragazzo di Tori ferendolo gravemente alla gamba. Al culmine della disperazione sale sul tetto del collegio e, con la poiana al braccio, recita gli ultimi versi d'amore di Shakespeare, per poi lanciarsi nel vuoto. Docenti e compagne osservano sgomente il volatile, ormai guarito, volare via.\nRiprese.\nIl film \u00e8 stato girato a Lennoxville, in Quebec, nel campus della Bishop University, tra il fiume Massawippi e il Bishop's College School.\nColonna sonora.\nLe musiche sono state composte da Yves Chamberland.\nL'attore nativo americano Graham Greene, divenuto celebre con \"Balla coi lupi\", ha contribuito, come parte della colonna sonora, a dare caratteristica di neopaganesimo ad alcuni temi del film.\nTracce"}
{"id": "326906", "revid": "115400640", "url": "https://it.wikipedia.org/wiki?curid=326906", "title": "Tour de France 1997", "text": "Il Tour de France 1997, ottantaquattresima edizione della corsa, si svolse dal 5 al 27 luglio 1997 su un percorso di complessivi 3\u00a0944\u00a0km ripartiti in ventuno tappe precedute da un prologo. \nFu vinto per la prima e unica volta dal passista-cronoman tedesco Jan Ullrich, al secondo podio in carriera alla Grande Boucle dopo il secondo posto dell'anno precedente, che concluse la corsa a tappe transalpina in 100h30'35\". In classifica generale al secondo posto, con un ritardo dal vincitore di 9'09\", si piazz\u00f2 lo scalatore francese Richard Virenque (al secondo e ultimo podio della propria carriera ai Campi Elisi, dopo la terza posizione conseguita l'anno precedente). Un altro scalatore, l'italiano Marco Pantani (al suo secondo podio al Tour dopo un altro terzo posto conseguito nell'edizione del 1994), giunse terzo in classifica generale con un ritardo di 14'03\" dal vincitore. Ullrich si aggiudic\u00f2 peraltro anche la maglia bianca di miglior giovane.\nPercorso.\nL'ottantaquattresimo Tour de France inizi\u00f2 a Rouen, in Alta Normandia, con un cronoprologo di 7,3 chilometri. La carovana percorse quindi la Francia in senso antiorario. Nei primi giorni, transitando nella zona atlantica, il gruppo affront\u00f2 solo tappe di pianura, ben otto consecutive e tutte riservate ai velocisti. Le principali montagne, prima i Pirenei e poi le Alpi, erano invece concentrate dalla nona alla quindicesima frazione. In mezzo, l'unico giorno di riposo, con trasferimento da Perpignano a Saint-\u00c9tienne, e una cronometro di 55 chilometri proprio a Saint-\u00c9tienne. Chiudevano la corsa due tappe sui Vosgi e una cronometro a Disneyland, prima della consueta passerella finale sugli Champs-\u00c9lys\u00e9es a Parigi. Due furono gli sconfinamenti, uno ad Andorra e uno in Svizzera.\nResoconto degli eventi.\nAl Tour de France 1997 parteciparono 198 corridori, in rappresentanza di ventidue squadre. Di questi 139 arrivarono al traguardo finale di Parigi. Le squadre partecipanti erano 7 francesi, 7 italiane (compresa la Saeco-As Juvenes San Marino, affiliata a San Marino), 3 spagnole, 2 olandesi, 1 belga, 1 tedesca, 1 statunitense. I corridori partecipanti erano 53 italiani, 46 francesi, 24 spagnoli, 11 olandesi, 10 belgi, 8 svizzeri, 7 tedeschi, 6 statunitensi, 5 australiani, 5 russi, 5 danesi, 2 britannici, 2 estoni, 2 ucraini, 2 colombiani, 2 austriaci, 2 polacchi, 1 finlandese, 1 lituano, 1 canadese, 1 messicano, 1 ceco, 1 portoghese, 1 uzbeko, 1 kazako. \nLa formazione tedesca Deutsche Telekom partiva favorita, avendo in squadra il danese Bjarne Riis e il tedesco Jan Ullrich, piazzatisi, al Tour dell'anno precedente, rispettivamente al primo e al secondo posto. Tra gli altri favoriti alla partenza spiccavano gli svizzeri Alex Z\u00fclle e Tony Rominger, il russo Evgenij Berzin, lo spagnolo Abraham Olano, i francesi Richard Virenque e Laurent Jalabert, gli italiani Ivan Gotti (vincitore del Giro d'Italia 1997) e Marco Pantani.\nIl britannico Chris Boardman vinse il cronoprologo e vest\u00ec la parima maglia gialla. L'italiano Mario Cipollini conquist\u00f2 in volata le prime due tappe, vestendo di giallo per quattro giorni, poi l'altro velocista Erik Zabel fece sue tre tappe allo sprint. Tra la prima e la seconda settimana di corsa fu quindi il francese C\u00e9dric Vasseur, trionfatore nella quinta frazione al termine di una fuga solitaria di 147\u00a0km, a indossare (per cinque giorni) il simbolo del primato.\nCon l'arrivo dei Pirenei la maglia gialla pass\u00f2 a Jan Ullrich. Il tedesco, diventato capitano della Deutsche Telekom stante la scarsa condizione fisica del campione in carica Bjarne Riis, indoss\u00f2 la casacca di \"leader\" al termine della decima tappa, dopo aver vinto ad Arcal\u00eds; aument\u00f2 poi il distacco sui principali rivali vincendo, due giorni dopo, la cronometro di Saint-\u00c9tienne. Sulle Alpi si misero invece in evidenza Marco Pantani e Richard Virenque: l'italiano riusc\u00ec ad aggiudicarsi due tappe in salita, all'Alpe d'Huez e a Morzine, e a risalire fino alla terza posizione della graduatoria generale, mentre il francese, secondo in classifica, vinse a Courchevel. Dal canto suo Ullrich, dopo aver corso bene sui Pirenei e dominato la cronometro, si limit\u00f2 a contenere il proprio distacco dai rivali.\nLa cronometro del penultimo giorno, a Disneyland, and\u00f2 allo spagnolo Abraham Olano (a una media record, 49,759\u00a0km/h); Ullrich, classificatosi secondo, increment\u00f2 ulteriormente il vantaggio nei confronti di Virenque e di Pantani, meno adatti alle prove contro il tempo, suggellando il successo finale. L'ultima tappa, l'ormai classica passerella sugli Champs-\u00c9lys\u00e9es, fu appannaggio di un altro velocista italiano, Nicola Minali (gi\u00e0 vincitore della quarta tappa).\nUllrich divenne il primo tedesco a trionfare al Tour de France, vincendo anche la maglia bianca di miglior giovane; la maglia verde della classifica a punti and\u00f2 a Erik Zabel, quella a pois della classifica scalatori and\u00f2 a Virenque, cos\u00ec come il premio per la combattivit\u00e0. Furono 129 i ciclisti a completare la corsa; tra i 69 non classificati, anche quattro squalificati: Djamolidine Abdoujaparov per doping, Tom Steels per gesto violento, Oleksandr Hon\u010denkov e Beno\u00eet Salmon per traino in salita."}
{"id": "326911", "revid": "45148", "url": "https://it.wikipedia.org/wiki?curid=326911", "title": "Speleologia urbana", "text": ""}
{"id": "326915", "revid": "117783225", "url": "https://it.wikipedia.org/wiki?curid=326915", "title": "Societ\u00e0 Speleologica Italiana", "text": "La Societ\u00e0 Speleologica Italiana (SSI) \u00e8 l'associazione nazionale italiana di riferimento per l'esplorazione e la documentazione del mondo sotterraneo.\nDescrizione.\nFondata nel 1953, \u00e8 associazione di protezione ambientale. Disegna la geografia del mondo sotterraneo con le sue numerose pubblicazioni, le azioni tese a comunicare e salvaguardare, l'interesse per la sicurezza nella progressione.\nLa Societ\u00e0 Speleologica Italiana costituisce un naturale punto di approdo per quanti frequentano, in modo consapevole e sostenibile, il vuoto delle montagne e le cavit\u00e0 create dall'ingegno umano nel corso della sua storia.\n\u00c8 partner privilegiato di enti e istituzioni che cercano dati, informazioni e metodi per aggiungere conoscenza indispensabile alla razionale gestione delle risorse ambientali e paesaggistiche. La Societ\u00e0 Speleologica Italiana, infine, \u00e8 membro dell'\"Union Internationale de Sp\u00e9l\u00e9ologie\" e della \"Federazione Speleologica Europea\".\nDal 1981 pubblica l'\"International Journal of Speleology\" (ora edito da l'Union Internationale de Sp\u00e9l\u00e9ologie).\nStoria.\nLa societ\u00e0 venne fondata il 25 giugno 1953 a Verona, nei pressi del Museo Civico di Storia Naturale, a coronamento di un'idea di quattro giovani studenti che, nel 1904, avevano gi\u00e0 fondato una societ\u00e0 speleologica a s\u00e9 stante e con ambizioni nazionali.\nL'entomologo Leonida Boldori fu il primo presidente; seguirono il geografo Giuseppe Nangeroni, don Pietro Scotti (con numerose esperienze nel campo politico - e, in particolare, della magistratura), Arrigo Cigna e Vittorio Castellani (scomparso dopo il termine della carica). Successivamente, susseguirono Paolo Forti, Giovanni Badino, Mauro Chiesi, Giampietro Marchesi, Vincenzo Martimucci e (l'attuale presidente) Sergio Orsini. \nFin dai primi anni dopo la ricostituzione, la Societ\u00e0 Speleologica Italiana ha legato le sue attivit\u00e0 a quelle dell'Istituto Italiano di Speleologia (affiliandovisi): un ente di ricerca scientifica fondato nel 1927 dall'Azienda delle \"Reali Grotte Demaniali di Postumia\" - e trasferitosi, dopo il secondo conflitto mondiale, presso l'Universit\u00e0 di Bologna, sotto la direzione del geologo Michele Gortani. \nAd oggi, la Societ\u00e0 Speleologica Italiana \u00e8 membro dell'\"Unione Internazionale di Speleologia\" - (\"Union Internationale de Sp\u00e9l\u00e9ologie\") - (UIS), della \"Federazione Speleologica Europea\" (FSE) e dell\"'European Environmental Bureau\" (EEB); \u00e8 riconosciuta come un'associazione di protezione ambientale dal Ministero dell'Ambiente (articolo 13, legge numero 349; 1986) e, dal 2007, l'SSI ha personalit\u00e0 giuridica.\nDal 29 marzo 2011, la SSI \u00e8 diventata \"Invitato Permanente alle riunioni del Gruppo Amici della Montagna\" (IPGAM), del Parlamento della Repubblica Italiana."}
{"id": "326918", "revid": "287204", "url": "https://it.wikipedia.org/wiki?curid=326918", "title": "Daniel Handler", "text": "\u00c8 l'autore di \"Una serie di sfortunati eventi\", da cui \u00e8 stato tratto il film \"Lemony Snicket - Una serie di sfortunati eventi\", diretto da Brad Silberling, e la serie televisiva \"Una serie di sfortunati eventi\" trasmessa su Netflix.\nBiografia.\nHandler \u00e8 nato a San Francisco, California, figlio di Sandra Handler (nata Walpole), preside in pensione del City College di San Francisco, e Louis Handler, un contabile.Suo padre era un rifiugiato ebreo dalla Germania. Daniel handler \u00e8 lontanamente imparentato con lo scrittore britannico Hugh Walpole tramite sua madre.\u00c8 stato educato alla religione ebraica. Ha una sorella minore, Rebecca Handler. \nEra un vorace lettore fin dall'infanzia, il suo autore preferito era William Maxwell. Handler ha frequentato la Commodore Sloat Elementary, la Herbert Hoover Middle School e la Lowell High School. Si \u00e8 laureato alla Wesleyan University nel 1992. \u00c8 stato insignito del Connecticut Student Poet Prize del 1992, che sostiene sia stato guadagnato copiando Elizabeth Bishop. \u00c8 stato alunno del San Francisco Boys Chorus.\n\u00c8 sposato con Lisa Brown, un'illustratrice che ha incontrato al college, ed ha un figlio, Otto Handler, nato nel 2003. I tre vivono in una casa edoardiana a San Francisco.\nHandler ha rivelato un atteggiamento ambivalente verso il suo benessere economico e le aspettative legate alla ricchezza nell'edizione del 10 giugno 2007 del New York Times Magazine. Ha affermato che spesso gli viene chiesto denaro per cause caritatevoli, che spesso dona: Handler e sua moglie hanno donato 1.000.000 di dollari a Planned Parenthood e ha sostenuto il movimento Occupy Wall Street.\nHandler si descrive come umanista e ateo. Inoltre, ha affermato: \"\"Non credo nei destini predeterminati, nell'essere ricompensato per i propri sforzi. Non credo nel karma. Il motivo per cui cerco di essere una brava persona \u00e8 perch\u00e9 penso che sia la cosa giusta da fare. Se commetto meno cattive azioni, ci saranno meno cattive azioni, forse altre persone si uniranno a commettere meno cattive azioni e col tempo ce ne saranno sempre meno\"\u00bb. Afferma di aver sviluppato una \"coscienza femminista\" durante gli anni del college.\nAccuse di commenti razzisti.\nAlla cerimonia dei National Book Awards nel novembre 2014, Handler ha fatto un'osservazione controversa dopo che l'autrice Jacqueline Woodson \u00e8 stata premiata per il suo romanzo \"Brown Girl Dreaming\". Durante la cerimonia, Handler ha scherzato dicendo che Woodson fosse \"allergica all'anguria\", un riferimento allo stereotipo razzista dell'anguria, molto diffuso in America. I suoi commenti sono stati immediatamente criticati e Handler si \u00e8 scusato tramite Twitter, donando poi $ 10.000 all'organizzazione non-profit \"We Need Diverse Books\", e promettendo di eguagliare le donazioni fino a $ 100.000. \nIn un editoriale del New York Times pubblicato poco dopo intitolato \"The Pain of the Watermelon Joke\", Jacqueline Woodson ha spiegato che \"nel prendere alla leggera a storia profonda e travagliata [degli afroamericani]\" con la sua battuta, Daniel Handler aveva dimostrato ignoranza, e ha sottolineato la necessit\u00e0 di \"far comprendere alla gente la storia brillante e brutale di questo paese, cos\u00ec che nessuno pensi mai di poter salire su un palco una sera e ridere del passato troppo spesso doloroso degli altri\".\nAccuse di commenti sessuali inappropriati.\nNel febbraio 2018, Handler ha firmato una petizione online per boicottare le conferenze che non hanno e non applicano politiche sulle molestie sessuali. Sotto il suo commento, l'autrice Kate Messner ha raccontato un incidente in cui Handler le aveva fatto battute inappropriate, come \"Sei vergine anche tu?!\" e \"Questi eventi sui libri per bambini si trasformano sempre in orge!\". Ci\u00f2 ha portato molte altre donne ad accusare Handler di molestie sessuali verbali alle conferenze sui libri; tra le accuse pubbliche ci sono storie di Handler che dice a una donna che aveva appena incontrato di baciare uno sconosciuto a caso, che fa commenti volgari a un'adolescente e che se ne va senza scusarsi quando viene affrontato in proposito, che chiama una sconosciuta \"hot blonde\" (bionda bollente) e di aver fatto un doppio senso di fronte a bambini piccoli. \nL'incidente fa parte del pi\u00f9 ampio movimento Me Too.\nHandler si \u00e8 scusato per il suo comportamento, affermando che \"non \u00e8 mai stato mio desiderio insultare nessuno dei miei colleghi di lavoro\", \"il mio senso dell'umorismo non \u00e8 per tutti\", \"come sopravvissuto a una violenza sessuale, so bene anche come parole o comportamenti innocui o addirittura liberatori per alcune persone possano turbare altre\u00bb e \u00abSto ascoltando e voglio ascoltare; sto imparando e ho voglia di imparare\u00bb. \nA seguito di questo, gli studenti della Wesleyan University hanno iniziato a protestare contro l'imminente discorso di inizio programmato di Handler all'universit\u00e0: nel marzo 2018, il presidente di Wesleyan Michael S. Roth ha annunciato che Handler si era ritirato dall'apparizione, per essere sostituito da Anita Hill.\nDiscografia.\nNel corso della sua carriera ha collaborato con The Magnetic Fields pubblicando degli album:\nLemony Snicket.\nIl nome \"Lemony Snicket\" deriva dal primo libro di Handler, \"The Basic Eight\" (non edito in Italia). Handler voleva ricevere del materiale da organizzazioni che lo trovavano \"offensivo o divertente\", ma non voleva usare il suo vero nome, ed invent\u00f2 \"Lemony Snicket\" come pseudonimo. Us\u00f2 il nome anche per scrivere delle lettere burla ai giornali, fingendo di essere offeso da notizie di poco conto. Scrivendo \"Una serie di sfortunati eventi\", lui e il suo editore decisero che il libro doveva essere pubblicato col nome del narratore stesso, e cos\u00ec fecero.\nAltre attivit\u00e0.\nDaniel Handler ha anche scritto e contribuito ad altri lavori col nome di Lemony Snicket, e in un'intervista dichiara: \nIl primo di questi era una storia laica sulla nativit\u00e0, intitolata \"The Baby in the Manger\" (Il bambino nella stalla). Oltre a questa ha anche pubblicato \"The Lump of Coal\" (La massa di carbone), nel 2004, e \"The Latke Who Couldn't Stop Screaming\" (Il latke che non poteva smettere di urlare). Sempre come Snicket, Handler ha scritto un'introduzione e le appendici per \"The Bears' Famous Invasion of Sicily\" (la versione in lingua inglese de \"La famosa invasione degli orsi in Sicilia\"), il suo libro preferito per bambini, a cui ha fatto riferimento per \"Una serie di sfortunati eventi\". Ha anche pubblicato un libro di citazioni umoristiche prese dalla serie, \"Horsedarish: Bitter Truths You Can't Avoid\" (Rafano: le peggiori verit\u00e0 che non puoi evitare).\nHa anche scritto \"The Composer is Dead\" (Il compositore \u00e8 morto), un giallo creato per introdurre i lettori giovani agli strumenti dell'orchestra, anche se ideato come semplice lavoro dell'Orchestra Sinfonica di San Francisco. In un'intervista con il fansite 667 Dark Avenue, Handler ha alluso a molti libri di Lemony Snicket incentrati sul mondo di \"Una serie di sfortunati eventi\"."}
{"id": "326920", "revid": "1305887", "url": "https://it.wikipedia.org/wiki?curid=326920", "title": "Supercriminale", "text": "Un supercriminale (in inglese, \"supervillain\") \u00e8 un personaggio immaginario caratterizzato come \"cattivo\", comunemente presente nelle storie di supereroi, dei quali costituisce l'antagonista. Come i supereroi, i supercriminali possiedono spesso un'identit\u00e0 segreta, un costume e un nome eccentrico, e sono impegnati nella realizzazione di complessi piani per arricchirsi, conquistare il potere e far soccombere i loro avversari; sono generalmente dotati di superpoteri o abilit\u00e0 sovrumane, come un'intelligenza di livello geniale.\nGenericamente sono caratterizzati con una personalit\u00e0 ben delineata e con motivazioni che li portano a scegliere la via del \"male\". Assieme ai supereroi, i supercriminali sono stati trasposti in numerose versioni cinematografiche, ed alcuni di essi sono stati interpretati da attori di prestigio, come il Joker, interpretato da Jack Nicholson, Heath Ledger e Joaquin Phoenix, Magneto, interpretato da Ian McKellen e Michael Fassbender, o Lex Luthor, interpretato da Gene Hackman e Kevin Spacey.\nEsempi notevoli.\nMolti siti web specializzati pubblicano regolarmente classifiche dei migliori supercriminali presenti nei fumetti. Tra i personaggi maschili pi\u00f9 presenti si possono citare il Joker, Lex Luthor, Sinestro, Brainiac, Goblin, Loki, Thanos, Magneto, Venom, Sabretooth, Teschio Rosso, Dottor Destino, Deathstroke, l'Enigmista, Ra's al Ghul, Darkseid, Galactus. Alcuni esempi di supercriminali femminili sono Cheetah, Catwoman, Mystica, Harley Quinn, Talia al Ghul, Poison Ivy, Hela e Fenice nera.\nTra i gruppi di supercriminali sono degni di nota i Sinistri Sei, la Squadra Suicida, la Confraternita dei mutanti malvagi, la Legione del destino, i Signori del male."}
{"id": "326926", "revid": "21079", "url": "https://it.wikipedia.org/wiki?curid=326926", "title": "Besse-en-Chandesse", "text": ""}
{"id": "326942", "revid": "270833", "url": "https://it.wikipedia.org/wiki?curid=326942", "title": "Tour de France 1996", "text": "Il Tour de France 1996, ottantatreesima edizione della corsa, si svolse in ventuno tappe precedute da un prologo iniziale, dal 29 giugno al 21 luglio 1996, per un percorso totale di 3 764,9\u00a0km. \nFu vinto per la prima e unica volta dal passista-scalatore danese Bjarne Riis (al secondo ed ultimo podio al Tour dopo il terzo posto raccolto nella precedente edizione), che termin\u00f2 le sue fatiche in 95h57'16\". La vittoria del corridore danese, prima, e finora unica, affermazione di un ciclista danese sulle strade del Tour, sarebbe poi stata oggetto di polemiche vari anni dopo la conclusione della corsa. Un giovane compagno di squadra di Rijs, il passista-cronoman tedesco Jan Ullrich (al primo podio della carriera conseguito al Tour), ottenne il secondo posto della classifica generale. Lo scalatore francese Richard Virenque giunse al terzo posto della classifica generale, e anche in questo caso si tratt\u00f2 del primo podio ai Campi Elisi.\nLe maglie verde della classifica a punti e a pois della montagna andarono rispettivamente a Erik Zabel e Richard Virenque (terzo classificato nella generale e anche supercombattivo della corsa), mentre la maglia bianca di miglior Under-25 and\u00f2 invece a Jan Ullrich, giunto secondo nella generale. La graduatoria a squadre fu infine appannaggio della Festina-Lotus, capitanata da Virenque e del quarto classificato Laurent Dufaux.\nResoconto degli eventi.\nAl Tour de France 1996 presero parte 198 corridori; di questi 129 arrivarono al traguardo finale di Parigi. Le squadre partecipanti erano 10 italiane (compresa la Saeco-As Juvenes, affiliata a San Marino), 3 francesi, 3 spagnole, 2 olandesi, 1 belga, 1 tedesca, 1 statunitense e 1 affiliata ad Andorra (la Festina-Lotus). I corridori partecipanti erano 65 italiani, 38 francesi, 23 spagnoli, 10 olandesi, 9 belgi, 9 tedeschi, 8 svizzeri, 5 colombiani, 5 danesi, 4 russi, 3 polacchi, 3 australiani, 3 ucraini, 3 statunitensi, 3 lettoni, 2 britannici, 1 giapponese, 1 venezuelano, 1 ceco, 1 austriaco, 1 uzbeko, 1 portoghese, 1 kazako.\nIl Tour de France 1996 prese il via da 's-Hertogenbosch nei Paesi Bassi e fin\u00ec, come di consueto, sull'Avenue des Champs-\u00c9lys\u00e9es a Parigi. La \"Grande Boucle\" di quell'anno attraversava la Francia in senso orario, passando prima dalle Alpi, con alcuni chilometri in Italia, e poi dai Pirenei, con uno sconfinamento a Pamplona, in Spagna. Ventidue erano complessivamente le tappe, intervallate da un solo giorno di riposo; tre di esse, compreso il cronoprologo a 's-Hertogenbosch, erano cronometro individuali.\nLo spagnolo Miguel Indurain, vincitore delle cinque precedenti edizioni, era il principale favorito (arrivava peraltro dal successo nel Crit\u00e9rium du Dauphin\u00e9 Lib\u00e9r\u00e9) e puntava al sesto successo consecutivo. Gli altri pretendenti al titolo erano Alex Z\u00fclle e Bjarne Riis, entrambi saliti sul podio l'anno precedente, oltre a Tony Rominger ed Evgenij Berzin, vincitori del Giro d'Italia nel 1994 e 1995, e a Laurent Jalabert, vincitore della Vuelta a Espa\u00f1a 1995.\nLa vittoria finale and\u00f2 a Bjarne Riis: il danese, in forza alla Telekom, assunse il primato in graduatoria dopo la vittoria nella tappa alpina con arrivo a Sestriere, e giunse in giallo a Parigi dopo essersi aggiudicato anche la tappa pirenaica di Hautacam. Secondo classificato fu il giovane tedesco Jan Ullrich, compagno di squadra di Riis, che fin\u00ec la gara a 1'41\" dal danese. Indurain concluse undicesimo, a 14'14\" dal vincitore e preceduto di una posizione da Rominger, il suo ultimo Tour de France, mentre Z\u00fclle, dopo aver vinto il prologo e vestito di giallo per tre giorni, usc\u00ec di classifica e chiuse ventiseiesimo.\nIn una conferenza stampa del 25 maggio 2007, quasi undici anni dopo il successo, il vincitore Bjarne Riis ammise di aver fatto uso di EPO per aggiudicarsi la corsa. Il 7 giugno seguente l'organizzazione del Tour de France, attraverso le dichiarazioni del portavoce della corsa Philippe Sudres, afferm\u00f2 di non considerare pi\u00f9 Bjarne Riis quale vincitore dell'edizione 1996 della corsa; tuttavia, il 4 luglio 2008, l'organizzazione del Tour, nella persona dello stesso Sudres, riassegn\u00f2 a Riis la vittoria della corsa."}
{"id": "326950", "revid": "2076670", "url": "https://it.wikipedia.org/wiki?curid=326950", "title": "Physics Analysis Workstation", "text": "PAW o Physics Analysis Workstation \u00e8 un sistema interattivo disegnato per l'analisi statistica o matematica dei dati nonch\u00e9 la loro rappresentazione. Trova largo uso in ambito fisico per il quale \u00e8 stato pensato. Basato su diversi componenti sviluppati dalla CERN Program Library, viene distribuito gratuitamente nei termini della licenza GNU.\nNota Storica.\nIl progetto di costruire un pacchetto software utile per l'analisi dati in fisica particellare, fu promossa al CERN agli inizi del 1986. La prima versione dell'ambiente di analisi, vene distribuita agli inizi del 1988. Successivamente, furono pubblicate diverse versioni ed attualmente il software \u00e8 utilizzabile su diversi sistemi operativi, da macchine UNIX, a PC Windows.\nFunzionalit\u00e0 del software.\nIl programma \u00e8 stato ottimizzato per la manipolazione di dati, in particolare per produrre e manipolare istogrammi, vettori o liste di eventi. Consente l'uso di diversi algoritmi per il fitting dei dati sperimentali e la loro rappresentazione grafica.\nPAW, possiede una propria interfaccia che consente all'utente di dialogare con l'applicazione stessa (KUIP). Il sistema PAW, inoltre, combina pi\u00f9 strumenti e pacchetti software che possono essere usati indipendentemente o contemporaneamente e che spesso hanno gi\u00e0 da tempo un uso diffuso.\nQuesti, sono: HPLOT, MINUIT, HIGZ, HBOOK, KUIP, SIGMA, ZEBRA, COMIS."}
{"id": "326953", "revid": "123892922", "url": "https://it.wikipedia.org/wiki?curid=326953", "title": "Mr. Doctor", "text": " \u00c8 stato il leader del gruppo rock sperimentale Devil Doll. Dalla seconda met\u00e0 degli anni '90 il gruppo non ha pi\u00f9 reso disponibile al pubblico nuovo materiale e la vera identit\u00e0 di Mr. Doctor \u00e8 stata rivelata solo nel 2007.\nBiografia.\nMr. Doctor reclut\u00f2 i membri dei Devil Doll attraverso un annuncio su un giornale nel marzo del 1987 che recitava:\nTra aprile e giugno videro la luce due formazioni a nome Devil Doll: una in Italia a Venezia e una in Slovenia a Lubiana.\nGi\u00e0 a dicembre il gruppo registr\u00f2 l'album \"The Mark of the Beast\" nei Tivoli Studios di Lubiana. L'album sarebbe stato per\u00f2 stampato nel 1988 in un'unica copia, con copertina disegnata a mano, in possesso del solo Mr. Doctor. L'ingegnere del suono Jurij Toni (noto per il suo lavoro con i Laibach) manifest\u00f2 disappunto per la scelta di non immettere l'album in commercio, ma rimase stupito dalle qualit\u00e0 artistiche del gruppo e dalle capacit\u00e0 interpretative di Mr. Doctor, decidendo di curare tutte le uscite successive.\nNel 1988 vide la luce \"The Girl Who Was... Death\", il primo album disponibile al pubblico, ispirato alla serie televisiva degli anni settanta \"Il prigioniero\".\nA novembre dello stesso anno venne formata la Hurdy Gurdy Records, casa discografica il cui nome e logo vennero ideati dallo stesso Mr. Doctor. Questa etichetta si sarebbe occupata di gestire l'intero mercato discografico dei Devil Doll negli anni a seguire.\nLa fama della band crebbe accresciuta dalle rarissime esibizioni dal vivo e dalle successive uscite discografiche: \"Eliogabalus\" (1990), \"Sacrilegium\" (1992), \"The Sacrilege of Fatal Arms\" (1993) e \"Dies Irae\" (1996).\nLe tracce di Mr. Doctor cominciarono a perdersi gi\u00e0 nel 1992 quando, in seguito a un taglio non desiderato di una sua intervista su un network televisivo sloveno, chiuse i rapporti con la stampa. Da quel giorno le notizie sui Devil Doll divennero sempre pi\u00f9 diradate fino a che, dopo l'uscita di \"Dies Irae\", non se ne ebbero pi\u00f9.\nQuest'ultimo lavoro rischi\u00f2 peraltro di non vedere mai la luce, a causa di un incendio nei Tivoli Studios che distrusse lo studio e i nastri, e solo una massiccia pressione del produttore e dei fan port\u00f2 a non abbandonare il lavoro e a inciderlo nuovamente in uno studio differente.\nNell'ottobre del 2007 Mario Panciera, autore di un libro sul punk inglese intitolato \"45 Revolutions\", \u00e8 stato intervistato dalla rivista slovena Dnevnik e, nel rispondere a un'osservazione dell'intervistatore, ha ammesso di aver utilizzato in passato lo pseudonimo di Mr. Doctor."}
{"id": "326956", "revid": "1784425", "url": "https://it.wikipedia.org/wiki?curid=326956", "title": "Giancarlo Mori", "text": "Biografia.\nDopo essersi laureato in economia e commercio lavora per vari anni presso l'Enel, ricoprendo funzioni dirigenziali. Di formazione cattolica, milita nella FUCI (ovvero l'associazione degli universitari cattolici) e fa carriera nella Democrazia Cristiana, di cui diviene anche segretario provinciale. Consigliere provinciale dal 1975 al 1980, dal 1985 al 1990 \u00e8 Presidente della Giunta. Nel 1990 viene invece eletto in Consiglio Regionale, e dopo il crollo della DC aderisce al Partito Popolare Italiano e in seguito alla Margherita. Partecipa al processo di fondazione del Partito Democratico.\nNel 1994, alla guida di una coalizione di centrosinistra, divenne presidente della Regione Liguria. Rieletto l'anno seguente, stavolta con il voto popolare diretto, mantiene l'incarico fino al 2000, anno in cui viene sconfitto dal candidato delle destre Sandro Biasotti: da quell'anno, sino al 2005, \u00e8 consigliere regionale.\n\u00c8 scomparso nel 2019 all'et\u00e0 di 80 anni a seguito di una insufficienza cardiaca."}
{"id": "326962", "revid": "123482425", "url": "https://it.wikipedia.org/wiki?curid=326962", "title": "Vito D'Ambrosio", "text": "Biografia.\nAttivit\u00e0 giudiziaria.\nNel 1966 si laure\u00f2 in giurisprudenza ed un anno pi\u00f9 tardi vinse il concorso per entrare nella magistratura. Pretore di Ancona dal 1971 al 1986, da quell'anno fino al 1990 ha fatto parte del Consiglio Superiore della Magistratura. Nel 1990 venne nominato sostituto procuratore generale presso la Corte di cassazione e poco dopo sostenne l'accusa contro la Mafia al maxiprocesso di Palermo, istruito da Giovanni Falcone e Paolo Borsellino, cui era legato da profonda amicizia.Altre fonti riportano ,invece, che fosse nella lista nera di Falcone.\nPresidente delle Marche.\nIndipendente di sinistra, nel 1995 venne eletto consigliere regionale e presidente della regione Marche per L'Ulivo tra le file del Partito Democratico della Sinistra, incarico che gli venne confermato nel 2000 dal voto popolare. Nel 2005, dopo la vittoria del candidato de L'Unione Gian Mario Spacca \u00e8 ritornato in magistratura, riprendendo il suo incarico di sostituto procuratore generale.\nIl 30 novembre 2013 \u00e8 stato insignito del Premio Renato Benedetto Fabrizi dell'ANPI."}
{"id": "326963", "revid": "767487", "url": "https://it.wikipedia.org/wiki?curid=326963", "title": "Arturo (gruppo musicale)", "text": "Gli Arturo sono un gruppo musicale italiano, precisamente torinese, attivo dal 1993, che suona hardcore punk (da loro stessi ribattezzato \"hyperfastharcore\"), con qualche influenza di musica elettronica nei lavori successivi.\nStoria.\nNell'inverno del 1993 Alfonso (\"Alfo\") alla voce, Bostik alla chitarra, Stefano al basso e Paolo alla batteria danno vita agli Arturo, band caratterizzata da testi brevi ed incisivi, accompagnati da un'esplosione di veloce e graffiante musica hardcore. Crescono musicalmente nella scena underground torinese e producono un paio di demo autoprodotti, che verranno raccolti nel 1995 nel primo vero album, Ar-Cor, pubblicato dall'etichetta indipendente francese Panx Production. Accompagnato da buone recensioni, l'album apre le frontiere internazionali alla band, che si esibir\u00e0 anche in Francia, Svizzera, Croazia e Germania. Nel 1999 \"Alfo\" lascia il gruppo, che cercher\u00e0 un nuovo cantante fino al 2003, anno in cui \"Gigio\" (ex C.O.V.) si unisce al gruppo per continuare un'intensa attivit\u00e0 live."}
{"id": "326964", "revid": "1543377", "url": "https://it.wikipedia.org/wiki?curid=326964", "title": "Curling ai XV Giochi olimpici invernali", "text": "Ai XV Giochi olimpici invernali del 1988 di Calgary (Canada), vennero disputati due tornei di curling, maschile e femminile.\nI tornei furono disputati solo a scopo dimostrativo. Le gare si svolsero presso la Max Bell Arena di Calgary."}
{"id": "326975", "revid": "508156", "url": "https://it.wikipedia.org/wiki?curid=326975", "title": "Jack Bruce", "text": "Le origini.\nNato nel Dunbartonshire Orientale, vicino a Glasgow, all'et\u00e0 di diciassette anni si iscrisse alla Royal Scottish Academy of Music, dove studi\u00f2 violoncello e composizione. Nel 1962 si un\u00ec alla Blues Incorporated di Alexis Korner e l'anno successivo divenne il bassista di Graham Bond. Il gruppo (Graham Bond Organization) suonava diversi generi musicali, dal Bebop al Rhythm and blues, e tra i suoi componenti c'era anche il batterista Ginger Baker.\nDel periodo in cui sia Bruce sia Baker suonarono assieme nel gruppo \u00e8 nota la loro reciproca ostilit\u00e0. Sono numerosi gli episodi in cui i due si sabotarono reciprocamente gli strumenti e si aggredirono sul palco. Queste tensioni terminarono solo quando Baker, ottenuta \"de facto\" la leadership del gruppo, estromise Bruce.\nIn seguito Bruce suon\u00f2 con il John Mayall Group e con Manfred Mann prima di fondare nel 1966, con Eric Clapton alla chitarra e Ginger Baker alle percussioni, quello che fu uno dei primi e pi\u00f9 influenti supergruppi della storia del Rock: i Cream, trio in cui Bruce ebbe il ruolo di bassista e cantante.\nIn collaborazione col paroliere Pete Brown, Bruce scrisse la maggior parte del materiale originale del gruppo, tra cui: \"Sunshine of Your Love\", con la partecipazione anche di Clapton, \"White Room\", \"Politician\" e \"I Feel Free\". Nel repertorio dei Cream ci sono, comunque, anche molti brani scritti dal solo Bruce quali, per esempio, \"N.S.U.\" e \"We're Going Wrong\".\nLo stile musicale di Bruce mostrava chiaramente l'influenza della sua formazione classica, ed egli ebbe modo di affermare che alcune delle migliori parti di basso mai scritte sono opera di Johann Sebastian Bach. Altre influenze riconoscibili nel suo stile di bassista sono\nriconducibili a James Jamerson e a Charles Mingus. Jack, fin dai primi esordi con i Cream, utilizz\u00f2 diversi modelli di basso elettrico, quali il \"mitico\" Fender bass a quattro e sei corde (Fender bass VI), e il suo intramontabile Gibson che lo accompagn\u00f2 nei suoi pi\u00f9 memorabili successi con Clapton e Baker. Dal punto di vista dell'amplificazione, Bruce era solito utilizzare amplificatori Marshall da 100 watt e oltre. Solamente agli esordi amplificava il suo basso con un Ampeg B-15. Per molti anni Jack utilizz\u00f2 corde \"flatwound\" (cio\u00e8 con una finitura dell'avvolgimento liscia), dando cos\u00ec al suo basso un suono maggiormente \"blues\".\nBruce partecip\u00f2 anche alla \"title-track\" di \"Apostrophe\" di Frank Zappa.\nLa storia recente.\nDopo lo scioglimento dei Cream (novembre 1968), Bruce ha collaborato con molti musicisti di qualit\u00e0 tra cui Lou Reed, partecipando alle incisioni di Berlin. Per alcuni anni ha suonato nella band di Robin Trower (l'album 'BLT' prende nome dalle iniziali dei tre artisti che lo hanno realizzato: Jack Bruce, Bill Lordan e Robin Trower).\nHa collaborato anche con musicisti jazz di grande rilievo, come Tony Williams, John McLaughlin e Carla Bley (nell'album \"Escalator Over The Hill\"), Don Cherry.\nNel 1972-1973, Bruce si un\u00ec a Leslie West e Corky Laing (provenienti dai Mountain, gruppo hard rock americano di una certa notoriet\u00e0) per formare il trio West, Bruce and Laing che produsse due album in studio, \"Why Dontcha\" e \"Whatever Turns You On\", e uno dal vivo, \"Live 'N' Kickin\"'.\nDopo l'esperienza con i Cream, pubblic\u00f2 alcuni album da solo: \"Songs For a Tailor\" (con la collaborazione di musicisti come Chris Spedding, John Hiseman, Dick Heckstall-Smith, Art Themen e George Harrison), \"Harmony Row\" e \"Into The Storm\", per tornare poi al jazz. In seguito collabor\u00f2 anche con la All-Starr Band di Ringo Starr.\nL'attivit\u00e0 di Bruce continu\u00f2 per tutti gli anni Novanta con concerti e nuovi album. Nei primi anni 2000, ebbe seri problemi di salute e nell'estate 2003 gli venne diagnosticato un cancro al fegato; nel settembre dello stesso anno fu sottoposto a un trapianto di fegato che rischi\u00f2 di essergli fatale a causa di una crisi di rigetto, ma in seguito si ristabil\u00ec.\nNel maggio 2005 il gruppo dei Cream si riun\u00ec in occasione del loro 40\u00ba anniversario di formazione, per una serie di concerti alla Royal Albert Hall di Londra e al Madison Square Garden di New York nell'ottobre dello stesso anno. Dalla serie di concerti londinesi venne tratto un album: \"Royal Albert Hall London May 2-3-5-6 2005\".\nIl 24 marzo 2014 ha dato alle stampe il suo ultimo album di studio, \"Silver Rail\".\nNonostante le assai precarie condizioni di salute, ha continuato a esibirsi in giro per il mondo fino a pochi mesi prima della sua morte (25 ottobre 2014).\nL'ultimo live show band della sua carriera artistica con la formazione che lo ha accompagnato negli ultimi anni di vita, \"Jack Bruce &amp; his big blues band\", ha avuto luogo in Italia, a Catanzaro, domenica 7 settembre 2013, nell'ambito della rassegna \"Settembre al Parco\". Un concerto memorabile durante il quale, davanti a un pubblico entusiasta e appassionato, il grande bassista scozzese ha ripercorso con una straordinaria vitalit\u00e0 le tappe della sua carriera di musicista."}
{"id": "326980", "revid": "729019", "url": "https://it.wikipedia.org/wiki?curid=326980", "title": "Scrapie", "text": "La scrapie (pronuncia basata sull'inglese: /s'kreipi/, \"SKR\u00c9Ipi\") \u00e8 una encefalopatia spongiforme trasmissibile (simile alla encefalopatia spongiforme bovina o mucca pazza) che colpisce pecore e capre. Come le altre encefalopatie spongiformi, \u00e8 causata da un prione, che colpisce l'animale a livello del sistema nervoso, causando una malattia a carattere degenerativo progressivo e lunga incubazione. Non \u00e8 dimostrata, sino ad oggi, la trasmissibilit\u00e0 all'uomo.\nModalit\u00e0 di trasmissione.\nNon si conosce, ma si suppone avvenga attraverso la via orale e la fonte principale sarebbe rappresentata dalle placente \ne dagli ambienti contaminati (generalmente i pascoli dove le pecore hanno partorito). \nLa trasmissione pu\u00f2 avvenire sia per via orizzontale (contagio che avviene principalmente durante i parti) sia, \nprobabilmente, per via materna.\nSintomi clinici e diagnosi.\nLa malattia \u00e8 degenerativa e irreversibile.\nI sintomi caratteristici sono:\nPer la parte comportamentale si possono riscontrare nell'animale:\nIl periodo di incubazione varia da 2 mesi a 5 anni. Il decorso clinico della malattia naturale va da 8 a 24 settimane nella pecora e da 2 a 24 settimane nella capra.\nI soggetti colpiti hanno un'et\u00e0 compresa tra 2-5 anni.\nL'unica verifica della malattia avviene post-mortem cercando nel tronco encefalico (obex) il prione (PrPsc).\nPrevenzione.\nIl maschio, pur non essendo in grado di trasmettere l'agente infettante, riveste un ruolo importante in quanto trasmette ai propri figli un profilo genetico pi\u00f9 o meno resistente condizionando pesantemente la suscettibilit\u00e0 alla malattia delle nuove generazioni. Per questo motivo si \u00e8 deciso di effettuare un piano di selezione genetica in modo da determinare una resistenza estremamente elevata alla scrapie.\nRazza resistente.\nL'unica razza resistente alla scrapie \u00e8 la razza ovina autoctona dell'Altopiano di Asiago, la razza \"foza\".\nFilm.\n- Rams - Storia di due fratelli e otto pecore"}
{"id": "326981", "revid": "767487", "url": "https://it.wikipedia.org/wiki?curid=326981", "title": "Paura nella citt\u00e0 dei morti viventi", "text": "Paura nella citt\u00e0 dei morti viventi \u00e8 un film del 1980, diretto da Lucio Fulci. \u00c8 la prima parte della cosiddetta \"Trilogia della morte\", tre film diretti da Fulci tra il 1980 e il 1981, interpretati da Catriona MacColl. Gli altri film della trilogia sono \"...E tu vivrai nel terrore! L'aldil\u00e0\" e \"Quella villa accanto al cimitero\". \u00c8 tra i film italiani preferiti dal regista Quentin Tarantino.\nCon questo film Lucio Fulci codific\u00f2 definitivamente il suo stile nell'horror, fatto di violenza esasperata, scene splatter ed elementi onirici vicini al surreale.\nIl film si doveva intitolare semplicemente \"La paura\", ma la produzione intendeva sfruttare il grande successo di \"Zombi 2\", diretto da Fulci nel 1979, e aggiunse la seconda parte del titolo per rievocare i morti viventi e tentare una sorta di sequel apocrifo del precedente film.\nIn Germania il film fu messo al bando, per le sue immagini considerate troppo violente, e l'unica versione censurata fu a sua volta sequestrata. Solo una versione, ulteriormente censurata, riusc\u00ec a ottenere il visto..\nTrama.\nDunwich. Padre Thomas si impicca a un albero in un cimitero. Nello stesso istante, a New York, la medium Mary Woodhouse vede la scena durante una seduta spiritica. Sconvolta, Mary sviene. Le altre persone presenti alla seduta, tra i quali l'occultista Theresa, ne constatano la morte improvvisa. Sul luogo giunge un commissario di polizia, convinto che Mary sia deceduta per un'overdose. All'improvviso nella stanza si leva una fiammata che lascia tutti stupiti.\nSullo strano avvenimento tenta di indagare anche il giornalista Peter Bell, senza per\u00f2 poter entrare nella casa di Mary, piantonata dalla polizia.\nIl giorno seguente, Peter si reca al cimitero, dove la bara di Mary \u00e8 gi\u00e0 pronta per essere seppellita. I due addetti lasciano il feretro scoperto e Peter, aggirandosi tra le tombe, sente un flebile lamento che proviene dalla bara: preso un piccone, Peter riesce a sfondare il coperchio della bara e salva Mary prima che soffochi.\nNell'appartamento di Theresa, Mary racconta ci\u00f2 che ha visto prima di svenire. Theresa le dice che quello che ha visto \u00e8 descritto nel Libro di Enoch, scritto 4000 anni prima. Il suicidio del prete \u00e8 l'inizio dell'invasione della Terra da parte degli spiriti dei morti. La profezia descritta nel libro si avverer\u00e0 tra poche ore, la notte di Ognissanti.\nIntanto a Dunwich, Bob, un ragazzo dall'aria spiritata, vaga tra le strade deserte della cittadina. Entrando in una casa abbandonata trova i resti di quello che sembra un neonato e fugge via.\nAl bar della cittadina intanto alcuni abitanti discutono su Bob, sul suo essere matto e sugli strani fatti che stanno avvenendo. Mr. Ross \u00e8 convinto che Bob dovrebbe essere allontanato da Dunwich. All'improvviso l'esplosione di uno specchio fa fuggire gli avventori del bar.\nNel frattempo Sandra, una pittrice, si trova nello studio del suo psicoanalista Jerry. La seduta viene interrotta dall'arrivo di Emily, la fidanzata di Jerry, che la sera deve incontrare Bob, perch\u00e9 vuole aiutarlo. Recatasi in un garage, il luogo dell'appuntamento, Emily vede Bob fuggire sconvolto mentre appare padre Thomas. La stessa notte, Tom e Rose, sono appartati in un luogo tranquillo dentro un'automobile. Mentre amoreggiano, Rose scorge il prete impiccato. Egli, con il potere dello sguardo, fa lacrimare sangue alla ragazza e le fa vomitare gli intestini. Tom tenta la fuga, ma il prete gli sfonda il cranio ed estrae il cervello, uccidendolo.\nIntanto il cadavere di Emily viene ritrovato accanto a una pozza di materia putrida. Secondo il medico che accorre sul luogo dell'orribile delitto, Emily \u00e8 morta di paura. Il padre della donna, Mr. Robbins sospetta invece di Bob. Peter e Mary partono da New York alla ricerca di Dunwich. All'obitorio, un impiegato sta truccando il cadavere di Emily. Finito il lavoro, si avvicina alla bara di una donna anziana e tenta di toglierle una preziosa collana. Mentre avvicina le mani al collo della donna, l'impiegato viene morso a sangue.\nSandra telefona a Jerry, allarmata. L'uomo accorre e trova inspiegabilmente in cucina il cadavere della donna anziana. Mentre Sandra e Jerry tentano di trovare una spiegazione razionale il cadavere sparisce all'improvviso. Inoltre una finestra esplode, una parete della casa inizia a sanguinare e John-John, fratello di Emily, vede il volto orribilmente sfigurato della sorella alla finestra della sua stanza.\nIntanto Bob si \u00e8 rifugiato nel garage di Mr. Ross, ed \u00e8 raggiunto dalla giovane figlia di questi. Mr. Ross arriva in garage proprio mentre i due sono dentro una macchina e uccide Bob, perforandogli la testa con un trapano elettrico.\nPeter e Mary giungono a Dunwich, dove incontrano Sandra e Jerry. I quattro entrano nello studio di quest'ultimo e vengono investiti da una tempesta di vermi, entrati da una finestra aperta. Riusciti a scampare alla tempesta, i quattro raggiungono John-John, scoprendo che i suoi genitori sono stati entrambi uccisi. Sandra rimane vittima di Emily, tornata in veste di zombi, mentre Jerry riesce a portare John-John in salvo, affidandolo alla polizia.\nAl bar della cittadina, gli avventori sono assediati dagli zombi. Peter, Jerry e Mary riescono a raggiungere la tomba di padre Thomas prima che venga il giorno di Ognissanti. La tomba per\u00f2 \u00e8 vuota, ma conduce in un sotterraneo che presenta delle pareti composte da scheletri e che culmina in una cappella.\nGli zombi assediano il gruppo. Peter viene massacrato da Sandra, mentre Jerry riesce a trafiggere padre Thomas con un palo, prima che questi riesca a dissanguare Mary. La morte del prete provoca la scomparsa degli zombi, che prendono fuoco.\nJerry e Mary tornano in superficie e ritrovano John-John, accompagnato da due poliziotti. Il bambino corre verso di loro, felice. A un tratto, per\u00f2, gli sguardi di Jerry e di Mary divengono terrorizzati.\nProduzione.\nRegia.\nSubito dopo \"Luca il contrabbandiere\", Lucio Fulci torn\u00f2 all'horror. Il progetto era gi\u00e0 stato avviato durante la lavorazione di \"Luca il contrabbandiere\", tanto che quando Fulci ebbe il via libera dalla produzione lasci\u00f2 il set del film, affidando la fine delle riprese al suo aiuto-regista Roberto Giandalia.\nSceneggiatura.\nIl film fu scritto da Dardano Sacchetti, che aveva scritto anche \"Zombi 2\".\nLa sequenza finale fu suggerita da Vincenzo Tomassi, montatore del film, uno degli storici collaboratori di Fulci. \"\u00abIl film finiva con il bambino che correva verso Jerry e Mary. Sembrava tutto bello. Tomassi disse: 'Perch\u00e9 non spacchiamo l'immagine in diversi pezzi e vediamo le loro facce fuori scena?'. Infatti, dopo aver girato, ci eravamo accorti che i due guardavano dubbiosi verso la macchina da presa. I critici ci hanno scritto sopra 500mila volte, dicendo che era stupendo... Questo dubbio, se il bambino era uno zombi o no, l'aveva inventato Tomassi. La gente lo accetta, perch\u00e9 l'orrore si accetta in quanto idea pura. La ragione non c'\u00e8... c'\u00e8 l'idea pura\u00bb\", dichiar\u00f2 il regista.\nRiprese.\nLe riprese del film iniziarono nell'aprile 1980 e durarono otto settimane. Le riprese furono effettuate a Savannah, in Georgia, per gli esterni, e Roma per gli interni e le scene che richiedevano l'impiego di effetti speciali.\nDurante la lavorazione, qualcuno esasperato dalle riprese che prevedevano una vera pioggia di vermi, introdusse nella borsetta contenente il tabacco per la pipa di Lucio Fulci una manciata di vermi. Fulci, ignaro di tutto, introdusse il tabacco nella pipa e la fum\u00f2. In seguito, quando contrasse una serie di malattie, ipotizz\u00f2 che fossero dovute proprio a quei vermi. Secondo l'operatore del film, Roberto Forges Davanzati, a introdurre i vermi fu Christopher George.\nLe sequenze iniziali, che mostrano il suicidio di padre Thomas, furono realizzate in un vero cimitero. La troupe, per\u00f2, venne cacciata poich\u00e9 aveva iniziato a disseppellire i cadaveri.\nLa sequenza dell'assalto dei vermi fu girata con l'ausilio di veri vermi, gettati sui volti degli attori tramite enormi ventilatori. Alla fine delle riprese della scena, gli attori coinvolti nella sequenza ebbero delle crisi isteriche.\nCast.\nIl ruolo di Rosie Kelvin fu interpretato da Daniela Doria iconica presenza nei film di Lucio Fulci.\nIl ruolo di Mary fu affidato a Catriona MacColl, qui alla sua prima interpretazione in un film di Fulci, che in seguito interpreter\u00e0 anche \"...E tu vivrai nel terrore! L'aldil\u00e0\" e \"Quella villa accanto al cimitero\".\nIl ruolo di Peter Bell fu interpretato da Christopher George, apparso in molti western statunitensi. I rapporti tra l'attore e Fulci non furono molto buoni. Fulci, che aveva l'abitudine di dare un soprannome a tutti i membri della sua troupe, soprannomin\u00f2 George \"il cane col sigaro\".\nIl ruolo di Bob fu interpretato da Giovanni Lombardo Radice, attore molto noto agli amanti dei film horror italiani. Anche il rapporto di Fulci con Radice non fu molto buono sul set.\nTom fu interpretato da Michele Soavi, futuro regista di film horror e allora agli esordi in veste di attore. Soavi partecip\u00f2 al film anche in veste di aiuto regista.\nAntonella Interlenghi, che interpret\u00f2 Emily, venne arrestata negli Stati Uniti durante le riprese del film. L'accusa fu oltraggio al pudore. L'attrice usc\u00ec su cauzione, pagata dalla produzione.\nIn un piccolo ruolo, quello del becchino, appare Perry Pirkanen, reduce dal controverso e scioccante \"Cannibal Holocaust\" diretto da Ruggero Deodato nel 1979.\nScenografia.\nLe scenografie del film furono realizzate da Massimo Antonello Geleng, alla sua prima collaborazione con Fulci. Inizialmente il regista non era molto contento di Geleng, che fu imposto dalla produzione. Alla fine delle riprese, invece, Fulci apprezz\u00f2 molto il lavoro di Geleng, tanto da richiamarlo spesso per effettuare le scenografie dei suoi film.\nSavannah \u00e8 in realt\u00e0 una citt\u00e0 abbastanza solare, non adatta alle atmosfere cupe del film. Per questo Geleng ricostru\u00ec il vento, la nebbia e la polvere.\nAlcune scene del film in esterni furono ricostruite in studio, a Roma. La casa che si vede nell'incipit del film, quella della medium, fu ricostruita agli studi De Paolis, come anche la casa di Sandra. I quadri presenti nella casa furono realizzati dallo stesso Geleng.\nI sotterranei che dalla tomba di padre Thomas conducono alla sua cappella furono ricostruiti in studio. La realizzazione dur\u00f2 un mese.\nTrucco ed effetti speciali.\nContrariamente a quanto riportano molte fonti, i trucchi e gli effetti speciali non furono realizzati da Giannetto De Rossi e Maurizio Trani bens\u00ec da Gino De Rossi, Franco Rufini e Rosario Prestopino. I trucchi degli zombi furono realizzati da Prestopino, mentre Rufini si occup\u00f2 del trucco delle attrici.\nLa sequenza in cui Daniela Doria vomita le sue interiora fu realizzata con l'ausilio di una testa finta e di interiora di pecora. La sequenza della morte di Bob, la cui testa viene trapanata, fu ideata da Sacchetti e gli effetti speciali furono realizzati sia da Rufini sia da Prestopino.\nFotografia.\nLa fotografia del film fu realizzata da Sergio Salvati, storico collaboratore di Fulci.\nLa sequenza della sepoltura prematura di Mary fu girata in studio. Fu realizzato attorno alla MacColl un capanno nero per non far entrare la luce esterna. Si prepar\u00f2 quindi una bara finta, costruita da due pareti laterali e un coperchio, ma era presente anche una vera bara, utilizzata per le inquadrature dall'alto. La MacColl era distesa su un materasso e il coperchio era pi\u00f9 alto di quello di una bara reale, per permettere all'attrice di alzare le mani e grattare con le unghie. A seconda dell'inquadratura, i pannelli laterali venivano spostati mentre la macchina da presa era posizionata sotto l'attrice. La sequenza fu girata in due giorni e le riprese furono spesso interrotte poich\u00e9 la MacColl aveva attacchi di claustrofobia. La sequenza fu inoltre girata a 35/40 fotogrammi al secondo, a differenza dei canonici 24, per rallentare i gesti dell'attrice.\nAccoglienza.\nIl film usc\u00ec in Italia l'11 agosto 1980 e incass\u00f2 in totale 985.238.798 lire. Gli incassi furono al di sotto di quelli di \"Zombi 2\", ma il film fu venduto molto bene all'estero, divenendo presto un cult movie.\nCritiche.\nAlla sua uscita \"Paura nella citt\u00e0 dei morti viventi\" non fu molto apprezzato dalla critica cinematografica italiana, come d'altronde tutti i film di Fulci. Fu invece apprezzato subito dai critici francesi, che lo ritennero uno dei migliori horror di quegli anni.\nSoltanto negli ultimi anni il film \u00e8 stato rivalutato da alcune riviste dedicate al cinema di genere.\nTitoli per l'estero.\nIl film usc\u00ec negli Stati Uniti e nel Regno Unito come \"The Fear\", \"City of the living dead\", \"Gates of Hell\", in Francia come \"Frayeurs\", in Germania Ovest come \"Ein Zombie hing am Glockenseil\" e in Spagna come \"Miedo en la ciudad de los muertos vivientes\".\nRiferimenti letterari.\nIl film contiene molti riferimenti alle opere degli scrittori Howard Phillips Lovecraft (Dunwich rimanda a un suo famoso racconto, \"L'orrore di Dunwich\"), Edgar Allan Poe (la sequenza della sepoltura prematura) e Stephen King (sono vari i riferimenti al suo \"Le notti di Salem\")."}
{"id": "326982", "revid": "1782831", "url": "https://it.wikipedia.org/wiki?curid=326982", "title": "Lemony Snicket", "text": "Lemony Snicket \u00e8 un personaggio immaginario inventato dallo scrittore statunitense Daniel Handler, nonch\u00e9 pseudonimo dell'autore stesso.\nBiografia del personaggio.\nVita.\nCome gli orfani Baudelaire, Snicket viene da una famiglia con tre bambini. Suo fratello, Jacques Snicket, e sua sorella, Kit Snicket, erano anche membri di V.F. e amici dei genitori dei Baudelaire. In giovent\u00f9 ha conosciuto il Conte Olaf, avendo frequentato la sua stessa scuola, e si \u00e8 unito al collegio di V.F. con diversi altri personaggi della serie. Ricevette delle lezioni private nella sede di V.F. sui Monti Manomorta, e dopo essersi diplomato fu assunto dal \"Daily Punctilio\" come critico teatrale e per i necrologi. Pi\u00f9 avanti, dopo averla incontrata a scuola, ebbe una sfortunata storia d'amore con un'attrice, membro di V.F., Beatrice, la madre di Violet, Klaus e Sunny. Lemony e Beatrice dovevano sposarsi, ma Beatrice ruppe il fidanzamento per motivi non chiari (nella serie si insinua che lei credeva che Lemony fosse il responsabile di diversi crimini commissionati dal Conte Olaf) e ridiede l'anello a Lemony, spiegandogli perch\u00e9 non si potevano sposare. Quindi si spos\u00f2 con un altro uomo, Bertrand, e infine morirono, diversi anni dopo, nell'incendio che distrusse casa Baudelaire. Snicket allude frequentemente a Beatrice, nei libri, e le dedica ogni volume di \"Una serie di sfortunati eventi\".\nI Baudelaire pensavano che Snicket fosse stato ucciso, visto che nel libro di Olaflandia, seguendo la tradizione del dare i nomi di morti ai figli, scrivono che avrebbero dato il suo nome a Violet, nel caso in cui fosse stata un maschio. Comunque, visto che il secondogenito, Klaus, non \u00e8 stato chiamato Lemony, si presume che i Baudelaire avessero scoperto che Lemony era vivo (visto anche un telegramma mandato da Lemony, presente in \"The Beatrice Letters\").\nSnicket \u00e8 anche conosciuto per essere stato amico di una donna chiamata \"R.\", la Duchessa di Winnipeg.\nNarratore e personaggio.\nLemony Snicket \u00e8 il primo critico teatrale del \"Daily Punctilio\", che lo aveva incaricato della ricerca e scrittura della triste storia degli orfani Baudelaire per \"molti motivi legali e personali\". Ha seguito i loro movimenti e collezionato racconti dalle loro avventure, ma probabilmente non ha mai incontrato Violet, Klaus o Sunny di persona, anche se i fan spesso lo identificano come il tassista che appare ne \"Il penultimo pericolo\". Pi\u00f9 la serie va avanti pi\u00f9 diventa chiaro che Snicket ha conosciuto i genitori Baudelaire attraverso V.F. Comunque, come detto ne \"L'ostile ospedale\" e ne \"La fine\", nonostante le sue ricerche non \u00e8 a conoscenza della locazione attuale dei fratelli Baudelaire. Lemony \u00e8 stato reclutato da V.F. sin da piccolo, come si intuisce nella canzone \"Little Snicket Lad\". In \"The Beatrice Letters\", sua nipote, la figlia di Kit Snicket, Beatrice, dice che lei credeva che lui fosse una sorta di detective, viste le sue indagini sul caso dei Baudelaire.\nSnicket si disprezza spesso: si descrive come un codardo, e in vari punti dei libri afferma di non poter essere capace di affrontare le situazioni vissute dai Baudelaire con cos\u00ec tanto coraggio. Confessa anche di non aver compiuto imprese nobili, come il noto furto della zuccheriera e l'uccisione dei genitori del Conte Olaf. Inoltre dice anche di fare molte cose insolite, nel tempo libero, incluso eliminare tutte le sue tracce, cercare nuovi posti nascosti, esaminare piatti sospetti e cercare le pericolose vite dei Baudelaire. Sostiene di scriversi spesso note di ringraziamento per tirarsi su di morale, anche se invano. Ne \"L'atro antro\", Capitan Controsenso dichiara che il \"fratello di Jacques\", ovviamente Lemony, faceva parte del suo equipaggio sul \"Queequeg\" (\u00e8 anche sottinteso che facesse parte della \"Prospero\"). I nemici di Snicket ne sono costantemente alla caccia e spesso tentano senza successo di denunciarlo, nonch\u00e9 di escogitare trappole dalle quali lui per\u00f2 riesce a fuggire.\nTeorie dei fan.\nC'\u00e8 una teoria che dice che Snicket sia una metafora di Dante Alighieri, per vari motivi:"}
{"id": "326983", "revid": "287204", "url": "https://it.wikipedia.org/wiki?curid=326983", "title": "Jotunheimen", "text": "Jotunheimen (in norvegese Jotunheimen significa \"casa dei giganti\".) \u00e8 una catena montuosa situata nella parte meridionale della Norvegia e che si estende per una superficie di circa 3.500\u00a0km\u00b2. Fa parte della catena dei monti scandinavi. Le 26 montagne pi\u00f9 elevate della Norvegia si trovano nella catena di Jotunheimen, compreso il monte Galdh\u00f8piggen (2469\u00a0m), cima pi\u00f9 elevata del paese. I monti Jotunheimen sono situati fra le contee di Innlandet e Vestland. Dal 1980, un'area pari a 1.145\u00a0km\u00b2 dei monti Jotunheimen \u00e8 stata dichiarata parco nazionale.\n\u00c8 una popolare meta per gli escursionisti e il club alpino norvegese vi gestisce diversi rifugi cos\u00ec come diversi sentieri numerati.\nGeografia, geologia, paesaggio.\nLo Jotunheimen \u00e8 delimitato a est dall'altopiano di Valdresflya e il fiume Sjoa, dai laghi Bygdin e Tyin a sud, dal Sognefjellet e il B\u00f8verdalen a ovest e dal Kvittingskj\u00f8len a nord."}
{"id": "326984", "revid": "774918", "url": "https://it.wikipedia.org/wiki?curid=326984", "title": "Sweyn III di Danimarca", "text": "Biografia.\nEra figlio illegittimo di Erik II Emune e di un'amante.\nDopo l'abdicazione di Eric III nel 1146 Sweyn fu eletto re di Zelanda ma per diversi anni dovette lottare contro il suo rivale Canuto V che regnava nello Jutland. Un intervento militare germano fece diventare Sweyn \"primo Re\" con Canuto come co-regnante ma la posizione di Sweyn fu minata dai suoi presunti atteggiamenti tirannici e il suo comportamento pro-germano. Nel 1154 fu spodestato da un'alleanza tra Canuto e Valdemaro I, che era stato fino a quel momento uno dei suoi sostenitori. Dopo alcuni anni in esilio, nel 1157 Sweyn riusc\u00ec con l'aiuto militare germano ad arrivare a una tripartizione forzata del Regno, proclamandosi governatore della Scania.\nSi dice che nel corso di un banchetto (il cosiddetto \"Banchetto di sangue\" a Roskilde) nel 1157 avesse cercato di eliminare i suoi due co-governatori. Canuto rimase ucciso, Valdemaro fu gravemente ferito ma riusc\u00ec a fuggire nello Jutland.\nValdemaro non accett\u00f2 la sconfitta e radun\u00f2 un esercito con l'appoggio dei cosiddetti figli di Skjalm, e il 23 ottobre Sweyn venne sconfitto a Grathe Heath (da cui il suo soprannome) e venne ucciso durante la fuga.\nFamiglia e figli.\nSpos\u00f2 Adela di Mei\u00dfen (\u2020 1181), figlia di Corrado il Grande di Mei\u00dfen, margravio di Mei\u00dfen e di Lusazia, e Ida, ed ebbero:\nIn seguito alla morte di Sweyn, Adela spos\u00f2 in seconde nozze il conte Adalberto di Ballenstedt (\u2020 1171)."}
{"id": "326985", "revid": "767487", "url": "https://it.wikipedia.org/wiki?curid=326985", "title": "Marianna Vardinoyannis", "text": "\u00c8 moglie dell'armatore Vardis Vardinoyannis.\nMarianna Vardinoyannis \u00e8 nata ad Atene o, secondo altre fonti, a Ermioni.\nAttivit\u00e0 mondane.\nMarianna Vardinoyannis \u00e8 nota negli ambienti del \"jet set\" internazionale soprattutto per la sua amicizia con membri della famiglia Kennedy e per i ricevimenti mondani che organizza nella sua villa di Ekali, lussuoso quartiere di Atene.\nAttivit\u00e0 filantropiche.\nMarianna Vardinoyannis \u00e8 presidente della \"Fondazione per il bambino e la famiglia\" e del comitato \"ELPIDA\", due istituzioni che si propongono di combattere gli abusi contro i bambini e la violazione dei loro diritti. ELPIDA (Tradotto in italiano: Speranza), in particolare, \u00e8 attiva nell'aiutare i bambini malati di cancro fin dal 1992, anno della sua fondazione. A questo scopo sono stati forniti agli ospedali di Atene le pi\u00f9 moderne attrezzature a spese del comitato ed \u00e8 in fase di realizzazione un nuovo centro pediatrico-oncologico nella capitale greca.\nIl 21 ottobre 1999 Marianna Vardinoyannis \u00e8 stata nominata dall'UNESCO ambasciatore di buona volont\u00e0."}
{"id": "326991", "revid": "729019", "url": "https://it.wikipedia.org/wiki?curid=326991", "title": "Sojuz 1", "text": "Sojuz 1 fu la prima missione con equipaggio della nuova navicella spaziale sovietica Sojuz. A causa di diverse imperfezioni di carattere tecnico, la missione dovette essere interrotta in anticipo avviando un atterraggio di emergenza. Il cosmonauta Vladimir Michajlovi\u010d Komarov mor\u00ec durante l'atterraggio della capsula.\nSituazione d'origine.\nL'esplorazione umana dello spazio sovietica era riuscita negli anni dal 1961 al 1965 a raggiungere una serie di importantissimi primati:\nSuccessivamente l'Unione Sovietica non era pi\u00f9 riuscita ad avanzare in questo settore, dato che era gi\u00e0 stato raggiunto il limite tecnico delle capsule impegnate per le varie missioni. Le capsule sovietiche Vostok e Voschod, al contrario delle statunitensi del programma Gemini, non avevano la possibilit\u00e0 di essere pilotate e pertanto non consentivano l'esecuzione di manovre orbitali come il cambio attivo di traiettoria, le manovre rendezvous o addirittura d'aggancio.\nQuesto ritardo doveva essere compensato dalla nuova capsula Sojuz, la quale si trovava in fase di progettazione e di sviluppo sin dal 1963.\nTre missioni di prova prive di equipaggio fallirono. Durante il primo lancio, eseguito il 28 novembre 1966 con la denominazione camuffata Cosmos 133, la navicella spaziale non pot\u00e9 essere portata in una posizione stabile per mantenerla in orbita. Una seconda capsula che doveva eseguire una manovra di rendezvous con Cosmos 133, rimase per il predetto motivo a terra. Anche l'accensione dei retrorazzi frenanti non riusc\u00ec nonostante numerosi tentativi. Quando finalmente la capsula incominci\u00f2 a rientrare in atmosfera in maniera \"naturale\" si calcol\u00f2 che la stessa sarebbe atterrata in Cina. Pertanto si decise di attivare il sistema di autodistruzione. La navicella spaziale non venne mai trovata e pertanto si considera che fosse esplosa come previsto.\nL'esemplare con il numero di serie 2 doveva essere lanciato il 14 dicembre 1966. L'accensione dei propulsori non riusc\u00ec e il lancio stesso dovette essere interrotto. Durante la fase di svuotamento dei serbatoi di carburante del razzo vettore, improvvisamente prese fuoco la torre di salvataggio, e immediatamente tutto il razzo si incendi\u00f2, esplodendo poco dopo. Almeno una persona perse la vita in questa circostanza.\nUna terza navicella spaziale venne lanciata il 7 febbraio 1967 sotto la denominazione di Cosmos 140. Raggiunta la traiettoria d'orbita pure questa capsula non pot\u00e9 essere posizionata in una maniera sufficientemente stabile. La fase di rientro in atmosfera avvenne con un'inclinazione molto superiore del previsto.\nInfine, la capsula precipit\u00f2 nelle acque del lago Aral dove pot\u00e9 essere recuperata con enorme fatica dai sommozzatori.\nIl programma di esplorazione umana dello spazio americano invece era gi\u00e0 riuscito nel dicembre del 1965 a effettuare la prima manovra di rendezvous fra due equipaggi in volo nello spazio durante le missioni Gemini 6 e Gemini 7. Inoltre, con Gemini 8, a marzo del 1966 era riuscito il primo aggancio di due veicoli spaziali nell'orbita terrestre. Il principale artefice dei successi sovietici fra il 1957 e il 1965, grazie al quale l'Unione Sovietica era rimasta un passo avanti agli Stati Uniti per quasi 10 anni, Sergei Korolev era morto il 14 gennaio 1966. Per il momento comunque il Programma Apollo era rimasto fermo dal gennaio del 1967 in seguito alla catastrofe dell'Apollo 1.\nL'Unione Sovietica intravedeva la possibilit\u00e0 di superare nuovamente gli americani eseguendo una manovra di aggancio di due capsule spaziali con equipaggio nell'orbita terrestre consentendo contemporaneamente a tale manovra il passaggio di cosmonauti da una capsula verso l'altra - un nuovo primato nella \"corsa verso lo spazio\". Pertanto venne programmato di impegnare le prime due navicelle spaziali Sojuz per il primo doppio lancio e volo di coppia equipaggiato di questo programma.\nEquipaggio.\nLa Sojuz 1 venne pilotata da Vladimir Michajlovi\u010d Komarov. Komarov aveva gi\u00e0 volato nello spazio a bordo della Voschod 1, divenendo cos\u00ec il primo cosmonauta a effettuare due missioni. Riserva per questa missione venne nominato il pi\u00f9 famoso dei cosmonauti, Jurij Alekseevi\u010d Gagarin. Komarov era cosciente che l'eccessiva fretta con cui era stata preparata la missione stava minacciando la sicurezza e l'elenco di problemi incontrati nello sviluppo della capsula era impressionante, ma sapeva anche che se lui avesse rinunciato, Gagarin avrebbe dovuto sostituirlo; decise di continuare la missione .\nMissione.\nIl lancio della Sojuz 1 equipaggiata da Vladimir Michajlovi\u010d Komarov venne eseguito il 23 aprile 1967. Il lancio della Sojuz 2 doveva avvenire 24 ore pi\u00f9 tardi.\nPoco dopo aver raggiunto la traiettoria d'orbita terrestre ebbero inizio i problemi. Infatti uno dei due pannelli solari non si era aperto come previsto e pertanto non poteva essere garantita l'alimentazione d'energia per la capsula. Inoltre Komarov non fu in grado di girare la navicella per rivolgerla verso il Sole. Pertanto neppure l'unico pannello solare correttamente aperto fu in grado di fornire sufficiente energia. Considerando che la capsula Sojuz era dotata di accumulatori di energia di capacit\u00e0 relativamente scarsa, fu immediatamente chiaro che la missione non poteva durare il tempo originariamente previsto. Inoltre i due trasmettitori radio a onde corte non funzionarono correttamente e pertanto un collegamento perfetto pot\u00e9 essere garantito esclusivamente tramite frequenza VHF, cio\u00e8 solo quando la capsula sorvolava territorio sovietico.\nInizialmente si pens\u00f2 di poter risolvere il problema di alimentazione, eventualmente anche assegnando a due dei tre cosmonauti della Sojuz 2 (Eliseev e Chrunov) il compito di sbloccare il pannello solare. In ogni caso la Sojuz aveva solo tre posti disponibili, per cui Komarov avrebbe dovuto tentare comunque il rientro con la Sojuz 1. Man mano che divenivano evidenti i problemi tecnici della navicella, comunque, la Commissione di Stato decise l'annullamento del volo della Sojuz 2, concentrando gli sforzi dei tecnici e dei controllori di volo sul modo di riportare a terra Komarov.\nDurante la 16\u00aa orbita terrestre alle ore 23.56 U.T. del 23 aprile venne eseguito il primo tentativo di accendere i retrorazzi frenanti per far rientrare a terra Komarov anticipatamente sui piani di volo. Il tentativo non riusc\u00ec e la Sojuz 1 rimase sulla traiettoria d'orbita. Anche un secondo tentativo di accensione alla 17\u00aa orbita (alle ore 1.25 U.T. del 24 aprile) non riusc\u00ec.\nAlla 18\u00b0 orbita fu Komarov stesso ad azionare manualmente i retrorazzi frenanti, consentendo cos\u00ec un atterraggio su territorio sovietico durante le ore diurne. Raggiunta una quota di circa sette chilometri da terra, si sarebbero dovuti aprire i paracadute per frenare la velocit\u00e0 d'atterraggio della capsula. Gli stessi non si aprirono completamente e pertanto la capsula Sojuz 1 precipit\u00f2 a terra poco dopo con l'enorme velocit\u00e0 d'impatto pari a 40 metri al secondo, causando la morte del cosmonauta Vladimir Komarov.\nIl fatto che Komarov non potesse sopravvivere all'atterraggio fu chiaro solo pochi minuti dopo l'impatto a terra. In tale circostanza la capsula si trovava gi\u00e0 a un'altezza tale che i segnali radio trasmessi su frequenza VHF non potevano essere intercettati da stazioni radio all'estero. Le varie voci ufficiose, riguardanti le polemiche tra Komarov e i costruttori della Sojuz dopo il rientro in atmosfera, e le grida di paura e richieste d'aiuto via radio da parte del cosmonauta, devono essere considerate e valutate tenendo presente il predetto aspetto.\nEffetti della tragedia.\nL'incidente della Sojuz 1 e la morte di Komarov furono un duro colpo per il programma sovietico di esplorazione umana dello spazio, in quanto l'insuccesso non poteva essere nascosto all'opinione pubblica di tutto il mondo.\nDurante i successivi esami per accertare le cause della tragedia si dovettero constatare molteplici errori e imperfezioni di costruzione e di sviluppo. Fra l'altro venne accertato un errore di assemblaggio dei paracadute. Se la Sojuz 2 fosse stata lanciata come programmato, anche i tre cosmonauti a bordo sarebbero deceduti per lo stesso problema. Dovevano pertanto la loro vita ai problemi subito denunciati da Komarov sulla Sojuz 1, che avevano fatto cancellare il decollo della seconda capsula.\nAlla missione equipaggiata cancellata non venne ufficialmente assegnato un numero, ma pi\u00f9 volte viene denominata missione Sojuz 2A. La denominazione Sojuz 2 venne successivamente utilizzata per una capsula Sojuz priva di equipaggio.\nA causa di diversi rallentamenti durante la fase di modifiche di costruzione e di assemblaggio della capsula, si pot\u00e9 eseguire il secondo lancio di una navicella Sojuz, in questo caso priva di equipaggio, appena a ottobre del 1967, con le missioni Cosmos 186 e Cosmos 188. Sojuz 3 fu la prima missione equipaggiata successiva alla tragedia e venne eseguita a ottobre del 1968. Il programmato passaggio di cosmonauti da una navicella verso un'altra, cio\u00e8 il programma originario di questa missione, pot\u00e9 essere effettuato con successo a gennaio del 1969 durante la missione Sojuz 4 e Sojuz 5."}
{"id": "326994", "revid": "121843067", "url": "https://it.wikipedia.org/wiki?curid=326994", "title": "Mare di Norvegia", "text": "Il mare di Norvegia (in norvegese: \"Norskehavet\") fa parte dell'oceano Atlantico settentrionale e si colloca fra il mare del Nord (a nord della Scozia) e il mare di Groenlandia. A ovest lambisce il mare d'Islanda e a nord-est il mare di Barents. A sud-ovest lo separa dall'Oceano Atlantico una dorsale sottomarina situata fra l'Islanda e le isole F\u00e6r \u00d8er. A nord la dorsale di Jan Mayen lo separa dal mar Glaciale Artico.\nCorrenti.\nNel mare di Norvegia e nel mare di Groenlandia le acque superficiali sprofondano per circa 2/3\u00a0km fino al fondale ossigenando le acque di profondit\u00e0. Ne risultano una corrente di superficie calda e una corrente di profondit\u00e0 fredda che lambiscono la costa occidentale della Norvegia.\nLa corrente dell'Islanda orientale trasporta acque fredde dal mare di Norvegia verso l'Islanda e poi a est lungo il circolo polare artico. La corrente norvegese atlantica invece trasporta acqua pi\u00f9 calda influenzando il clima della Norvegia e permettendo che l'area resti sgombra dai ghiacci.\nNel mare di Norvegia ha origine gran parte dell'acqua profonda del Nord Atlantico."}
{"id": "327009", "revid": "1632387", "url": "https://it.wikipedia.org/wiki?curid=327009", "title": "La Cenerentola", "text": "La Cenerentola \u00e8 un dramma giocoso di Gioachino Rossini su libretto di Jacopo Ferretti. Il titolo originale completo \u00e8 \"La Cenerentola, ossia La bont\u00e0 in trionfo\".\nIl soggetto fu tratto dalla celebre fiaba \"Cendrillon\" di Charles Perrault (1697), ma Ferretti si serv\u00ec anche di due libretti d'opera: \"Cendrillon\" di Charles Guillaume Etienne per Nicol\u00f2 Isouard (1810) e \"Agatina, o la virt\u00f9 premiata\" di Francesco Fiorini per Stefano Pavesi (1814).\nL'opera fu composta in circa tre settimane e Rossini, come fece in altre occasioni, affid\u00f2 ad un assistente (in questo caso Luca Agolini) la composizione dei recitativi secchi, delle arie di Alidoro (\"Vasto teatro \u00e8 il mondo\") e Clorinda (\"Sventurata! Mi credea\") e del coro \"Ah, della bella incognita\".\nLa prima rappresentazione ebbe luogo il 25 gennaio 1817 al Teatro Valle di Roma. Il contralto Geltrude Righetti Giorgi, che era stata gi\u00e0 la prima Rosina del \"Barbiere di Siviglia\", cant\u00f2 il ruolo della protagonista.\nIl debutto, pur non provocando uno scandalo paragonabile a quello del \"Barbiere\", fu un insuccesso, ma dopo poche recite, l'opera divenne popolarissima e fu ripresa in Italia e all'estero.\nCome aveva gi\u00e0 fatto altre volte, Rossini us\u00f2 la tecnica dell'autoimprestito, cio\u00e8 prese le musiche per alcuni brani da opere composte in precedenza: il rond\u00f2 di Angelina \u00e8 tratto dall'aria del conte di Almaviva \"Cessa di pi\u00f9 resistere\" del \"Barbiere\" e la sinfonia \u00e8 tratta da quella della \"Gazzetta\".\nPer una ripresa del 1820 al Teatro Apollo di Roma, avendo a disposizione l'ottimo basso Gioacchino Moncada, Rossini sostitu\u00ec l'aria di Alidoro composta da Agolini con una grande aria virtuosistica (\"L\u00e0 del ciel nell'arcano profondo\"), che nelle rappresentazioni odierne viene solitamente eseguita. Scelta che per altro obbliga a scritturare una prima parte anche per il ruolo di Alidoro, che nella versione originale era poco pi\u00f9 di un comprimario.\nTrama.\nAtto I.\n\"In un castello di don Magnifico\"\nClorinda e Tisbe, figlie di don Magnifico, si pavoneggiano davanti allo specchio vantandosi e glorificandosi. Angelina, figliastra di don Magnifico, canta una malinconica canzone (\"Una volta c'era un re\"), quasi presaga dello strano destino che sta per vivere. Le due sorelle la rimbrottano, ma subito entra Alidoro, precettore del principe don Ramiro, mascherato da mendicante, per spiare le tre sorelle. Chiede un po' d'elemosina, ma viene insultato dalle due sorellastre: Angelina di nascosto gli d\u00e0 del caff\u00e8, e Alidoro la ringrazia. Egli tiene d'occhio le tre per segnalare al principe i loro comportamenti: infatti il principe cerca moglie. Dopo essere stato curato da Angelina, e maltrattato da Clorinda e Tisbe, Alidoro se ne va, mentre alcuni cavalieri segnalano l'arrivo imminente del principe. Don Magnifico entra in scena, svegliato dalle figlie (\"Miei rampolli femminini\"), che lo avvertono dell'arrivo del principe: il padre raccomanda alle due figliole di comportarsi e vestirsi bene. Subito dopo entra don Ramiro, in vesti di paggio. Egli infatti ha scambiato le sue vesti con quelle del servo Dandini per spiare il comportamento delle sorelle. Cenerentola lo nota, e tra i due giovani scoppia l'amore (\"Un soave non so che\"). Subito dopo entra Dandini (\"Come un'ape nei giorni d'aprile\"), seguito dalla famiglia. N\u00e9 don Magnifico, n\u00e9 le tre sorelle si sono accorte dello scambio di persona. Il cameriere vezzeggia le sorellastre, che elogiano il mascherato Dandini. Angelina chiede al patrigno se pu\u00f2 venire alla festa, dato che tutti ci stanno andando. Ma don Magnifico la caccia sdegnosamente. Alidoro, vedendola, decide di aiutarla (\"L\u00e0 del ciel nell'Arcano profondo\", di Rossini, con cui sostitu\u00ec, provvidenzialmente, la modesta aria composta originariamente dall'Agolini, \"Vasto teatro \u00e8 il mondo\").\nIntanto, nel palazzo, Ramiro e Dandini discutono sulle figlie del barone, e decidono di metterle alla prova: Dandini afferma che la ragazza scelta sar\u00e0 sua sposa, mentre l'altra andr\u00e0 a Ramiro. Le ragazze, sdegnate, rifiutano i vezzeggiamenti del principe mascherato: improvvisamente giunge una strana ragazza vestita splendidamente. Ella \u00e8 Angelina, velata, venuta l\u00ec per partecipare al ballo, vestita da Alidoro. Tisbe e Clorinda notano una certa somiglianza con la sorella. Anche il padre se ne accorge, ma le loro idee vengono smentite. Dandini invita tutti a tavola, ma l'atmosfera \u00e8 strana: tutti hanno paura che il proprio sogno svanisca (\"... ho paura che il mio sogno vada in fumo a dileguar!\").\nAtto II.\nDon Magnifico riconosce nella misteriosa dama velata Cenerentola, tuttavia \u00e8 sicuro che il principe sceglier\u00e0 o Clorinda o Tisbe, e svela alle figlie che, appropriandosi del patrimonio di Angelina, l'ha sperperato per permettere loro di vivere nel lusso. Intanto Cenerentola, infastidita da Dandini che cerca di sedurla, rivela di essere innamorata del paggio. Ramiro \u00e8 fuori di s\u00e9 dalla gioia, ma Angelina gli d\u00e0 un braccialetto, e gli dice che, se vuole amarla, dovr\u00e0 cercarla e ridarglielo; Ramiro, dopo la fuga di Cenerentola, annuncia che la ritrover\u00e0 (\"S\u00ec, ritrovarla io giuro\").\nIntanto, Dandini rivela a don Magnifico di essere in realt\u00e0 il cameriere del re (\"Un segreto d'importanza\"), scatenando l'ira e l'indignazione del barone. Il barone si adira e torna a casa.\nIntanto Cenerentola, a casa, ricorda il magico momento vissuto alla festa, e ammira il braccialetto. Arrivano don Magnifico e le sorellastre, irate per la rivelazione di Dandini. Subito dopo si scatena un temporale, e la carrozza del principe (merito del maltempo, e di Alidoro) si rompe davanti alla casa.Ramiro e Dandini entrano e chiedono ospitalit\u00e0. Don Magnifico, che pensa ancora di far sposare una delle figlie al principe, ordina a Cenerentola di dare la sedia regale al principe, e Angelina la d\u00e0 a Dandini, non sapendo che non \u00e8 lui il principe. Il barone le indica Ramiro, e i due giovani si riconoscono (\"Siete voi... questo \u00e8 un nodo avviluppato\").\nI parenti, irati, minacciano Cenerentola (\"Donna sciocca! Alma di fango\"!). Ramiro e Dandini la difendono, annunciando vendetta e terribili punizioni sulla famiglia. Cenerentola allora invoca la piet\u00e0 del principe, ormai suo sposo, e dice che \"la sua vendetta sar\u00e0 il loro perdono\". Arriva Alidoro, tutto contento della sorte di Angelina. Clorinda s'indispettisce alle parole del vecchio, ma Tisbe preferisce accettare la sorella come principessa. Alla fine dell'opera, Cenerentola, salita al trono, concede il perdono alle due sorellastre e al patrigno (rond\u00f2 \"Nacqui all'affanno\"), che, commossi, la abbracciano e affermano che nessun trono \u00e8 degno di lei.\nOrganico orchestrale.\nLa partitura di Rossini prevede l'utilizzo di:\nPer i recitativi secchi:\nCitazioni.\nIl sestetto \"Questo \u00e8 un nodo avviluppato\", \u00e8 stato utilizzato da Pascal Roulin nel film \"L'Op\u00e9ra Imaginaire\", una sorta di cartone animato simile a \"Fantasia\" della Disney ma con brani d'opera anzich\u00e9 sinfonici.\nLa melodia di \"Non pi\u00f9 mesta accanto al foco\" \u00e8 ripresa da \"Il barbiere di Siviglia\", precisamente nel rond\u00f2 \"Ah! il pi\u00f9 lieto, il pi\u00f9 felice\" del Conte di Almaviva, a sua volta ripresa da \"Le nozze di Teti e Peleo\" (aria \"Ah, non potrian resistere\" di Cerere).\nDurante il sestetto, Dandini nomina il gioco del pallone col bracciale, ora meno conosciuto, ma assai di moda soprattutto in Italia nei secoli scorsi: \"Alfine sul bracciale ecco il pallon torn\u00f2; e il giocatore maestro in aria il ribalz\u00f2\".\nIl tema del perdono \u00e8 presente anche nella precedente opera di Piccinni \"La Cecchina\". Si scopre che la protagonista, inizialmente creduta una semplice giardiniera, \u00e8 in realt\u00e0 una baronessa abbandonata dal padre. Pu\u00f2 quindi sposare il Marchese che amava ricambiata e perdonare chi la trattava male non conoscendo il suo reale grado."}
{"id": "327014", "revid": "748037", "url": "https://it.wikipedia.org/wiki?curid=327014", "title": "Giacinto Platania", "text": " \nA lui si devono numerose opere nell'acese e nel catanese del XVII secolo.\nStile e personalit\u00e0.\nLa pittura del Platania fu caratterizzata da un uso accorto di accenti particolarmente realistici ed estrosi inoltre spesso amava ritrarre nelle sue opere scorci di Acireale o della zona etnea, cosa che secondo alcuni dimostra come fosse fortemente legato al proprio territorio. Oltre ad essere uno dei maggiori pittori siciliani del XVII secolo, viene considerato uno dei padri della cosiddetta \"scuola pittorica barocca acese\".\nApprese inizialmente l'arte della pittura dal padre Antonio, ma poi probabilmente si perfezion\u00f2 a Messina. Lavor\u00f2 spesso per enti religiosi e le sue opere principali fanno spesso uso di soggetti a tema. Le sue principali opere d'arte si trovano in diversi edifici sacri, specie nelle chiese di Acireale (pala d'altare della chiesa degli Angeli, altre tele in Cattedrale) ma anche nella Pinacoteca Zelantea. Altre opere si trovano sparse in Sicilia, specie nella parte orientale; di queste tuttavia diverse vennero realizzate da discepoli di Platania.\nLa personalit\u00e0 di Platania era poliedrica, oltre alle arti parte dei suoi interessi erano rivolti all'ingegneria. Ad esempio durante la funesta eruzione del 1669 (l'eruzione che travolse la citt\u00e0 di Catania) tent\u00f2 insieme a don Diego Pappalardo e Saverio Musmeci, di deviare la colata, realizzando alcuni argini. Questo ardito progetto fu il primo tentativo di opposizione dell'uomo al vulcano, ma non ebbe successo anche per l'ostruzionismo di alcuni possidenti che temevano per le proprie terre.\nIn quell'occasione ritrasse, in un'opera divenuta poi celebre, Catania investita dal fiume di fuoco. L'opera \u00e8 attualmente esposta nella sagrestia della cattedrale di Catania.\nEbbe, nella propria bottega acese, fra gli allievi Baldassare Grasso e Giovanni Lo Coco.\nFu sepolto nella chiesa acese di Santa Maria degli Angeli (i \"Cappuccini\")."}
{"id": "327018", "revid": "1543377", "url": "https://it.wikipedia.org/wiki?curid=327018", "title": "Cono gelato", "text": "Il cono gelato \u00e8 un contenitore per il gelato di forma conica aperto alla base, spesso fatto di una pasta commestibile (wafer) o biscotto o altre cialde, da impugnare con la parte aperta in alto. Viene inventato nel 1903 da un italiano, Italo Marchioni, originario del Cadore, che lo brevett\u00f2 a Washington D.C.. Si tratta di uno dei prodotti di food design italiani pi\u00f9 importanti ed \u00e8 famoso in tutto il mondo, nei suoi 100 anni di storia ha ricevuto molteplici mutamenti formali testimoniando intere generazioni sociali.\nStoria.\nI primi gelati muniti di ostie di pane vennero confezionati in Italia. In Inghilterra invece, sempre ad opera di Italiani, tale tradizione si diffuse solo nel Sedicesimo secolo. Coni in carta o metallo vennero usati in Francia, Germania e Gran Bretagna, durante il XIX secolo, per mangiare il gelato.\nLa ricetta del \"Cornetto con crema\" indica che - \"i cornetti erano fatti con mandorle e cotti al forno, non premuti tra ferri\". Ella inoltre aggiunge - \"questi cornetti possono essere riempiti anche con qualsiasi gelato o sorbetto o crema o frutta, e servito a pranzo o a cena\". Mrs Marshall fu una influente innovatrice e rese molto popolare il gelato in Gran Bretagna. Pubblic\u00f2 due libri di ricette specifici sui gelati e brevett\u00f2 inoltre una macchina per i gelati.\nIl 13 dicembre 1903, Italo Marchioni (1868-1954), italiano residente a New York, ricevette il brevetto statunitense N. 746971 per l'invenzione del cono gelato che aveva venduto in America sin dal 1896. Pare difatti che l'idea nacque da uno stato di necessit\u00e0 dell'italiano, visto che inizialmente il suo gelato veniva servito in bicchieri di vetro. Capitava di frequente che i medesimi non venissero restituiti al gelataio, o che si rompessero accidentalmente scivolando dalle mani dei clienti, comportandogli dunque una piccola perdita di capitale. \u00c8 attualmente l'inventore pi\u00f9 accreditato proprio in virt\u00f9 di quel brevetto che il medesimo richiese ai primi del Novecento.\nTaluni invece pensano che il cono gelato sia invece stato inventato a St. Louis, Missouri il 23 luglio 1904 al Louisiana Purchase Exposition, dove la storia dice che un pasticciere siriano, Enrst Hamwi, che stava vendendo \"zalabia\", una pasta croccante e gocciolante di sciroppo cotta in una pressa bollente per wafer, and\u00f2 in aiuto al vicino venditore di gelati, forse Arnold Fornachou o Charles Menches, che stava finendo i piatti, arrotolando lo zalabia ancora caldo a forma di cono in modo che potesse contenere il gelato. Tuttavia, molti uomini che vendevano pasticcini alla World's Fair sostennero di essere stati gli inventori del cono gelato e solo dopo Marchioni, citando una variet\u00e0 di diverse ispirazioni. Dopo la fiera, il cono gelato divenne popolare a St. Louis nel 1904. La storia di Hamwi \u00e8 esclusivamente basata su una lettera che egli scrisse nel 1928, ben 25 anni dopo il brevetto di Marchioni, allo Ice Cream Trade Journal, dopo aver fondato la Cornucopia Waffle Company, che era diventata la Missouri Cone Company. Per quel periodo, l'industria dei coni gelato produceva gi\u00e0 circa 250 milioni di coni l'anno in tutta la nazione.\nLa produzione su scala industriale dei primi coni, che venivano arrotolati a mano, avvenne intorno al 1912 quando Frederick Bruckmann, un inventore di Portland nell'Oregon, brevett\u00f2 una macchina per arrotolare i coni gelato. Vendette la sua compagnia alla Nabisco nel 1928. L'idea di vendere coni gelato congelati era da lungo tempo un sogno dei produttori di gelato, ma non fu che nel 1959 che un altro italiano, un certo Spica, produttore di gelati con sede a Napoli, risolse il problema del gelato che rendeva fradicio il cono. Spica invent\u00f2 un processo in cui l'interno del wafer veniva isolato dal gelato grazie ad uno strato di olio, zucchero e cioccolato. Spica registr\u00f2 il nome \"Cornetto\" nel 1960. Le vendite iniziali furono scarse, ma nel 1976 la Unilever acquist\u00f2 la Spica e inizi\u00f2 una massiccia campagna di marketing in tutta Europa, rendendo il \"Cornetto\" uno dei gelati pi\u00f9 popolari del mondo.\nMarketing e pubblicit\u00e0.\nCommercialmente, il cono gelato pu\u00f2 diventare un veicolo pubblicitario ed essere rappresentato in varie grafiche, logo, clip art, insegna, gioielli o forme ad esempio di una gelateria, o un camioncino dei gelati, a altro."}
{"id": "327025", "revid": "2231504", "url": "https://it.wikipedia.org/wiki?curid=327025", "title": "CentoVetrine", "text": "CentoVetrine \u00e8 stata una soap opera italiana prodotta da Mediavivere in 15 stagioni dal 2001 al 2016 per le reti televisive Mediaset. Ambientata a Torino, trattava di amore e affari intrecciando le storie di pi\u00f9 famiglie legate alla catena di negozi CentoVetrine e alla ditta Ferri. Fu trasmessa quasi interamente su Canale 5 dall'8 gennaio 2001 all'8 agosto 2016; per tre mesi, tra il 15 dicembre 2014 e il 10 marzo 2015 fu altres\u00ec trasmessa da Rete 4. Con episodi prodotti e trasmessi in 15 stagioni \u00e8 la soap opera italiana pi\u00f9 longeva dopo \"Un posto al sole\".\nLa soap \u00e8 stata replicata ogni notte su Canale 5.\nTrama.\nLa serie racconta le storie di alcuni personaggi impiegati o legati all'immaginario centro commerciale CentoVetrine, situato nel centro di Torino, dove ha sede anche un importante gruppo finanziario: storie d'amore e di passione, tradimenti, vendette, ma anche lotte per il potere e scontri dinastici.\nProduzione.\nLe riprese interne sono state effettuate a San Giusto Canavese, provincia di Torino, negli studi di Telecitt\u00e0, in 4.000 metri quadrati di set, dove veniva girata anche la soap \"Vivere\"; quelle esterne nel capoluogo piemontese.\nLe musiche della soap sono state composte da Silvio Amato; la sigla era la canzone \"La storia mia con te\" di Gianni Morandi (scritta per lui da Eros Ramazzotti) che dal luned\u00ec al gioved\u00ec nella sigla finale era strumentale, mentre il venerd\u00ec era cantata e viene usata nella prima stagione e nelle puntate serali anche per la sigla iniziale, mentre nelle altre stagioni nella sigla iniziale era strumentale.\nIl 24 dicembre 2011 comparve la notizia del possibile mancato rinnovo dei contratti dei lavoratori che si occupano del serial TV. Un mese pi\u00f9 tardi, il 20 gennaio 2012, \u00e8 stata data invece la notizia del rinnovo dei contratti. Il 13 aprile 2012 si torna ancora a vociferare sulla possibile chiusura della soap, le cui riprese dovrebbero arrivare allo stop definitivo nella prima settimana di agosto. La decisione di riprendere o meno la produzione \u00e8 quindi rimandata al mese di ottobre, mentre i primi ciak, dopo l'interruzione, slitterebbero a febbraio 2013. La settimana successiva, il settimanale TV Sorrisi e Canzoni smentisce la chiusura ma afferma che ci sar\u00e0 un calo del ritmo produttivo.\nNel mese di novembre 2012 nuove voci parlano di un possibile rinnovo della soap. Diversi settimanali pubblicano la notizia che agli autori sono state commissionate altre 200 puntate che verranno prodotte a partire dal mese di aprile 2013.\nDal 2012, viene trasmessa anche in prima serata. Da domenica 22 gennaio 2012, va infatti in onda un appuntamento settimanale di 2 ore. Si tratta di 5 puntate rimontate per l'occasione. All'inizio era prevista solo una puntata; considerato l'ascolto di 3.413.000 spettatori del 22 gennaio, pari al 12,93% di share, Canale 5 decise di prolungare la permanenza fino a marzo, nonostante gli ascolti traballanti.\nLe puntate domenicali in prima serata sono state riproposte a partire dal 13 gennaio 2013, per tre settimane consecutive. Il 28 gennaio 2013, la rete ha deciso di sospenderle a causa del basso share, sempre fermo tra il 9 e 10%.\nL'11 febbraio 2013 la produzione annuncia che le riprese della soap riprenderanno il 3 aprile e che verranno prodotte 192 puntate girate in alta definizione, in onda a partire dal 13 settembre 2013.\nIl 2 giugno vanno in onda due puntate, mentre il 13 giugno 2014 viene trasmessa l'ultima puntata prima della consueta pausa estiva, dal 14 giugno al 14 settembre 2014. Dal 15 dicembre 2014 la soap viene spostata su Rete 4. In seguito, dal 3 al 10 marzo 2015 CentoVetrine va in onda solo il marted\u00ec alle 21:15, in prima serata.\nIl 3 e 10 marzo 2015 torna in prima serata, ma su Rete 4 e riscontra solamente un milione di telespettatori con il 5 % di share.\nIl 13 marzo 2015 viene comunicata da Mediaset la sua cancellazione ufficiale dai palinsesti di Canale 5 e Rete 4. La soap ferma la sua messa in onda con la puntata 3.245, le rimanenti 73 puntate vanno in onda tra marzo e aprile 2016 in prima visione sul canale televisivo privato albanese Top Channel (canale 335 del satellite), rete ammiraglia del gruppo Top Media.\nIn Italia le ultime puntate della soap sono andate in onda in prima visione dal 7 giugno all'8 agosto 2016 in fascia mattutina e nuovamente su Canale 5.\nPersonaggi e interpreti.\nNella soap sono rimasti solamente due attori sempre presenti sin dalla prima puntata, ovvero Elisabetta Coraini (Laura Beccaria) e Sergio Troiano (Valerio Bettini), anche se lo stesso Valerio Bettini negli ultimi anni della soap non ha pi\u00f9 avuto trame di rilievo. Un altro attore, Roberto Alpi (Ettore Ferri), \u00e8 stato particolarmente attivo, eccetto il periodo 2004-2008. Due attrici e un attore seppur interpretando personaggi minori, sono stati da sempre presenti nel cast di \"Centovetrine\", Clara Droetto (Agnese, la governante di Villa Ferri), Emanuela Tittocchia (Carmen Rigoni, la commessa dell'Agenzia di viaggi nelle prime stagioni e poi l'amica, confidente e collega di Laura Beccaria, che poi ha comunque pi\u00f9 rilievo nelle trame principali della soap) e Cristian Stelluti, l\u2019agente (Foti) di polizia poi promosso ad ispettore,da sempre al fianco del commissario Bettini con cui ha condiviso tutte le scene in commissariato e molte delle situazioni action di 100 vetrine.\nL'attore Aron Marzetti che ha interpretato il personaggio di Brando Salani, bench\u00e9 sia rimasto in scena pi\u00f9 di tre anni, un periodo pi\u00f9 lungo di alcuni personaggi protagonisti, con delle trame sempre avvincenti, \u00e8 rimasto sempre nel cast secondario anche se aveva un ruolo da protagonista. Lo stesso vale per l'attore Giancarlo Previati, che sino al 2006 interpret\u00f2 il medico Davide Accardi, zio di Gabriele Andreasi.\nAlcuni attori, nel corso degli anni, hanno interpretato ruoli diversi all'interno della soap opera:Pascal Persiano ha interpretato prima il personaggio di Leonardo Valli, il cattivo ucciso da Massimo Forti (Luca Ward), poi il medico Davide Lisino, amico di Daniele Ferrari (Enrico Mutti);Carlotta Lo Greco ha interpretato due ruoli a distanza di anni, prima \u00e8 stata Elda Ponti, l'amica attrice di Francesca, figlia di Laura e Valerio e poi ha interpretato Bianca, la sorella di Matteo de Gregorio;Bianca Galvan, che nel 2002 interpret\u00f2 Wanda, amica di Ugo Monti, torna nel 2011 nel ruolo di Costanza Sabian;Francesca Francone nel 2008 ha interpretato Jennipher, una fidanzata di Niccol\u00f2 mentre nel 2011 e nel 2012 ha interpretato Tea;Gustavo La Volpe, che \u00e8 stato presente nel 2012 nel ruolo del dott. Giulio Domizi, nel 2007 aveva interpretato Mario Guttermahn, testimone che scagion\u00f2 Marina Kr\u00f6ger dall'accusa di tentato omicidio di Ettore;Massimiliano Vado che nel 2009 e nel 2011 ha interpretato Zeno Bauer, nel 2005 aveva interpretato Riccardo Greco;Daniela Fazzolari dal 2001 al 2005 interpreta Anita Ferri, mentre dal 2011 al 2013 e di nuovo nel 2014 \u00e8 ritornata con il ruolo di Diana Cancellieri Ferri, la sorella minore identica di Anita.\nPer festeggiare il decennale della soap, sono rientrati per un breve periodo molti volti storici, tra cui Clemente Pernarella, Melania Maccaferri, Sabrina Marinucci, Francesca Reviglio, Camillo Milli, Lina Bernardi e Daniela Fazzolari.\nDVD.\nI primi cinquanta episodi della prima stagione sono stati racchiusi in un cofanetto contenente 6 DVD e messi in vendita nel 2007. Una collana esclusiva di dieci DVD intitolata \"Le pi\u00f9 belle storie d'amore\" \u00e8 stata invece pubblicata nel 2011 da Fivestore, in occasione del decennale della soap.\nAccoglienza.\nPartita con poco pi\u00f9 di tre milioni di ascolto (e il 23% di share), CentoVetrine ha raggiunto ben presto i 4 milioni di spettatori. Il record assoluto \u00e8 di 5 milioni e 208\u00a0000 telespettatori, raggiunto nel marzo 2005, a seguito della morte di Anita Ferri.\nAltre vicende che hanno tenuto alti gli ascolti della soap sono state la vendetta di Laura Beccaria (2010) e il ritorno di Ettore Ferri nel 2008.\n\"CentoVetrine\", oltre ad aver vinto due Telegatti come miglior soap, \u00e8 stata pi\u00f9 volte premiata indirettamente all'interno del Premio Saint-Vincent per la fiction, durante il quale sono stati assegnati riconoscimenti agli artisti del cast come migliori attori di soap: nel 2002 il premio \u00e8 stato dato a Roberto Alpi e Serena Bonanno; nel 2003 a Sarah Maestri; nel 2004 a Pietro Genuardi e Daniela Fazzolari; nel 2005 e di nuovo nel 2006 ad Alessandro Mario; nel 2007 a Marianna De Micheli. Al Roma fictionFest del 2008, Danilo Brugia \u00e8 stato premiato come miglior attore di soap. Il 30 novembre 2013 Andrea Bullano (Yuri Vetel) viene premiato all'EuropeanSoapFanDay come Miglior Attore Italiano-Miglior Soap Italiana.\nLa soap nelle ultime puntate trasmesse su Canale 5 contava circa 2.500.000 telespettatori che giornalmente seguivano le vicende dei protagonisti, con uno share che oscilla tra il 16% ed il 18%. Il 15 dicembre 2014, la soap si spost\u00f2 su Rete 4 nella fascia preserale e perse un milione e mezzo di telespettatori, circa un 13 % di share. Nell'estate 2016, con la trasmissione delle ultime puntate al mattino, i telespettatori sono stati circa 400.000 con l'8% di share.\nLuoghi delle riprese.\nLa soap \u00e8 ambientata nel centro commerciale immaginario \"CentoVetrine\", situato ai piedi delle Alpi, appena fuori Torino. Il fondatore del centro commerciale \u00e8 Ettore Ferri, che compra il terreno prima occupato da circensi, fa costruire l'edificio e avvia l'attivit\u00e0 con i soldi che ha rubato alla defunta moglie, Marta Levi.\nL'edificio \u00e8 strutturato su pi\u00f9 piani, i primi adibiti ai negozi e gli ultimi agli uffici della direzione; \"CentoVetrine\" \u00e8 anche fornita di parcheggi sia interni che esterni.\nInizialmente al vertice di \"CentoVetrine\" c'\u00e8 Ettore Ferri, fondatore e proprietario dell'azienda. Subito sotto di lui ci sono il socio Ivan Bettini e la figlia Anita Ferri, lui come amministratore delegato, lei come vice presidente e redattrice della rivista \"Cento\" dopo numerose vicende oggi a capo c'\u00e8 sempre Ettore con il 98% dell'azienda, Laura Beccaria come redattrice della rivista \"Cento\" e Sebastian Castelli come vice presidente dopo che Carol Grimani gli cede il suo 2%."}
{"id": "327026", "revid": "729019", "url": "https://it.wikipedia.org/wiki?curid=327026", "title": "Baldur von Schirach", "text": "Fu uno dei \"leader\" nazisti a capo della \"Hitler-Jugend\" (Giovent\u00f9 hitleriana) e, successivamente, \"Gauleiter\" e \"Reichsstatthalter\" (Luogotenente del Reich) di Vienna. Le sue attivit\u00e0 lo portarono ad essere accusato ed incriminato di crimini contro l'umanit\u00e0 al processo di Norimberga. Lo scrittore tedesco Ferdinand von Schirach \u00e8 suo nipote in linea diretta.\nBiografia.\nBaldur von Schirach nacque a Berlino nel 1907 da padre tedesco direttore di teatro e da madre americana. Sua madre voleva fare di Baldur un musicista, ma a impedire la realizzazione di questo disegno intervenne l'insorgere del movimento nazista nella Germania del primo dopoguerra. Nel 1924 il padre decise di aderire al partito e il giovane Baldur fece lo stesso.\nRapidamente acquist\u00f2 i favori di Adolf Hitler, che vide in lui l'uomo giusto per la formazione ideologica della nuova giovent\u00f9 tedesca, e trasferitosi a Monaco per motivi di studio, divenne capo del \"Nationalsozialistischen Deutschen Studentenbunds\" (\"NSDStB\", Unione degli studenti nazionalsocialisti). Il 30 ottobre 1931 fu nominato da Hitler \"Reichsjugendf\u00fchrer\" (capo della giovent\u00f9) dello NSDAP. Nel 1933, dopo essere stato promosso al grado di \"Gruppenf\u00fchrer\" delle SA, assunse il comando come \"Reichsleiter\" della \"Hitler-Jugend\", l'organizzazione che fin dall'infanzia inculcava nei giovani tedeschi l'ideale hitleriano dell'ariano.\nNel 1932 spos\u00f2 Henriette Hoffman (figlia del fotografo ufficiale di Hitler, Heinrich Hoffmann), con la quale ebbe tre figli e una figlia e dalla quale avrebbe divorziato nel 1950, durante la detenzione in carcere. Nel 1934 organizz\u00f2 lo svolgimento di 287 corsi, nei quali furono impartiti addestramenti relativi alle funzioni di comando a cui parteciparono giovani dirigenti della Hitlerjugend e F\u00fchrer del Deutsches Jungvolk. Proclam\u00f2 il 1936 \"anno del giovane popolo tedesco\" e dispose che un'intera annata di decenni dovesse entrare nelle file della \"Hitlerjugend\". Nello stesso anno venne anche nominato Segretario di Stato.\nNel 1940, a seguito dello scoppio del secondo conflitto mondiale, Schirach organizz\u00f2 l'evacuazione di cinque milioni di bambini dalle principali citt\u00e0 tedesche che rischiavano il bombardamento. Nello stesso anno entr\u00f2 volontariamente nella \"Wehrmacht\" e prest\u00f2 servizio nella Campagna di Francia, ottenendo la promozione a tenente e la Croce di Ferro di seconda classe. Dopo essere stato richiamato dal fronte, il 2 agosto 1940 Schirach cedette il comando della \"Hitler-Jugend\" ad Artur Axmann e venne nominato da Hitler \"Gauleiter\" del \"Reichsgau\" di Vienna, carica che ricopr\u00ec fino al termine del conflitto. Questa carica lo vide coinvolto nel trasferimento di circa 185.000 ebrei verso l'Europa orientale nel tragico contesto dell'Olocausto.\nNonostante le critiche da lui rivolte contro il trattamento troppo duro riservato agli ebrei in viaggio verso Est, le proteste riguardo alla Notte dei cristalli (dove proib\u00ec l'intervento diretto alla \"Hitler-Jugend\") e contro il duro trattamento inflitto alle popolazioni slave, egli non rassegn\u00f2 mai le dimissioni; tali proteste, per\u00f2, screditarono il suo operato presso Hitler fin dal 1943. Nella citt\u00e0 austriaca si occup\u00f2 anche dei piani di espansione urbanistica della Grande Vienna (\"Gross Wien\").\nIl processo di Norimberga.\nDopo la resa della Germania nel maggio 1945 Schirach venne imputato al processo di Norimberga. Durante il processo fu uno dei tre uomini che denunciarono Hitler (gli altri furono Albert Speer e Hans Frank). Egli afferm\u00f2 di non conoscere nulla riguardo ai campi di sterminio e present\u00f2 alcune prove a discarico che mostravano come egli si fosse opposto, presentando un memorandum a Martin Bormann, all'inumano trattamento degli ebrei. Il 1\u00ba ottobre 1946 Schirach venne riconosciuto colpevole di \"crimini contro l'umanit\u00e0\" e condannato a vent'anni di carcere da scontare presso il carcere di Spandau. Mentre era in prigione, sua moglie Henriette ottenne il divorzio, il 20 luglio 1949. Schirach venne rilasciato il 30 settembre 1966 e si ritir\u00f2 senza clamore nel sud della Germania dove pubblic\u00f2 nel 1967 le proprie memorie dal titolo \"Ich glaubte an Hitler\" (\"Ho creduto in Hitler\"). L'8 agosto 1974 mor\u00ec a Kr\u00f6v-an-der-Mosel."}
{"id": "327027", "revid": "1543377", "url": "https://it.wikipedia.org/wiki?curid=327027", "title": "Gibson Les Paul", "text": "La Gibson Les Paul \u00e8 un modello di chitarra elettrica progettata nel 1952 e tuttora prodotta con forma, materiali ed elettronica sostanzialmente invariati rispetto al modello originale. Si tratta di una delle chitarre pi\u00f9 famose nella storia della musica rock.\nStoria.\nLes Paul e \"The Log\".\nLa progettazione di questo strumento si deve a Lester William Polfus, divenuto famoso come Les Paul.\nLe origini del progetto \"Les Paul\" risalgono al 1940 quando, eseguendo due tagli sulla cassa della sua Epiphone, Les Paul gett\u00f2 le basi per la creazione della \"The Log\" (\u00abIl tronco\u00bb), primo prototipo della chitarra: la costru\u00ec nella fabbrica Epiphone di sabato, quando il personale era assente, cosicch\u00e9 i macchinari fossero a sua completa disposizione. Seguendo l'esatto proseguimento della tastiera, tagli\u00f2 il corpo in modo da dividerlo in tre parti: due in corrispondenza delle buche ad \"effe\" e quella centrale, che successivamente ricopr\u00ec con una tavola di legno di pino da 10x10 cm e attacc\u00f2 al corpo con vistose viti e placchette di metallo. In questo modo la parte centrale si trasform\u00f2 in un sostegno rigido per i pick-up, progettati e realizzati dallo stesso Les Paul. Il risultato fu interessante: un aumento della risposta timbrica e del \"sustain\". \nNel 1946 Les Paul decise di portare il \"The Log\" a Maurice H. Berlin, capo della Chicago Musical Instruments Company, amministrazione della Gibson. In quell'occasione la \"The Log\" fu scartata e Les Paul fu congedato come \u00abragazzo con il manico di scopa\u00bb: egli e la sua creatura erano troppo avanti coi tempi.\nGibson e Fender.\nNel 1950 la Fender, che allora non era ancora un marchio celebre, lanci\u00f2 la prima vera \"solid body\" (cio\u00e8 una chitarra priva di cassa armonica, con un corpo molto ridotto e leggero), la Broadcaster, poi ribattezzata Telecaster.\nLa \"Broadcaster\" diede una scossa al mondo delle chitarre elettriche: poich\u00e9 allora si suonava nelle sale da ballo e si alzava il volume dell'amplificatore al massimo, le buche della cassa armonica delle chitarre provocavano \"feedback\" e suoni sgradevoli (in particolare risonanze interne alla cassa: l'evento \u00e8 definito \"loop\" dai musicisti), impedendo ai chitarristi di emergere con il proprio suono nell'orchestra.\nCon la Broadcaster si eliminarono molti di questi problemi, spingendo le altre case produttrici di strumenti, fra le quali la Gibson, a sviluppare a loro volta progetti \"solid body\".\nIl prototipo e la nascita.\nNel 1950 alla direzione della Gibson venne nominato presidente Ted McCarty, proveniente dalla Wurlitzer Organ Company. Sotto la sua direzione la Gibson ebbe un notevole sviluppo nella produzione di modelli di chitarre \"solid body\" e semiacustiche, trasformando la vecchia immagine dell'azienda, che durante la guerra era stata obbligata a produrre radar e altre apparecchiature belliche.\nIl progetto \"The Log\" di Les Paul fu ripreso in considerazione e \"Les\" nel 1951, assieme a McCarty ed alcuni ingegneri, inizi\u00f2 a lavorare ad un nuovo progetto che risultasse una sua evoluzione. La prima \"solid body\" della Gibson fu contemplata con specifiche ben definite. La cassa fu realizzata con una tavola di mogano accoppiata ad un top di acero, che nella produzione di serie fu \"scolpito\" ad imitazione della tavola armonica dei violini. La bombatura aveva fini non solo estetici, ma anche commerciali: la Fender, priva dei macchinari di fresa copiativa necessari per la sua produzione, non era in grado di riprodurla.\nIl manico, anch'esso di mogano, era incollato al corpo nello stile Gibson, al contrario dei modelli Fender, il cui manico \u00e8 avvitato al corpo.\nIl suo diapason di 62,9\u00a0cm, rispetto a quello di 64,8\u00a0cm della Fender, rendeva le corde pi\u00f9 morbide e la vibrazione pi\u00f9 \"corposa\". Il prototipo Gibson montava due pick-up single coil P-90 con 4 potenziometri (2 volumi e 2 toni) e un fermacorde/ponte (trapeze/tailpiece) costituito da un trapezio collegato al reggicinghia. Le corde erano attaccate direttamente al ponte posto all'estremo del trapezio, senza alcun angolo di attacco, il che si rifletteva sul \"sustain\".\nIl prototipo fu modificato quando fu brevettato un nuovo ponte (invenzione di Les Paul brevettata da McCarty): ora le corde erano fissate al ponte e compivano un giro su un albero centrale, fornendo un maggior \"sustain\". Si decise di chiamare la chitarra \u00abLes Paul\u00bb e da quel giorno il chitarrista e l'azienda furono legati da quella firma leggendaria sulla paletta.\nLa Gibson Les Paul venne lanciata nel 1952 e costava 210 $ contro i 190 $ della Broadcaster. Le royalties di Les Paul su questo modello furono del 5% per cinque anni. \nL'evoluzione del modello.\nDalla sua prima comparsa nel 1952, con la \"Gold Top\", la Les Paul ha subito continue evoluzioni tecniche, pur rimanendo fedele nella linea. Le modifiche sono state dettate da fini non solo timbrici, ma anche estetici. I primi esemplari non presentavano il numero di serie, che si trova soltanto sulle Les Paul prodotte a partire dal 1953, n\u00e9 all'inizio era presente l'anello alla base del selettore dei pickup con la dicitura \"rhythm-treble\". La finitura dorata del top si sarebbe estesa al resto della chitarra, ma ci\u00f2 non riguard\u00f2 tutti gli esemplari, anzi: con il tempo scomparve del tutto. Moltissime furono lasciate con il mogano in finitura naturale (\"light back\"), mentre su altre si utilizz\u00f2 una vernice scura non coprente molto contrastante con il top (\"dark back\"). Il ponte trapezoidale non consentiva l'esecuzione del \"palm muting\", probabilmente poich\u00e9 McCarty non segu\u00ec perfettamente le indicazioni di Les Paul. Questo problema era dovuto dalla necessit\u00e0 di far passare le corde al di sotto del ponte (\"underwrapped\") per via dell'inclinazione del manico di 4,4\u00ba.\nIl problema venne risolto nel 1954 con il ponte \"wrap around\", che avrebbe equipaggiato anche molte delle \"Gold Top\" prodotte l'anno seguente. \nNello stesso anno la scelta fu ampliata dall'arrivo della versione economica \"Junior\", equipaggiata con un solo P-90, e di quella ancora pi\u00f9 lussuosa \"Custom\", con due pick-up. L'innovazione maggiore per\u00f2 consiste nel ponte \"tune-o-matic\": realizzato da Tom McCarthy, risulta essere il ponte fisso ad oggi pi\u00f9 apprezzato. Gli esemplari originali erano equipaggiati con l'ABR-1, che si innestava direttamente sul legno del top ed era accompagnato da un \"tailpiece/stopbar\" oggi definito \"lightweight\", poich\u00e9 realizzato in alluminio. Esso avrebbe equipaggiato per un breve periodo solo la \"Custom\", mentre dall'anno seguente anche la \"Goldtop\".\nNel 1956 il logo Gibson fu alzato dalla posizione iniziale; oltre a ci\u00f2 non ci saranno particolari novit\u00e0 se non quando, a fine anno, Seth Lover, dipendente della Gibson, brevett\u00f2 la sua invenzione ultimata nel 1955: l\"humbucker\". Con l'introduzione dei PAF (\"Patent Applied For\", cio\u00e8 la sigla del brevetto) fissati ai \"pick-up rings\" (le cornicette di plastica) M-69 la popolarit\u00e0 delle Les Paul crebbe notevolmente, con chitarre celebri come la \"Gold Top\" del '57 o la \"Custom Blackbeauty\", con ben 3 \"humbucker\".\nNel 1958 la produzione delle \"Gold Top\" fu interrotta in favore delle \"solid body\" \"Explorer\", \"Flying V\" e \"Burst\"; queste ultime due, in \"cherry sunburst\" sul top e \"cherry\" sul fondo in mogano, rappresenteranno lo \"standard\". Dato che per la prima volta sarebbe stata esposta la tavola d'acero, queste furono selezionate fra quelle con le venature pi\u00f9 gradevoli e incollati a libro (\"book-matched\"). Il colore dei \"blackplates\" passa dal marrone al nero lucido. Successivamente si trover\u00e0 anche il top in acero fiammato in luogo di quelli \"plain\" che caratterizzano parte della produzione del '58 e tutta quella del '59. Le manopole originali (\"speed knobs\") vengono sostituite dalle \"top-hat knobs\".\nLe \"Les Paul Standard\" del 1959 rappresentano l'apogeo, con un manico leggermente pi\u00f9 sottile e tasti \"wide jumbo\". La notevole fotosensibilit\u00e0 delle vernici in nitrocellulosa dar\u00e0 vita a diverse trasformazioni del colore nel tempo che hanno ispirato la vasta gamma di colori proposti al giorno d'oggi. Alcune \"Standard\" del '59 furono realizzate con finiture pi\u00f9 scure o \"dark black\", mentre il colore delle bobine varia da esemplare ad esemplare poich\u00e9 si \u00e8 passato progressivamente dai \"double black\" allo zebrato, sino ai \"double whites\" presenti su tutte le \"Les Paul\" del 1960; queste saranno meno apprezzate per colpa del manico, notevolmente assottigliato, e del colore, meno variegato e quindi meno affascinante. Non tutti gli esemplari hanno il top fiammato, ma la selezione dell'acero risulta pi\u00f9 rigida. Cambiano anche le manopoline (\"silvertop hat\") e il colore dello \"switch\" per i \"pick-up\" (dall'arancio al bianco). Le \"Standard\" prodotte furono meno di 1500 e oggi il valore collezionistico di questi strumenti \u00e8 notevole; il \"custom shop\" della Gibson ripropone questi modelli riprendendone quasi tutte le caratteristiche originali.\nDescrizione.\nAnalisi delle Les Paul.\nNelle serie pi\u00f9 lussuose le chitarre Gibson presentano bordi (\"binding\") di \"ivoroid\" a triplo filo bianco e nero su cassa, manico e paletta, intarsi di madreperla e scasso per l'impianto elettrico sul retro atto ad evitare mascherine di plastica visibili frontalmente, fino alle verniciature di nitro.\nCome in ogni chitarra, il peso \u00e8 determinato dai legni e dall'hardware usati. Sulla \"Les Paul\" si va dai 3,8\u00a0kg della \"The Paul\" ai 4,9\u00a0kg della \"Custom\".\nUn altro punto fondamentale \u00e8 la verniciatura; ogni chitarra \u00e8 passata con 7 mani di vernice \"nitro\" a spruzzo e sempre nella sequenza: turapori, colore e trasparente. La verniciatura all'uovo o alla gomma-lacca non \u00e8 mai stata utilizzata dalla Gibson, tantomeno dalla Fender.\nDifferenze tra \"Custom\", \"Standard\" e \"Studio\".\nNello schema seguente si riportano le differenze tra i modelli \"Standard\", \"Studio\" e \"Custom\", i pi\u00f9 venduti. Recentemente la Gibson ha messo in commercio un kit di trasformazione (\"Dress Up Custom\" o \"Dress Up Standard\", contenente parti specifiche in metallo e in plastiche, nonch\u00e9 le meccaniche, il tutto per far assomigliare una chitarra all'altra), ma non riesce comunque a \"mascherare\" le differenze dei legni, dei colori e della qualit\u00e0 (che nella \"Custom\" \u00e8 pi\u00f9 curata). Ci\u00f2 detto, \u00e8 utile ricordare che, contrariamente a quanto la logica possa suggerire, i modelli di \"Les Paul\" pi\u00f9 ricercati dai collezionisti sono gli \"Standard\", che possono raggiungere quotazioni fino a 450.000 $ USD per alcuni modelli di fine anni '50.\nModelli.\nGoldTop.\nLa prima Les Paul \u00e8 conosciuta col nome di GoldTop, per via della vernice dorata della tavola, scelto dallo stesso Les Paul per dare un aspetto pi\u00f9 lussuoso allo strumento.\nQuesta chitarra \u00e8 stata la prima a beneficiare di modifiche tecniche ed estetiche. Si usa infatti suddividerla in varie serie: 1952-53, 1953-55, 1955-56, 1957-58, 1968-69, 1970-75. In esse possiamo sempre osservare un'evoluzione, ad esempio il ponte trapezoidale, fu sostituito prima dal sistema wrap-around poi dall'odierno ponte a 6 sellette \"tune o' matic\", con il \"tailpiece\" posteriore; altro esempio \u00e8 quello dei pick-up passati dalla prime tre serie con le \"saponette\" P-90 (single-coil) agli \"humbucker\" della quarta. La scelta di adottare gli \"humbucker\" in luogo dei single-coil fece nascere la serie \"Standard\".\nStandard.\nLa \"Standard\" \u00e8 caratterizzata dalla tastiera in palissandro e dai tipici segnatasti in madreperla trapezoidali; montava meccaniche Kluson, sostituite poi da quelle Schaller ma molti chitarristi fin dai primi anni sessanta preferirono le meccaniche Grover molto pi\u00f9 precise e in acciaio pressofuso, e tasti \"Jumbo\". Era disponibile in vari colori, soprattutto con tonalit\u00e0 a 3 sfumature per evidenziare il legno d'acero tigrato (flame top), tra cui l'\"Heritage Cherry Sunburst\", o anche \"Brown Sunburst\". I pick up, a differenza delle prime Gold Top che montavano i P-90 Soap Bar, diventano gli \"humbuckers\" (combinazione di due bobine avvolte) e molte volte, per mancanza di cover in metallo venivano lasciati scoperti evidenziando il colore delle bobine che poteva essere o bianco o nero; una denominazione ancor oggi usata e di gran apprezzamento tra i chitarristi \u00e8 quella degli humbuckers \"zebra\" cio\u00e8 con una bobina bianca e l'altra nera.\nLa serie Standard inizi\u00f2 ufficialmente nel 1958, per \"rimpiazzare\" le Gold Top che venivano prodotte sin dal 1952 con varie modifiche successive e termin\u00f2 nel 1960 con l'introduzione l'anno successivo del modello SG (op. cit.: Tony Bacon &amp; Paul Day-Dorling, \"The Ultimate Guitar Book\" - Kinersley Publishers).\nClassic.\nLe prime classic furono prodotte da fine anni 80 al 2007, per poi essere riprese nel 2011 con una versione per\u00f2 diversa. Si tratta della rivisitazione dell'ultimo modello di Les Paul della serie storica: quello del 1960 (dal '61 la Les Paul divenne SG), caratterizzato da un manico pi\u00f9 snello rispetto a quelle anni '50. \u00c8 considerata erroneamente una versione pi\u00f9 \"economica\" della standard; essa fino a fine anni novanta ne era invece una versione pi\u00f9 costosa poich\u00e9 aveva alcune caratteristiche superiori come il top fiammato di serie.\nNegli Stati Uniti fino ai primi anni del 2000 aveva di listino un prezzo pi\u00f9 alto, mentre in Italia era sulla identica fascia di prezzo della Standard, a 1.750 Euro o poco pi\u00f9. Infine, la Standard scavalc\u00f2 la Classic nel listino (forse per motivi di marketing) e anzi fu essa proposta con caratteristiche superiori. Di l\u00ec a poco la serie classic fu data come \"discontinued\" (2007). Fatta eccezione per i pickup ceramici e per il manico \"slim\", la Classic prima versione (fino al 2007) si pu\u00f2 considerare a tutti gli effetti una Standard (sempre pre-2007), per quanto riguarda la qualit\u00e0 delle rifiniture, la scelta dei legni e le meccaniche.\nCustom.\nLa \"Custom\" \u00e8 stata progettata come il modello di lusso della linea Les Paul. A prima vista, rispetto agli altri modelli, spiccava per rifiniture, inserti di madreperla (\"diamond\" sulla paletta), plastiche nere e riflessi dorati delle parti metalliche.\nI primi modelli, in colore nero, divennero famosi con il nomignolo di \"Black Beauty\", utilizzato ancora oggi per indicare questa colorazione.\nNel 1956, montava dei pick-up P-90 in un inedito colore nero. Nel 1957, in seguito al brevetto P.A.F., mont\u00f2 gli \"humbucker\", 2 o 3 a seconda della versione scelta, e poteva montare anche una leva vibrato \"Maestro\". Altra peculiarit\u00e0 rispetto alle altre Les Paul erano le parti metalliche tutte placcate in oro (tuttavia esistono eccezioni di Custom con parti in nichel).\nIl corpo era costruito con mogano del Guatemala, impiegato anche per il manico e con una tastiera in pregiato ebano, arricchita con segnatasti rettangolari in madre perla (a partire dal primo tasto, a differenza della serie Standard). Il modello, inoltre, presenta un body pi\u00f9 spesso del modello Standard che caratterizza un maggiore \"sustain\" alla chitarra, data la maggiore ampiezza delle camere tonali. Il peso di 4,9\u00a0kg e le rifiniture del manico e della lavorazione sul body rappresentano tramite questo modello l'apice della casa statunitense. Proprio per la sua lavorazione, in parte a mano, la Les Paul Custom viene costruita dal Custom Shop, una fabbrica discostata dalla produzione delle altre Gibson.\nProdotta principalmente in colore nero, con finiture (\"binding\") a triplo filo bianco-nero-bianco per tutto il corpo, \u00e8 stata realizzata anche in colori \"Alpine White\" (bianco neve, che invecchiando diventa color crema o a volte quasi banana), in varie tonalit\u00e0 sfumate (\"tobacco\" o \"cherry sunburst\"), in \"Wine Red\" (vinaccia), \"Natural\" (top riportato in acero naturale su mogano) ed in una sua variante pi\u00f9 rara prodotta solo tra il 1976 e il 1978 conosciuta come \"The Natural\", che presenta un inedito manico \"maple cap\" in concorrenza alla Fender (top in acero su mogano, manico e tastiera riportata in acero).\nGibson SG.\nLa produzione della Les Paul, nella sua forma originale a singola spalla mancante, a causa di una diminuzione nelle vendite dovuta anche ad un costo di produzione elevato che si ripercuoteva nel prezzo di vendita al pubblico molto pi\u00f9 elevato rispetto ai modelli prodotti dalla concorrenza, venne interrotta all'inizio del 1961. Al suo posto venne introdotto un modello dotato di design pi\u00f9 moderno dotato di un corpo interamente in mogano di spessore ridotto rispetto alla chitarra originale, privo della tavola sagomata in acero e caratterizzato dalla presenza di due spalle mancanti a forma di \"corno\". Questa nuova Les Paul per\u00f2 non convinse appieno il chitarrista che aveva legato il suo nome al modello precedente che interruppe il rapporto con la Gibson, costringendo ad un cambio nel nome del modello che divenne semplicemente SG (\"Solid Guitar\"). Negli anni successivi, i vertici della Gibson si resero conto che le Les Paul prodotte negli anni 1958 e 1959 stavano diventando molto ricercate dai musicisti e dagli appassionati, cos\u00ec decisero di riprendere, nel 1968, la produzione del modello originale degli anni cinquanta.\nDe Luxe.\nNel 1968 riprende la produzione Les Paul originale, nel modello Custom (per la Standard bisogner\u00e0 attendere il 1975), e si affiancano nuovi modelli, come la \"Studio\" del 1983 e la \"De Luxe\" del 1970. La \"De Luxe\" era un modello differente dalla tradizionale serie Standard per vari aspetti come i pick-up, qui \"mini-humbucker\", il manico in 3 pezzi e, successivamente, il body \"pancake\", il manico in acero, poi in mogano.\nLa versione pi\u00f9 famosa \u00e8 quella con il top in oro, lo stesso oro della GoldTop, infatti il suo nome completo era: \"Les Paul Standard De Luxe GoldTop\".\nStudio.\nLa linea \"Studio\" \u00e8 stata introdotta nel 1983 con l'intento di fornire ai musicisti che lavorano prevalentemente in studio di registrazione (da qui il nome del modello) uno strumento che avesse le stesse caratteristiche tecniche e timbriche di una Standard ad un costo inferiore, dovuto essenzialmente alla mancanza di alcuni abbellimenti puramente estetici come il \"binding\" (la fascia di colore chiaro) intorno alla cassa e sui lati della tastiera. La maggior parte dei modelli della linea sono dotati della tavola in acero, esattamente come le Standard, anche se il legno utilizzato non ha il disegno fiammato o marezzato delle Les Paul pi\u00f9 costose. Altri modelli hanno la cassa realizzata interamente in mogano. Esiste anche una versione con il diapason di lunghezza maggiore, denominata \"Baritone\". Nelle varianti pi\u00f9 ricercate della Studio sono presenti caratteristiche e componenti della Les Paul Custom, come \"hardware\" dorato e addirittura tastiera in ebano. Nella linea \"Studio\" esiste un modello pi\u00f9 economico, con tavola in mogano anzich\u00e9 acero e verniciatura opaca, denominata \"Worn\". Dal 1990 la linea Studio presenta i segnatasti trapezoidali in madreperla, gli stessi dei modelli pi\u00f9 costosi. Nel 2018 \u00e8 stato introdotto il binding attorno alla tastiera e sono stati proposti i due pickup '57 Classic (manico) e '57 Classic Plus (ponte), abbinati a potenziometri con push-pull per lo split. Al fine di garantire la stabilit\u00e0 dell'accordatura e un ottimo sustain sono stati introdotti il capotasto autolubrificante, il ponte tune-o-matic in alluminio cromato e le meccaniche Grover (GR102-18C Rotomatics) .\nEpiphone e le altre copie.\nLa Gibson Les Paul, per il grande successo ottenuto, vede copiate da molte altre marche diverse delle sue soluzioni costruttive. Le chitarre che adottano soluzioni simili alla \"Les Paul\" potremmo classificarle in 3 categorie: \"Ispirate\", \"Basate\" e \"Riproduzioni/Copie\".\nLe \"copie\" sono chitarre simili, che per non violare i diritti di \"copyright\" vengono modificate leggermente nella linea. In questi ultimi anni le copie pi\u00f9 sorprendenti per qualit\u00e0 e suono sono le chitarre Vintage prodotte da Trevor Wilkinson, che con la sigla V100 (Les Paul) e VS6 (Diavoletto) \"plagiano\" le Gibson ad un prezzo abbordabile, con buoni standard qualitativi spesso migliori delle Epiphone.\nAttualmente la Epiphone produce in Cina ed Indonesia oltre alle copie economiche dei classici modelli \"Standard\", \"Custom\" e \"Studio\" anche modelli sperimentali, o comunque \"particolari\" della Les Paul, che vengono prodotti sotto supervisione Gibson per testare il mercato riguardo soluzioni o design innovativi.\nMusicisti che hanno usato la Gibson Les Paul.\nTra i chitarristi che usano la Les Paul vanno ricordati (con i rispettivi modelli tra parentesi quando \u00e8 possibile scriverli):\nProduzione recente.\nAttualmente la Gibson ha in produzione numerosi modelli di Les Paul suddivisi in vari sottogruppi, ed inoltre esistono due catene di produzione che formano ancora dei sottogruppi, e cio\u00e8 \"Gibson USA\" (produzione situata a Nashville, Tennessee) e \"Gibson Custom, Historic, &amp; ES\" (con stabilimenti a Memphis, Tennessee).\nGibson USA.\nLes Paul Standard\nLes Paul Classic (identica al modello Standard dei primi anni 2000, diversa nel manico anni 60, segnatasti ingialliti e pick up spinti)\nLes Paul Baritone\nLes Paul Studio\nLes Paul DoubleCuts\nLes Paul Modelli Speciali\nGibson Custom, Historic, &amp; ES.\nAlcune chitarre, recentemente, vengono denominate VOS ( \"\"V\"intage \"O\"riginal \"S\"pec\" , in italiano \"Specifiche d'Epoca Originali\"). Inoltre verranno distinte le serie principali, ovvero: C = Custom, H\" = Historic, ed L\" = Limited, che possono essere Custom (\"LC\") o Historic (\"LH\").\nLes Paul Custom \n\"Les Paul Standard ~chitarre vintage~\"\nLes Paul GoldTop \nLes Paul Junior \nLes Paul Special \nLes Paul Modelli Speciali\nModelli Signature.\nLa Gibson ha inoltre scelto di realizzare modelli simili a quelli utilizzati (sia in studio, che live) da grandi artisti che hanno contribuito a rendere celebre il marchio Gibson ed in particolare la serie Les Paul, sono dunque dette \"Signature\" (in inglese \"Firma\").\nQuesti modelli sono modelli di base, arricchiti secondo le specifiche di un artista. La stessa Les Paul fu realizzata sulle specifiche di Les Paul ed \u00e8 quindi possibile considerarla come la progenitrice assoluta di ogni modello \"Signature\"."}
{"id": "327028", "revid": "45951", "url": "https://it.wikipedia.org/wiki?curid=327028", "title": "Il secolo XIX", "text": ""}
{"id": "327030", "revid": "1320712", "url": "https://it.wikipedia.org/wiki?curid=327030", "title": "Carlo Mollino", "text": "Biografia.\nNato a Torino, figlio unico dell'ingegnere Eugenio Mollino, complet\u00f2 gli studi, dalle elementari alle superiori, presso il Collegio San Giuseppe. Nel 1925 si iscrisse alla facolt\u00e0 di Ingegneria e, dopo un anno, si trasfer\u00ec alla Regia Scuola Superiore di Architettura dell'Accademia Albertina di Torino, in seguito divenuta facolt\u00e0 di Architettura del Politecnico di Torino, dove si laure\u00f2 nel luglio del 1931.\nMollino \u00e8 stato, oltre che architetto e designer, anche pilota di aeroplani e di auto da corsa, scrittore, fotografo. Ottimo sciatore, divenne nel 1942 maestro di sci e nel dopoguerra presidente della CoScuMa (commissione delle scuole e dei maestri di sci) della F.I.S.I., nel 1951 scrisse il trattato \"Introduzione al discesismo\" dalle cui pagine emerge appieno tutta la sua personalit\u00e0 inquieta, fantasiosa, bizzarra.\nDopo avere pubblicato nel 1948 i volumi \"Architettura, arte e tecnica\", nel 1953 vinse il concorso a professore ordinario e ottenne la cattedra di Composizione architettonica, che conserv\u00f2 fino alla morte. Nel 1957 partecip\u00f2 al Comitato organizzativo della XI Triennale di Milano.\nMollino mor\u00ec improvvisamente nel 1973, quando ancora era in attivit\u00e0, nel suo studio.\nArchitettura.\nNel 1930, non ancora laureato, progett\u00f2 la casa per vacanza a Forte dei Marmi e ricevette il premio \"G. Pistono\" per l'Architettura. Tra il 1933 e il 1948, mentre lavorava nello studio del padre, partecip\u00f2 a numerosi concorsi. Vinse il primo concorso per la sede della Federazione agricoltori di Cuneo, il primo premio al concorso per la Casa del Fascio di Voghera e, in collaborazione con lo scultore Umberto Mastroianni, il primo premio al concorso per il Monumento ai Caduti per la Libert\u00e0 di Torino (noto anche come Monumento al Partigiano), che venne collocato nel Campo della Gloria del Cimitero Generale di Torino.\nTra il 1936 e il 1939 realizz\u00f2, in collaborazione con l'ingegner Vittorio Baudi di Selve, l'edificio della Societ\u00e0 Ippica Torinese, considerato il suo capolavoro, costruito a Torino in corso Dante e demolito nel 1960. Era un'opera che rompeva con il passato e che prendeva le distanze dall'architettura di regime, rifiutando i dettami del razionalismo e ispirandosi ad Alvar Aalto ed Erich Mendelsohn.\nInnamorato della montagna, progett\u00f2 anche alcuni edifici montani, tra i quali la casa del Sole a Cervinia, la stazione di arrivo della funivia del Furggen e la Slittovia del Lago Nero presso Sauze d'Oulx. Quest'ultimo chalet, realizzato fra il 1946 e il 1947, presenta, verso monte, una grande terrazza che emerge con vigore dal volume principale, coniugando la modernit\u00e0 delle forme e delle tecniche costruttive con la tradizionalit\u00e0 dei materiali utilizzati. L'edificio \u00e8 stato oggetto nel 2001 di un radicale intervento di restauro, reso necessario da decenni di abbandono e di vandalismi.\nNel 1952 progett\u00f2 a Torino l'Auditorium Rai \"Arturo Toscanini\", oggetto di un controverso restauro eseguito nel 2006, che ne ha modificato radicalmente la struttura originaria.\nNella prima met\u00e0 degli anni sessanta diresse il gruppo di professionisti incaricati di progettare il quartiere INA-Casa in corso Sebastopoli a Torino e ricevette il secondo premio al concorso per il Palazzo del Lavoro di Torino, vinto da Pier Luigi Nervi nonostante il bando di concorso richiedesse un edificio con un unico volume senza colonne nella parte centrale.\nNel 1964 partecip\u00f2 al concorso per la Camera di Commercio di Torino, dove si classific\u00f2 primo, e al concorso per il Teatro Comunale di Cagliari, dove fu terzo.\nNegli ultimi anni della sua carriera, dal 1965 al 1973, progett\u00f2 e costru\u00ec i due edifici torinesi che lo hanno reso celebre: il palazzo della Camera di Commercio in via San Francesco da Paola e il nuovo Teatro Regio (ricostruito dopo l'incendio del 1936), inaugurato nel 1973. Poco prima della morte termin\u00f2 i progetti per gli uffici AEM a Torino e partecip\u00f2 ai concorsi per il Centro direzionale FIAT a Candiolo e per il Club Mediterran\u00e8e a Sestri\u00e8re.\nDesign.\nNegli anni quaranta Mollino inizi\u00f2 l'attivit\u00e0 di progettista di interni e di designer.\nGli arredi, spesso prodotti in pezzi unici o in serie limitate, fondono l'utilizzo di tecniche costruttive artigiane con la sperimentazione di nuovi materiali e nuove tecnologie, come il compensato curvato a strati sovrapposti.\nIn particolare la tecnica della curvatura 'a freddo' del legno compensato rese celebri nei primi anni Cinquanta le sue sedie, i tavoli, e le poltrone.L'estetica che ne deriva non \u00e8 direttamente riconducibile ad alcuna corrente artistica come, del resto, \u00e8 sicuramente errato inserire l'opera molliniana in un contesto esclusivamente futurista.\nCarlo Mollino attingeva dalle sue passioni come lo sport dello sci, l'aviazione, per riprodurne alcune forme in architettura e nel disegni d'interni, proponendo forme fortemente innovative ma disgiunte dalla replicabilit\u00e0 su scala industriale: il tavolo \"Reale\" (1949), di derivazione aeronautica, come pure la lampada \"Cadma\" (1947), che richiama la forma di un'elica, e la poltrona \"Gilda\" (1947), che anticipa il gusto hi-tech. In quasi tutte le sue opere traspare il suo interesse per la velocit\u00e0 ed il movimento. I suoi arredi sono riconoscibili soprattutto per le linee sinuose quasi erotiche che evocano chiaramente il corpo femminile, che l'artista amava fotografare, avendo scelto di condurre una vita in cui le sue passioni fossero costantemente coinvolte nel suo lavoro.\nLa sua figura di creativo fu costantemente fuori dagli schemi tanto da essersi guadagnato l'appellativo di \"designer senza industria\".\nProfondamente affascinato dalla natura, Mollino ne ripropose le forme all'interno della propria produzione artistica, rielaborandole con estrema abilit\u00e0 e miscelandole con elementi propri del Modernismo, dell'Art Nouveau, del Surrealismo, del Barocco e del Rococ\u00f2.\nNel 1963, in occasione del Capodanno, Carlo Mollino realizz\u00f2 il drago da passeggio, una scultura in carta pieghettata e decorata da lui stesso. I diversi esemplari corredati di rocchetto per il filo e di un libretto di istruzioni per l'uso sono tutti numerati e intitolati."}
{"id": "327031", "revid": "125362645", "url": "https://it.wikipedia.org/wiki?curid=327031", "title": "Stamford (Connecticut)", "text": "Stamford \u00e8 una citt\u00e0 dello Stato del Connecticut, negli Stati Uniti d'America. Si trova nella parte sud-orientale della contea di Fairfield. Una stima del 2006 dava per la citt\u00e0 circa 120'000 abitanti. \nLa cittadina \u00e8 ormai considerata una parte dell'area metropolitana di New York.\nEra originariamente chiamata Rippowam, sia dai nativi americani che abitavano in quest'area, che dai primi coloni europei che vi si stabilirono. \nNel 1640 fu invece rinominata \"Stamford\", copiando il nome di una cittadina storica inglese del Lincolnshire.\nStamford si colloca al terzo posto, subito dopo Chicago e New York, per numero di grosse aziende presenti, incluse nelle \"Fortune 500\". Le pi\u00f9 importanti aziende con sede a Stamford sono: GE Commercial Finance, UBS, International Paper, Purdue Pharma, Pitney Bowes, World Wrestling Entertainment, Clairol, Xerox Corporation e Hyperion.\nSecondo l'FBI, nel primo semestre del 2004, Stamford era la pi\u00f9 sicura tra le citt\u00e0 con oltre 100.000 abitanti negli Stati Uniti.\nA sud della citt\u00e0 vi \u00e8 un'area industriale, mentre la parte nord \u00e8 la zona residenziale, lungo la costa, invece, vi sono le aree pi\u00f9 ricche, con ville e lussuose residenze, in particolare lungo la Shippan Avenue e l'area confinante a sud con Greenwich, una delle citt\u00e0 pi\u00f9 ricche degli Stati Uniti.\nInfrastrutture e trasporti.\nLa citt\u00e0 \u00e8 servita dal servizio ferroviario suburbano Shore Line East.\nNella cultura di massa.\nNella citt\u00e0 di Stamford \u00e8 ambientata la famosa serie TV targata ABC \"Tutto in famiglia\".\n\u00c8 anche sede di una delle filiali della Dunder Mifflin, l'azienda per cui lavorano i protagonisti della serie televisiva \"The Office\"."}
{"id": "327032", "revid": "78273", "url": "https://it.wikipedia.org/wiki?curid=327032", "title": "Aethelbald", "text": ""}
{"id": "327037", "revid": "2303277", "url": "https://it.wikipedia.org/wiki?curid=327037", "title": "Albertosaurini", "text": ""}
{"id": "327039", "revid": "767487", "url": "https://it.wikipedia.org/wiki?curid=327039", "title": "Jani Liimatainen", "text": "Biografia.\nInizia la sua carriera registrando quattro album con gli Altaria, prima di dedicarsi completamente ai Sonata Arctica con i quali registra sette album. Nell'album \"Reckoning Night\" scrive la musica e le parole del brano \"My Selene\". - Nel Young Guitar Magazine successivo all'uscita di Winterheart's Guild dichiara di aver studiato chitarra basandosi soprattutto su Yngwie Malmsteen\nNel 2007 lascia i Sonata Arctica, dopo essere partito per la leva militare obbligatoria; venne sostituito con Elias Viljanen prima temporaneamente, e poi definitivamente.\nIn seguito Jani si \u00e8 dedicato, con lo pseudonimo di Allan Anderss\u00e9n, ad un progetto creato insieme all'amico Risto Koskinen e denominato Syd\u00e4npuu, dove suona chitarra, basso, tastiera e canta, con Koskinen alla batteria. Il duo compone musica con testi in finlandese.\nNel 2009 ha fondato il progetto Cain's Offering e inciso l'album \"Gather the Faithful\", la cui uscita in Europa \u00e8 avvenuta il 27 agosto 2009. Jani ha composto tutte le canzoni, scritto tutti i testi, suonato la chitarra e prodotto l'album come produttore discografico.\nIl 19 ottobre 2012 \u00e8 stato pubblicato \"Blackoustic\", un album chitarra acustica e voce inciso con Timo Kotipelto, cantante della band finlandese Stratovarius. L'album contiene varie cover e un inedito.\nNel 2013 contribuisce alla scrittura di alcuni testi presenti sull'album Nemesis degli Stratovarius.\nCon la cantante Anette Olzon (ex- Nightwish) parte il progetto The Dark Element, secondo annuncio pubblicato in data 29 agosto 2017; il loro primo album debutta il 10 novembre dello stesso anno.\nSecondo comunicato ufficiale del 16 luglio 2019, Jani entra in pianta stabile come chitarrista della ormai affermata band finlandese Insomnium (con la quale collaborava in veste di session-man fin dal 2015)."}
{"id": "327043", "revid": "121606386", "url": "https://it.wikipedia.org/wiki?curid=327043", "title": "Mu (Miti di Cthulhu)", "text": ""}
{"id": "327051", "revid": "125680481", "url": "https://it.wikipedia.org/wiki?curid=327051", "title": "Diritti LGBT nel mondo", "text": "Questa voce presenta una panoramica delle leggi inerenti alle persone e i comportamenti omosessuali in diversi paesi del mondo; queste possono variare, anche di molto, da paese a paese: dalla completa equiparazione del matrimonio omosessuale a quello eterosessuale da una parte alla pena di morte come condanna per i comportamenti omosessuali o anche solo per l'espressione della propria identit\u00e0 di genere dall'altra.\nNegli ordinamenti giuridici che riconoscono i diritti per le persone lesbiche, gay, bisessuali o transgender (LGBT), essi sono inquadrati nel pi\u00f9 ampio spettro dei diritti umani e dei diritti civili e includono (ma non sono limitati a):\nA gennaio 2022 l'omosessualit\u00e0 \u00e8 reato in 68 paesi al mondo, nonch\u00e9 in 5 giurisdizioni sub-nazionali. Per comparazione, nel 2006 il numero era di 92, mentre nel 1989, l'anno prima della declassificazione dell'omosessualit\u00e0 come malattia mentale, di paesi ce ne erano circa 130.\nDi questi 68, 43 condannano anche i rapporti omosessuali tra due donne oltre che quelli tra due uomini. In particolare, 5 nazioni attualmente puniscono i rapporti consensuali omosessuali con la pena di morte. Inoltre, la pena di morte \u00e8 una pena possibile in altre 6 nazioni.\nA gennaio 2022, 29 fra paesi e dipendenze al mondo prevedono il matrimonio tra persone dello stesso sesso e 15 riconoscono soltanto altri tipi di unioni civili, inclusa l'Italia. Inoltre, 30 paesi al mondo permettono alle coppie LGBT di poter adottare, mentre ulteriori 8 paesi permettono soltanto la step-child adoption. \nApproccio storico.\nAntica Grecia.\nI primi documenti riguardanti relazioni tra persone dello stesso sesso provengono dall'antica Grecia. Tali rapporti non sostituivano in nessun modo il matrimonio tra uomo e donna, ma si verificavano prima e accanto a esso. Un uomo maturo non avrebbe mai di solito avuto un compagno maschio maturo (con rare eccezioni in epoca ellenistica come quella riguardante Alessandro Magno e il suo compagno coetaneo Efestione), ma l'uomo pi\u00f9 anziano sarebbe stato di norma l'erast\u00e8s (amante) di un giovane eromenos (amato).\nQuesta forma di pederastia, derivante dalla pi\u00f9 arcaica pederastia cretese, diventa nei secoli seguenti una raffinata e rigorosa istituzione a sfondo anche e soprattutto pedagogico-iniziatico. Gli uomini adulti potevano pertanto anche cercare ragazzi adolescenti come partner, come indicato da alcuni dei primi documenti riguardanti i rapporti pederastici risalenti alla civilt\u00e0 micenea; spesso sono stati favoriti sulle donne. Anche se i ragazzi schiavi potevano essere acquistati, e abusati, i ragazzi liberi dovevano invece essere corteggiati, oltre che mantenersi rigorosamente entro i limiti stabiliti dalle norme della pederastia greca. Le fonti antiche suggeriscono inoltre che il padre del ragazzo avrebbe dovuto acconsentire al rapporto dando uno speciale benestare.\nA proposito di omosessualit\u00e0 maschile tali documenti rappresentano un mondo in cui i rapporti con le donne abbinati in parallelo alle relazioni con i giovani sono stati il fondamento essenziale della vita amorosa di un uomo normale. Le relazioni omoerotiche rappresentavano una istituzione sociale variamente costruita nel tempo e con possibili variazioni da una citt\u00e0 all'altra (vedi pederastia ateniese e pederastia tebana). La pratica formale, un rapporto in cui era spesso trattenuto o contenuto l'erotismo tra un maschio adulto libero e un'adolescente altrettanto libero, \u00e8 stato valutato per i suoi benefici pedagogici inerenti alla paideia e l'agogh\u00e9.\nPlatone ha elogiato i suoi benefici nei primi scritti da lui redatti, mentre nelle sue ultime opere \u00e8 giunto a proporne addirittura la proibizione. Nel \"Simposio\" (182 ter-D) si crea un'equivalenza tra l'accettazione dell'omoerotismo e il perseguimento degli ideali democratici (esempio supremo di ci\u00f2 \u00e8 quello dato dalla coppia di amanti tirannicidi Armodio e Aristogitone), la sua eventuale soppressione invece con il dispotismo, dicendo che l'\"amore per i ragazzi\" \u00e8 considerato vergognoso dai barbari a causa dei loro governi dispotici e antidemocratici, proprio come lo sono anche la filosofia e la nudit\u00e0 atletica, dal momento che non \u00e8 apparentemente nell'interesse di tali governanti di avere grandi idee generate dai loro sudditi, o potenti amicizie o comunit\u00e0 sportive, tutte attivit\u00e0 atte a produrre l'amore per i giovani, che viene cos\u00ec particolarmente evidenziato. Aristotele per\u00f2 poco dopo, nella sua \"Politica\", ha respinto le idee del maestro di abolire le relazioni omoerotiche spiegando inoltre che certi popoli barbari come i Celti gli hanno invece accordato un onore speciale, mentre i Cretesi la usavano per regolare la popolazione.\nL'ideale dichiarato era che entrambi i partner fossero stati ispirati all'amore simboleggiato da Eros (divinit\u00e0 primordiale che ispira nel cuore la passione erotica sia verso le donne sia nei confronti dei ragazzi), l'erastes doveva offrire disinteressatamente una forma completa di educazione ispirata ai valori civili e militari della polis di appartenenza, oltre a consigli di vita pratica nonch\u00e9 offerte e doni appropriati al proprio eromenos, che in genere finiva col diventare suo allievo devoto e assistente, per tutto il tempo in cui durava la loro relazione.\nMentre la sessualit\u00e0 tra la coppia avrebbe dovuto teoricamente rimanere entro certi limiti prefissati, senza atti penetranti e presumibilmente costituita principalmente dall'atto di frottage, dal sesso intercrurale o altre categorie di sesso non penetrativo. Anche se questo come detto era l'ideale da perseguire, realisticamente parlando, \u00e8 probabile che in molti di questi rapporti si verificasse anche la fellatio e il sesso anale. Il risultato auspicato era il reciproco miglioramento, sia quindi dell'erast\u00e8s adulto sia dell'eromenos adolescente, ognuno facendo del suo meglio per eccellere in modo da mantenersi degno del favore dell'altro.\nKenneth J. Dover, seguito poco dopo da Michel Foucault in \"Storia della sessualit\u00e0\" e da David Halperin, presume che all'epoca fosse ritenuto improprio per l'eromenos sentire il desiderio nei confronti del partner n\u00e9 bench\u00e9 meno provarne piacere, dato che non sarebbe stato considerato un segno di mascolinit\u00e0. La teoria di Dover ha provocato per\u00f2 diversi interrogativi alla luce dell'evidenza della poesia amorosa dell'epoca, Teognide e Anacreonte fra tutti, che suggerisce una connessione ben pi\u00f9 emotiva e sentimentale rispetto alle precedenti ricerche accertate. Alcuni studi hanno poi mostrato che gli antichi Greci credevano che lo sperma fosse la fonte del sapere, della conoscenza, e che queste relazioni servissero quindi a passare la tensione ideale verso la saggezza - come una sorta di testimone - dall'erast\u00e8s all'eromenos all'interno della societ\u00e0..\nUna dichiarazione aperta circa una propria omosessualit\u00e0 esclusiva era infine considerata del tutto inaccettabile, passibile di esilio o in alcuni casi anche di condanna penale, questo perch\u00e9 \u00e8 sempre stato considerato come un dovere civico inerente al proprio gruppo etnico quello di riprodursi.\nSaffo, nata sull'isola di Lesbo, \u00e8 stata inserita dai successivi commentatori Greci nella lista canonica dei nove poeti lirici. Gli aggettivi che derivano dal suo nome e dal luogo di nascita (saffico e lesbica) si sono venuti ad applicare per indicare l'omosessualit\u00e0 femminile a partire dal XIX secolo. Il fondamento della poetica saffica \u00e8 incentrato sulla passione e l'amore per i vari personaggi descritti dalla poetessa, di entrambi i sessi. In molte delle sue poesie si parla di infatuazioni e amore (a volte corrisposto, a volte no) per varie ragazze, ma le descrizioni di veri e propri atti sessuali fisici tra donne sono pochi e oggetto di dibattito.\nCelti.\nSecondo Aristotele, anche se la maggior parte delle \"nazioni belligeranti\" sono stati fortemente influenzati dalle loro donne, i Celti erano un popolo alquanto insolito, perch\u00e9 i loro uomini apertamente preferivano amanti maschili (Politica II 1269b). HD Rankin nel suo \"Celti e mondo classico\" fa notare che sia attraverso \"echi di Ateneo in un suo commento (603a), cos\u00ec come fa anche Ammiano Marcellino (30.9), questa pare essere stata l'opinione generale dell'antichit\u00e0 al riguardo.\nNel libro XIII delle sue Deipnosophistai, il retore greco-romano e grammatico Ateneo di Naucrati, ripetendo le affermazioni fatte da Diodoro Siculo nel I secolo a.C. (nella sua Biblioteca 5,32), ha scritto che le donne celtiche erano belle, ma che gli uomini preferivano dormire insieme.\nDiodoro \u00e8 anche andato oltre, affermando che \"i giovani si offriranno agli estranei e si sarebbero offesi se l'offerta fosse stata rifiutata\". Rankin sostiene che la fonte ultima di queste affermazioni \u00e8 probabile che sia Posidonio e ipotizza che questi autori possano aver registrato una qual sorta di \"rituale maschile\".\nAntica India.\nNei testi ind\u00f9 e vedici ci sono molte descrizioni di santi, semidei, e anche il Signore Supremo che trascendono le norme di genere e manifestano molteplici combinazioni di sesso e genere. Il \"Kamasutra\", l'antico trattato indiano (un vero e proprio manuale sessuale), parla dei sentimenti rivolte a persone dello stesso sesso. I transessuali sono anche venerati, ad esempio Visn\u00f9 in sembiante dell'affascinante Mohini ed il Signore Siva come Ardhanarishvara (che significa \"per met\u00e0 donna\").\nAntica Roma.\nLa \"mentalit\u00e0 di conquista\" (come afferma Eva Cantarella) comprendeva anche l'omosessualit\u00e0 nell'Antica Roma.\nCongo.\nSir Edward Evan Evans-Pritchard ha registrato che negli ultimi maschi Zande guerrieri del nord Congo regolarmente assumevano giovani amanti maschi di et\u00e0 compresa tra i dodici e i venti anni, che inoltre contribuivano con le faccende domestiche e partecipavano a incontri di sesso intercrurale con i loro mariti pi\u00f9 anziani. La pratica era per\u00f2 oramai morta dal XX secolo, dopo gli europei avevano preso il controllo dei paesi africani, ma \u00e8 stato raccontato ad Evans-Pritchard dagli anziani con i quali parlava.\nGiappone feudale.\nNel periodo del Giappone medioevale, l'omosessualit\u00e0 \u00e8 stata riconosciuta, da pari a pari (bi-do), sia in termini di pederastia (wakashudo), sia in termini di prostituzione maschile. Questi rapporti, soprattutto tra samurai e allievo, venivano spesso formalizzati in un \"contratto di fraternit\u00e0\".\nLesotho.\nGli antropologi Stephen Murray e Will Roscoe hanno riferito che le donne potevano rimanere impegnate in rapporti socialmente sanzionati \"a lungo termine, comprendenti relazioni erotiche\" chiamato motsoalle.\nPapua Nuova Guinea.\nIn Papua Nuova Guinea, le relazioni tra persone dello stesso sesso erano parte integrante della cultura fino alla met\u00e0 del secolo scorso. In molte culture tradizionali melanesiane un ragazzo in et\u00e0 prepuberale si sarebbe accoppiato con un adolescente pi\u00f9 grande che sarebbe diventato il suo mentore e che lo avrebbe \"inseminato\" (per via orale, anale, o altro, a seconda della trib\u00f9) per un certo numero di anni, fino al momento anche per i pi\u00f9 giovani fosse giunto il periodo della pubert\u00e0.\nLeggi antidiscriminazione.\nIl 31 marzo 2010 il comitato dei ministri del Consiglio d'Europa ha adottato una raccomandazione agli stati membri riguardante le \"misure per combattere la discriminazione per motivi di orientamento sessuale o identit\u00e0 di genere\".Nel 2011 il Consiglio per i diritti umani delle Nazioni Unite ha approvato la sua prima risoluzione a favore del riconoscimento dei diritti LGBT, seguita da una relazione la quale documenta le violazioni dei diritti delle persone LGBT, tra cui il crimine d'odio, la criminalizzazione dell'omosessualit\u00e0 e la discriminazione. In seguito al rapporto vi \u00e8 stata l'esortazione a che tutti i paesi che non l'hanno ancora fatto a promulgare ed adottare al pi\u00f9 presto leggi di tutela dei diritti LGBT."}
{"id": "327060", "revid": "14149", "url": "https://it.wikipedia.org/wiki?curid=327060", "title": "Centovetrine", "text": ""}
{"id": "327062", "revid": "834", "url": "https://it.wikipedia.org/wiki?curid=327062", "title": "Krk", "text": ""}
{"id": "327069", "revid": "124123", "url": "https://it.wikipedia.org/wiki?curid=327069", "title": "Wihtred del Kent", "text": "Sal\u00ec al trono durante un periodo di disordine nel Kent (seguito all'invasione di Caedwalla del Wessex). Nel tardo 690 sembra governare insieme a Swefred. Nel 694 era, per\u00f2, il solo signore del Kent. Nello stesso anno stipul\u00f2 la pace con Ine, re del Wessex. Promulg\u00f2 un codice di leggi per il Kent. La sua salma \u00e8 inumata nella chiesa abbaziale di Thorney."}
{"id": "327078", "revid": "2025928", "url": "https://it.wikipedia.org/wiki?curid=327078", "title": "Ine del Wessex", "text": "Biografia.\nSuccedette a Caedwalla. Invase il Kent nel 693 e impose il suo dominio su tutta l'Inghilterra a sud del fiume Tamigi. Nel 726 abdic\u00f2 e si rec\u00f2 a Roma, dove costitu\u00ec una \"schola Saxonum\" e mor\u00ec dopo poco.\nPromulg\u00f2 un codice di leggi scritte per il Wessex, alla cui stesura contribu\u00ec anche sant'Earconvaldo, vescovo di Londra.\nNel 726 abdic\u00f2 e con sua moglie Ethelburga fece un pellegrinaggio a Roma, dove mor\u00ec due anni dopo.\nCulto.\nNon vi sono prove che Ine e sua moglie abbiano ricevuto un culto liturgico come santi e che lo stesso Ine abbia fondato una scuola o un ospizio anglo-sassone a Roma, tuttavia \u00e8 commemorato al 6 febbraio in tardivi martirologi inglesi e dell'Ordine Benedettino.\nCollegamenti esterni.\nSanti e Beati"}
{"id": "327081", "revid": "2056951", "url": "https://it.wikipedia.org/wiki?curid=327081", "title": "Halfling", "text": "Il nome halfling \u00e8, in origine, un altro nome degli hobbit nelle opere di J. R. R. Tolkien, in italiano reso in genere con mezzuomo. Questo nome fu in seguito utilizzato nel gioco di ruolo fantasy \"Dungeons &amp; Dragons\". Nelle prime edizioni di D&amp;D gli \"halfling\" si chiamavano \"hobbit\", ma il nome fu mutato quando la societ\u00e0 tolkieniana minacci\u00f2 di intraprendere un'azione legale contro la TSR. Da allora, \"halfling\" si \u00e8 diffuso nel fantasy (sia nella letteratura che nei giochi e videogiochi); in sostanza, esso serve come nome per le creature che svolgono ruolo analogo a quello degli hobbit nell'universo tolkieniano, e consente di aggirare le implicazioni legali che seguirebbero dall'uso del nome \"originale\" di tali creature.\nDiversi significati del termine.\nCome per molti altri \"termini\" in uso nel fantasy, \"halfling\" appare in molte diverse ambientazioni con varianti sul suo significato. "}
{"id": "327082", "revid": "305248", "url": "https://it.wikipedia.org/wiki?curid=327082", "title": "Mezzuomo", "text": ""}
{"id": "327084", "revid": "149485", "url": "https://it.wikipedia.org/wiki?curid=327084", "title": "Viktor An", "text": "Da molti considerato il rivale storico del pattinatore statunitense Apolo Anton Ohno, con il quale ebbe due controversi duelli ai Giochi olimpici invernali di Salt Lake City nel 2002, con le sue otto medaglie olimpiche (sei ori e due bronzi) \u00e8 l'atleta pi\u00f9 decorato nella storia dello short track.\nBiografia.\nAhn Hyun-Soo ha iniziato a pattinare quando frequentava la scuola elementare. La prima volta che vide lo Short Track in televisione, fu durante i Giochi Olimpici di Lillehammer, nel 1994, dove uno dei suoi idoli, Chae Ji-Hoon, vinse l'oro nei 500 metri e l'argento nei 1000 per la Corea del Sud. Il suo allenatore, Kim Ki-Hoon, vinse 3 medaglie olimpiche, e divent\u00f2 l'allenatore di Viktor allenandosi insieme a lui. Ahn Hyun-Soo si allenava 10 ore al giorno, per migliorare velocit\u00e0, tecnica e tattica di gara.\nCarriera.\nSalt-Lake City 2002/Torino 2006.\nHa partecipato alle Olimpiadi Invernali del 2002 a Salt Lake City, arrivando in finale nei 1000 metri, ma tornando a casa senza una medaglia, per colpa di una spallata rifilatagli dal suo rivale storico Apolo Ohno, il quale innesc\u00f2 la carambola che port\u00f2 alla clamorosa vittoria dell'australiano Steven Bradbury. Alle Olimpiadi invernali del 2006, An \u00e8 stato il dominatore assoluto delle gare, vincendo medaglia d'oro nei 1500, 1000 e 5000 metri a squadre (assieme a Lee Ho-Suk (\uc774\ud638\uc11d), Seo Ho-Jin e Song Suk-Woo). Egli ha stabilito un nuovo record olimpico di 1:26.739 nei 1000 m, precedendo il compagno di squadra Lee Ho-Suk e il rivale Ohno. \u00c8 diventato il secondo atleta coreano di sempre a vincere tre medaglie d'oro in una sola Olimpiade (Jin Sun-Yu (\uc9c4\uc120\uc720) raggiunse lo stesso traguardo lo stesso giorno). Arriv\u00f2 solo terzo nella distanza dei 500 metri, per colpa di una falsa di Apolo Ohno che non fu fischiata dal giudice di gara.\nRaramente rimane in testa per tutta la gara, la strategia di An \u00e8 quella di rimanere nelle ultime posizioni, per poi superare all'esterno (o all'interno) tutto il gruppo, a soli pochi giri dalla fine. Nei 5000 m staffetta alle Olimpiadi invernali del 2006, fece un sorpasso incredibile sui Canadesi (campioni in carica) assicurando cos\u00ec la vittoria alla Corea del Sud. Egli \u00e8 il primo uomo coreano a vincere almeno 3 medaglie in una sola Olimpiade invernale.\nCampionati del mondo.\nAhn Hyun-Soo ha vinto il campionato del mondo Junior nel 2002 ed \u00e8 arrivato secondo dietro Kim Dong-Sung, al suo primo Campionato del mondo, lo stesso anno. Egli \u00e8 il primo pattinatore maschio a raggiungere tale impresa. Nonostante sia stato squalificato nella finale dei 500 m e 3000 m nel 2006 ai Mondiali di Minneapolis, Ahn Hyun-Soo \u00e8 stato in grado di vincere il campionato con le vittorie sia nei 1000 che nei 1500 metri diventando cos\u00ec il campione del mondo generale con 68 punti seguito dal connazionale Lee Ho-Suk con 60 punti. Ahn Hyun-Soo \u00e8 l'unico maschio pattinatore ad aver vinto cinque campionati del mondo consecutivi (2003-2007).\n\u00c8 arrivato primo nella classifica generale di Coppa del Mondo durante le stagioni 2003-2004 e 2005-2006, ed \u00e8 stato detentore del record dei 1500 metri fino al 2011 (ora in mano a Noh Jinkyu, con il tempo di 2:09.041). Ai Campionati del Mondo tenutisi a Milano, dal 9 all'11 marzo 2007, Ahn Hyun-Soo ha vinto il suo quinto campionato del mondo, finendo primo nei 1000 e nei 5000 metri staffetta (assieme a Sung Si-Bak, Song Kyung-Taek e Kim Hyun-Kon). Ha anche vinto l'argento nei 3000 m dietro al connazionale Song Kyung-Taek, e due medaglie di bronzo nei 500 metri e nei 1500.\nI conflitti.\nDopo i Campionati del Mondo 2006, Ahn Hyun-Soo torn\u00f2 in Corea del Sud. All'Incheon International Airport, il padre di Ahn Hyun-Soo, Ahn Ki-Won, ebbe un forte litigio con il vice presidente della Corea Skating Union (KSU), sostenendo che l'allenatore aveva fatto di tutto per cercare di ostacolare Ahn Hyun-Soo, per evitare la sua vittoria in campionato. La squadra coreana di Short Track \u00e8 stata quindi suddivisa in due gruppi in cui Ahn Hyun-Soo \u00e8 allenato dal coach delle donne a causa di conflitti con l'allenatore degli uomini.\nLa tensione \u00e8 aumentata cos\u00ec tanto che i pattinatori si sono rifiutati di mangiare nella stessa stanza o sedersi uno accanto all'altro in aereo. Ahn Hyun-Soo e Lee Ho-Suk amici da sempre, frequentando pure la stessa scuola e avendo anche condiviso sempre la stessa camera in gara, sono arrivati a non parlarsi pi\u00f9. Ahn Hyun-Soo scrisse quindi sul suo sito, che la pressione per lui era troppa, tanto da fargli addirittura abbandonare la sua carriera. A causa del problema, KSU ha sostenuto che dalla prossima stagione, la squadra sar\u00e0 seguita da un solo capo allenatore per evitare rivalit\u00e0.\nL'infortunio.\nIl 16 gennaio 2008, la KSU annunci\u00f2 che Ahn Hyun-Soo si era fratturato il ginocchio dopo una caduta durante l'allenamento della nazionale coreana del Centro di Formazione a Taeneung. Dopo essere stato portato in ospedale, il danno \u00e8 stato diagnosticato come un ginocchio fratturato. A causa della lesione, la KSU ha annunciato che Ahn Hyun-Soo non parteciper\u00e0 alla Samsung ISU World Cup Series 5 e 6 a Quebec City e Salt Lake City, al Campionato del Mondo 2008 di Gangeung e nemmeno al World Team Championships 2008 a Harbin, in Cina. Come conseguenza della lesione inaspettata, era chiaro che non sarebbe stato in grado di difendere il suo sesto titolo mondiale, lasciando questa possibilit\u00e0 ai suoi connazionali Lee Ho-Suk, Song Kyung-Taek e Lee Seung-Hoon.\nDopo aver subito tre interventi chirurgici, il suo periodo di riabilitazione \u00e8 stato previsto intorno a 2-3 mesi. Dopo otto mesi fuori dal ghiaccio, un articolo di news coreano ha riferito il 5 settembre 2008, che Ahn Hyun-Soo era tornato ad allenarsi, facendo allenamenti di due ore per riabilitare le gambe e per potenziare la muscolatura. L'articolo ha anche riferito che Ahn Hyun-Soo si sta preparando per le Olimpiadi di Vancouver 2010, in Canada.\nA causa del suo infortunio, Ahn Hyun-Soo non ha partecipato ai Campionati del Mondo 2009 a Vienna.\nVancouver 2010.\nDurante i Trials Coreani, che determinano le squadre per Olimpiadi e Coppa del mondo, Ahn Hyun-Soo non \u00e8 stato in grado di qualificarsi, arrivando 7\u00ba in classifica generale (non avendo corso in Coppa del mondo, doveva arrivare nei primi tre). A causa della sua incapacit\u00e0 di qualificarsi, non ha gareggiato alle Olimpiadi invernali del 2010 a Vancouver.\nNazionalizzazione russa.\nNon qualificatosi per le Olimpiadi del 2010 a Vancouver (Canada), decise di cambiare nazionalit\u00e0 e di correre con la Russia, per qualificarsi in vista di Sochi 2014. Dalla stagione 2011/2012 corre con il nome di Viktor An. Questa scelta fu dettata dal fatto che la federazione sudcoreana non aveva aiutato Ahn Hyun-Soo durante il periodo del bisogno.\nRisultati in Russia.\nDurante la stagione 2011/2012, Viktor \u00e8 stato il vincitore dei 3000 metri e dei 5000 metri staffetta. Nel 2013, ha inoltre vinto un argento nei 1000 metri, un bronzo nei 500 metri e l'oro nella Staffetta, durante gli Europei di Malmo. Nella stagione 2013/2014, arriva secondo in classifica generale nel circuito di Coppa del mondo, con il titolo assoluto nella distanza dei 500m. Agli Europei di Dresda 2014 vince 5 medaglie d'oro, nei 500 metri, nei 1000 metri, nei 3000 metri, nella staffetta e nella classifica generale. Manca la medaglia nei 1500 metri per colpa di una caduta.\nSo\u010di 2014.\nParte abbastanza bene l'Olimpiade per Viktor An, che si aggiudica il bronzo nella distanza dei 1500 metri. Chiude alle spalle di Han Tianyu (2\u00ba) e Charles Hamelin (1\u00ba). Durante la seconda giornata di gare porta la sua squadra nella finale della staffetta e conquista la qualificazione scontata per i quarti di finale dei 1000m. Due giorni pi\u00f9 tardi, Viktor conquista il suo quarto oro individuale nella distanza dei 1000m, portando a medaglia anche il compagno Vladimir Grigorev e diventando l'atleta con pi\u00f9 ori nella storia dello Short Track. Nell'ultima giornata di gare diventa l'atleta pi\u00f9 medagliato nella storia dello Short Track, vincendo l'oro nei 500m e nei 5000m a squadre.\nWorld Championship 2014.\nGiunto a Montreal come uno dei favoriti, Victor delude le aspettative nelle prime due giornate di gara, arrivando quarto nella distanza dei 1500 metri e in quella dei 500. Durante la terza giornata di gare, Victor An vince la finale dei 1000 metri, balzando al comando della classifica con 50 punti a soli tre dal canadese Charles Hamelin. Nella superfinale, Victor chiude terzo davanti a Charles Hamelin, e con 63 punti diventa per la sesta volta campione del mondo. Nella staffetta 5000m a squadre, chiude solo quarto.\nStagione 2014-2015.\nVictor ha annunciato che proceder\u00e0 con l'attivit\u00e0 agonistica fino alle prossime olimpiadi, ovvero quelle di PeyongChang in Corea, nel 2018. Parteciper\u00e0 quindi al circuito di coppa del mondo 2014-2015.\nStagione 2015-2016.\nDopo una stagione non proprio al massimo della forma, Victor annuncia che non parteciper\u00e0 al circuito di coppa del mondo 2015-2016 per un problema al ginocchio. Provveder\u00e0 al rinforzamento dei muscoli della gamba in questione in vista di quelle che avrebbero dovuto essere le sue ultime olimpiadi, ovvero quelle di in Corea del Sud.\nEgli tuttavia non parteciper\u00e0 ia Giochi olimpici a causa della squalifica inflitta dal Comitato Olimpico Internazionale alla Federazione russa in seguito ai risultati dell'inchiesta sul doping di Stato in Russia.\nAllenatore.\nDopo il ritiro dall'attivit\u00e0 agonistica \u00e8 diventato allenatore della nazionale cinese, come assistente di Kim Sun-tae, allenando tra gli altri Ren Ziwei e Li Wenlong."}
{"id": "327085", "revid": "1953061", "url": "https://it.wikipedia.org/wiki?curid=327085", "title": "Cuthred del Wessex", "text": "Cuthred eredit\u00f2 il regno mentre Aethelbald re di Mercia dominava sul Wessex e fu quindi costretto ad unirsi a lui contro i gallesi nel 743.&lt;br&gt;\nIl suo periodo di regno fu pieno di problemi. Nel 748 il suo possibile erede Cynric, forse il figlio, fu ucciso (secondo Enrico di Huntingdon durante una rivolta), mentre nel 750 lo \"ealdorman\" \u00c6thelhun guid\u00f2 una ribellione che per\u00f2 fall\u00ec.&lt;br&gt;\nNel 752, Cuthred affront\u00f2 Aethelbald nella vittoriosa battaglia di Edge, nel Burford, dando cos\u00ec l'indipendenza al suo regno. Avrebbe anche affrontato gli abitanti della Cornovaglia nel 753."}
{"id": "327089", "revid": "10137", "url": "https://it.wikipedia.org/wiki?curid=327089", "title": "Wihtred", "text": ""}
{"id": "327096", "revid": "124123", "url": "https://it.wikipedia.org/wiki?curid=327096", "title": "Ceolred di Mercia", "text": "Era figlio di Ethelred e sal\u00ec al potere dopo l'abdicazione del suo predecessore, Coenred. Viene ricordato per la sua crudelt\u00e0 e per il cattivo trattamento che riserv\u00f2 alla Chiesa. \u00c8 probabile che proprio per questa ragione venne dipinto in maniera estremamente negativa dagli storici. Nel 715 si scontr\u00f2 con Ine del Wessex, ma non si conosce l'esito della battaglia. Mor\u00ec l'anno successivo dopo un banchetto. Spos\u00f2 santa Werburga e fu sepolto a Lichfield."}
{"id": "327098", "revid": "103002437", "url": "https://it.wikipedia.org/wiki?curid=327098", "title": "Georgios Koskotas", "text": "Le vicende relative allo scandalo Koskotas sono raccontate nel romanzo \"K. l'orgia del denaro\" di Vassilis Vassilikos, edito anche in Italia da Pironti nel 1997. \nGli anni giovanili.\nGiorgio Koskotas proveniva da una famiglia povera. All'et\u00e0 di 17 anni emigr\u00f2 con la famiglia negli USA\nIl rimpatrio.\nDopo appena dieci anni torn\u00f2 in patria con la moglie e i 3 figli. Trov\u00f2 impiego presso la banca di Creta. Due anni dopo aveva gi\u00e0 assunto la carica di consigliere amministrativo della piccola banca dove lavorava. Sotto la sua gestione la banca di Creta cominci\u00f2 ad espandersi a macchia d'olio con l'apertura di nuove agenzie sul territorio nazionale.\nLa vertiginosa ascesa nel settore dei Media.\nNel 1983 Giorgio Koskotas fece un primo, timido ingresso nel mondo dei media con l'acquisto della rivista \"ENA\". Subito dopo fond\u00f2 una nuova casa editrice la Multi-Media con etichetta di facciata Grammi e con sede a Pallini, un sobborgo nella parte nord occidentale di Atene. L'anno successivo il gruppo divenne proprietario di due testate storiche, Bradini e Kathimerini acquistate dalla proprietaria Eleni Blachou dietro esborso di una ingente somma. Furono acquistati macchinari tipografici che pochi al mondo possedevano a quel tempo. Con questa meravigliosa tecnologia fu facile per il gruppo pubblicare un nuovo quotidiano dal titolo \"24 ORE\" dotato di una magnifica veste tipografica ricalcata sul modello del giornale US TODAY e una radio privata SKAY cui lavoravano, dietro generose remunerazioni, i pi\u00f9 bei nomi del giornalismo greco. I due Media, da soli, si accaparrarono una larga fetta di mercato ma ebbero vita breve. Ciliegina sulla torta, nel novembre del 1987 Giorgio Koskotas divenne proprietario dell'Olympiakos, famosa squadra di calcio del Pireo, acquistata da Stavros Daifas.\nLo scoppio dello scandalo.\nGli altri editori, sentendo minacciata la sopravvivenza dei loro quotidiani, cominciarono ad attaccare il nuovo arrivato. La battaglia fu aperta prima dal giornale Ethnos appartenente all'imprenditore Giorgio Bobolas con un articolo \u201cKoskot\u00e0s il mafioso\u201d. Bobolas fu poi querelato da Koskotas e condannato dal tribunale al risarcimento dei danni.\nSeguirono poi altri attacchi dai giornali appartenenti al gruppo Lambrakis in cui si chiedeva l'intervento della giustizia ma nessuno ebbe l'effetto sperato. Tocc\u00f2 al giornale Eleftherotypia dell'editore Tegopulos, a sferrare il colpo di grazia.\nL'articolo intitolato: \"Lettera aperta al primo ministro Andreas Papandreou\" e firmato dallo stesso Tegopulos, svelava le responsabilit\u00e0 del premier nell'affare. Incoraggiati dall'articolo anche i giornali Ta Nea e To Vima del gruppo Lambrakis pubblicarono quanto sapevano sull'affare coinvolgendo i nomi del vice premier Menios Koutsoyorgas del ministro della giustizia Tsovolas. La magistratura fu costretta a intervenire e invit\u00f2 Koskotas a discolparsi.\nLa fuga.\nGiorgio Koskotas, anzich\u00e9 presentarsi agli inquirenti, prefer\u00ec fuggire in Brasile con un aereo privato messogli a disposizione dall'amico Argyris Saliarelis\nL'arresto negli USA.\nGiorgio Koskotas ripar\u00f2 quindi negli USA ma fu arrestato dalla FBI il 23 novembre 1988 per vecchi reati di evasione fiscali commessi quando lavorava in quel paese. Fu rinchiuso nella prigione di Salem, Massachusetts. Dal carcere dichiar\u00f2 agli inquirenti americani di aver sempre agito dietro istruzioni del primo ministro e del vice primo ministro Menios Koutsoyorgas confermando in pi\u00f9 punti l'articolo del quotidiano Eleftherotypia. Supplic\u00f2 inoltre i magistrati americani di non procedere alla sua estradizione o per lo meno di rimandare questa decisione a quando Andreas Papandreou non fosse stato pi\u00f9 in carica, in quanto temeva per la sua vita.\nLe interviste alla rivista Time.\nDal carcere di Salem Giorgio Koskotas concesse innumerevoli interviste alla rivista Time in cui scendeva in particolari grotteschi su come il danaro nei forzieri della banca di Creta passasse nelle tasche di membri del governo, particolari che fecero la delizia dei lettori. Dichiar\u00f2 infatti di aver distribuito enormi quantit\u00e0 di danaro in contanti, chiuso per lo pi\u00f9 in scatoloni che servivano ad imballare pacchi di pannolini a dirigenti del governo e ad alti esponenti del PASOK. Fece i nomi dell'allora ministro dei Trasporti e delle Comunicazioni Giorgio Petsos e del ministro Dimitris Tsobolas che in seguito furono chiamati a deporre.\nGrazie ai suoi racconti la rivista americana and\u00f2 a ruba.\nLa vendita all'asta delle sue imprese.\nIntanto in Grecia veniva accertato il buco miliardario della banca di Creta come era stato denunciato negli articoli di Eleftherotypia ed il giudice fallimentare apr\u00ec la vendita all'asta delle imprese del gruppo. L'imprenditore Aristidis Alafouzos si accaparr\u00f2 l'emittente radiofonica SKAI e l'autorevole giornale Kathimerini. I moderni macchinari del gruppo e l'edificio di Pallini che li ospitava, venivano acquistati in solido dai proprietari dei maggiori quotidiani Eleftheros Typos, Apogevmatini, Ta Nea, To Vima ecc.\nLa stampa greca fece cos\u00ec un enorme salto di qualit\u00e0 ponendosi ai livelli europei ed americani almeno per quanto riguardava la veste tipografica dei quotidiani.\nMa di l\u00ec a poco i vagiti della neonata tv privata avrebbero attratto prepotentemente i Greci distogliendoli dalle edicole.\nLa squadra di calcio Olympiakos, anche questa indebitata fino al collo, veniva acquisita dall'imprenditore Sokratis Kokkalis\nL'estradizione in Grecia.\nNel 1991 fu estradato in Grecia dove fu rinchiuso nel carcere Korydallo di Atene.\nLa concessione degli arresti domiciliari.\nIl 16 marzo del 2003 il tribunale greco concesse a Giorgio Koskotas dietro richiesta del suo avvocato Takis Mihalolias (\u03a4\u03ac\u03ba\u03b7\u03c2 \u039c\u03b9\u03c7\u03b1\u03bb\u03cc\u03bb\u03b9\u03b1\u03c2) il beneficio degli arresti domiciliari ma sotto condizione di presentarsi ogni 15 giorni al locale distretto di polizia di Ekali. Gli era negato il rilascio del passaporto ed il diritto di espatriare.\nGiorgio Koskotas aveva scontato i 3/5 della pena inflittagli dai giudici per il buco di 33 miliardi di dracme alla banca di Creta."}
{"id": "327101", "revid": "8897", "url": "https://it.wikipedia.org/wiki?curid=327101", "title": "Mare della Tranquillit\u00e0", "text": ""}
{"id": "327104", "revid": "1745361", "url": "https://it.wikipedia.org/wiki?curid=327104", "title": "Fotografia (oggetto)", "text": "Una foto, o fotografia, \u00e8 un'immagine creata dalla luce che cade su una superficie fotosensibile, solitamente una pellicola fotografica o un sensore elettronico (come un sensore CCD o un CMOS). Il processo e la pratica per creare tali immagini si chiama fotografia.\nLa maggior parte delle fotografie vengono create utilizzando una fotocamera, che utilizza un obiettivo per focalizzare le lunghezze d'onda visibili della luce della scena, in una riproduzione di ci\u00f2 che l'occhio umano vedrebbe, e poi vengono stampate su carta fotografica o carta comune. Una variante sono le foto istantanee.\nStoria e tipologie.\nIn origine, tutte le fotografie erano monocromatiche o i colori erano dipinti a mano. Sebbene i metodi per lo sviluppo di foto a colori fossero disponibili gi\u00e0 nel 1861, non divennero ampiamente disponibili fino agli anni '40 o '50, e anche cos\u00ec, fino agli anni '60 la maggior parte delle fotografie furono scattate in bianco e nero. Da allora, la fotografia a colori si \u00e8 diffusa nella fotografia popolare, sebbene sia ancora utilizzato il bianco e nero, essendo pi\u00f9 facile da sviluppare rispetto al colore.\nLe fotografie non digitali vengono prodotte con un processo chimico in due fasi. Nel processo in due fasi la pellicola fotosensibile acquisisce un'immagine negativa, in cui i colori e le luci e ombre sono invertiti. Per produrre un'immagine positiva, il negativo viene pi\u00f9 comunemente trasferito su carta fotografica in un processo chiamato stampa. In alternativa, la pellicola viene elaborata per invertire l'immagine negativa, producendo positivi trasparenti: tali immagini positive sono solitamente montate in cornici, chiamate diapositive. Prima dei recenti progressi nella fotografia digitale, le diapositive erano ampiamente utilizzate dai professionisti per la loro nitidezza e accuratezza nella resa del colore. \nL'avvento del microcomputer e della fotografia digitale ha portato alla nascita delle stampe digitali. Queste stampe vengono create da formati grafici archiviati come JPEG e TIFF. I tipi di stampanti utilizzate includono stampanti a getto d'inchiostro, stampanti a sublimazione del colore, stampanti laser e stampanti termiche. Il web \u00e8 stato un mezzo popolare per l'archiviazione e la condivisione di foto, sin da quando la prima fotografia \u00e8 stata pubblicata sul web da Tim Berners-Lee nel 1992 (una foto della band pop Les Horribles Cernettes). Oggi siti popolari come Flickr, PhotoBucket e 500px vengono utilizzati da milioni di persone per condividere le proprie immagini.\nStoria delle tecniche di stampa fotografica.\nEliografia (1826): la prima persona che \u00e8 riuscita a produrre un negativo su carta dell'immagine fotografica \u00e8 stato Joseph Nic\u00e9phore Ni\u00e9pce. Ha rivestito lastre di peltro con bitume e li ha messi in una camera oscura. Dopo l'esposizione alla luce solare per lungo tempo, le parti esposte alla luce si sono indurite e le parti che non lo erano potevano essere lavate via con olio di lavanda.\nDagherrotipia (1837): il processo di dagherrotipia, dal nome di Louis-Jacques-Mand\u00e9 Daguerre (1787-1851) scenografo e creatore di diorami, produce un'immagine unica, poich\u00e9 non viene creato alcun negativo. Dopo aver rivestito una lastra di rame con ioduro d'argento fotosensibile, la lastra viene esposta a un'immagine per oltre 20 minuti e quindi trattata con fumi di mercurio riscaldato. Pi\u00f9 lunga \u00e8 l'esposizione alla luce, pi\u00f9 i fumi di mercurio vengono assorbiti dallo ioduro d'argento. Dopo che la lastra \u00e8 stata lavata con acqua salata, l'immagine appare invertita. Questo \u00e8 stato il primo processo fotografico a guadagnare popolarit\u00e0 negli Stati Uniti, utilizzato fino al 1860 circa.\nStampa al sale (1839): questa era la forma pi\u00f9 diffusa di stampa su carta fino all'introduzione delle stampe all'albume nel 1850. Le stampe al sale venivano realizzate utilizzando sia negativi di carta che di vetro.\nCalotipia (1841): William Henry Fox Talbot ha inventato il sistema di fotografia negativo-positivo comunemente usato oggi. In precedenza aveva sviluppato il Talbotype, che utilizzava il cloruro d'argento per sensibilizzare la carta. Dopo aver migliorato il processo utilizzando ioduro d'argento, lo ribattezz\u00f2 Calotype. Il processo poteva produrre molte immagini positive, ma non erano nitide perch\u00e9 erano stampate su carta fibrosa invece che su vetro.\nCianotipia (1842): questo processo forma immagini di colore blu attraverso una reazione ai sali di ferro. John Herschel lo studi\u00f2 per riprodurre le sue complicate formule matematiche e promemoria. \nStampa all'albume (1850): questo processo, introdotto da Louis D\u00e9sir\u00e9 Blanquart-Evrard, \u00e8 stato il tipo di stampa pi\u00f9 comune nella seconda met\u00e0 del diciannovesimo secolo. Bellissime immagini con gradazioni seppia sono state create utilizzando albume e cloruro d'argento. Le superfici delle stampe realizzate con questo processo erano lucide a causa degli albumi, stratificati pesantemente per evitare che le stampe originariamente sottili si arricciassero, si spezzassero o si strappassero facilmente. Questo tipo di stampa era particolarmente comune per i ritratti in studio e i paesaggi o la stereoscopia.\nCollodio umido e ambrotipia (1851): Frederick Scott Archer ha sviluppato i processi al collodio umido, che utilizzavano una lastra di vetro spessa rivestita a mano in modo non uniforme con un'emulsione sensibile alla luce a base di collodio. Il \"collodion\", che in greco significa \"colla\", \u00e8 nitrocellulosa disciolta in etere ed etanolo. L'ambrotipia, un adattamento del processo del collodio umido, \u00e8 stato sviluppato da Archer e Peter W. Fry. Comprendeva il posizionamento di uno sfondo scuro dietro al vetro in modo che l'immagine negativa sembrasse positiva, e fu popolare fino al 1870 circa.\nStampa alla gomma (1855): il bicromato, di colore arancione, ha fotosensibilit\u00e0 quando viene miscelato con colloidi come gomma arabica, albume o gelatina. Usando questa funzione, Alphonse Poitevin ha inventato il processo di stampa alla gomma. Ha guadagnato popolarit\u00e0 dopo il 1898 e di nuovo negli anni '60 e '70 grazie al suo aspetto unico.\nFerrotipia o melanotipia (1858): in questo processo fotografico l'emulsione \u00e8 impressa direttamente su una lastra di ferro smaltato. Era molto pi\u00f9 economica e robusta dell'ambrotipia e del dagherrotipo.\nModello di colore additivo RGB (1861): il medico James Clerk Maxwell realizz\u00f2 la prima foto a colori mescolando luce rossa, verde e blu.\nGelatina a secco (1871): Richard L. Maddox scopr\u00ec che la gelatina poteva essere un vettore per i sali d'argento. Nel 1879, la piastra di gelatina a secco aveva sostituito la piastra al collodio umido. Era un'innovazione rivoluzionaria nella fotografia poich\u00e9 necessitava di una minore esposizione alla luce, ed era utilizzabile a secco, il che significa che i fotografi non avevano pi\u00f9 bisogno di imballare e trasportare liquidi pericolosi e poteva essere standardizzato perch\u00e9 poteva essere prodotto in fabbrica.\nStampa al platino (platinotipia) (1873): William Willis ha brevettato la stampa al platino in Gran Bretagna. Il processo si diffuse rapidamente e divenne un metodo dominante in Europa e in America nel 1894 poich\u00e9 aveva una tonalit\u00e0 di colore visibilmente diversa rispetto alle stampe all'albume e alla gelatina d'argento.\nStampa alla gelatina d'argento (fine anni '80 dell'Ottocento): \u00e8 stato il principale processo di stampa fotografica dalla fine degli anni 1880 fino ad oggi. Le stampe sono costituite da carta rivestita con un'emulsione di alogenuro d'argento in gelatina. La superficie \u00e8 generalmente liscia; sotto ingrandimento, la stampa sembra brillare.\nCallitipia (1889): W. W. J. Nicol invent\u00f2 e ridisegn\u00f2 il callitipo. Il Vandyketipo, o callitipo singolo, era il tipo pi\u00f9 semplice di callitipo e crea bellissime immagini marroni.\nNegativi a pellicola (1889): la pellicola di nitrato di cellulosa \u00e8 stata sviluppata da Eastman Kodak nel 1889 e perfezionata nel 1903. \u00c8 composta da gelatina d'argento su una base di nitrato di cellulosa. I negativi sono infiammabili e quindi possono essere pericolosi. La pellicola in fogli \u00e8 stata ampiamente utilizzata dagli anni '30, mentre la pellicola in rullo \u00e8 stata utilizzata dagli anni '50. La base di nitrato \u00e8 stata sostituita con acetato di cellulosa nel 1923. Nel 1937, il diacetato di cellulosa \u00e8 stato utilizzato come base e, a partire dal 1947, \u00e8 stato utilizzato il triacetato di cellulosa. La pellicola in poliestere \u00e8 stato introdotto intorno al 1960.\nFotografie a colori (1935): Kodak ha introdotto le pellicole a colori e diapositive nel 1935. La prima pellicola \u00e8 stata chiamata Kodachrome. Ektachrome, introdotto alla fine degli anni '40, divenne altrettanto popolare. Ora ci sono una variet\u00e0 di pellicole a colori che utilizzano materiali diversi; la maggior parte \u00e8 costituita da coloranti sospesi in uno strato di gelatina (solitamente ciano, magenta e giallo, ciascuno dei quali ha picchi di assorbimento diversi)."}
{"id": "327106", "revid": "8897", "url": "https://it.wikipedia.org/wiki?curid=327106", "title": "Sovietica", "text": ""}
{"id": "327107", "revid": "8897", "url": "https://it.wikipedia.org/wiki?curid=327107", "title": "Radiazioni", "text": ""}
{"id": "327109", "revid": "396099", "url": "https://it.wikipedia.org/wiki?curid=327109", "title": "Pannelli solari", "text": ""}
{"id": "327110", "revid": "599013", "url": "https://it.wikipedia.org/wiki?curid=327110", "title": "Michael Owen (rugbista)", "text": "Ha indossato la maglia della Nazionale gallese per la prima volta l'8 giugno 2002 contro il Sud Africa (34-19 per i sudafricani).\nNel 2005 ha vinto con il Galles il torneo delle Sei Nazioni.\nGioca nella squadra inglese dei Saracens."}
{"id": "327112", "revid": "15756", "url": "https://it.wikipedia.org/wiki?curid=327112", "title": "Oracle Corporation", "text": "Oracle Corporation \u00e8 una societ\u00e0 multinazionale del settore informatico, con sede nella Silicon Valley a Redwood, California.\nL'azienda vende software e tecnologia per database, sistemi di ingegneria cloud e prodotti software aziendali , in particolare i propri marchi di sistemi di gestione di database. Nel 2019 Oracle \u00e8 stata la seconda societ\u00e0 di software pi\u00f9 grande per fatturato e capitalizzazione di mercato. L'azienda sviluppa e costruisce strumenti per lo sviluppo di database, hardware, software di gestione delle risorse aziendali (ERP), gestione delle relazioni con i clienti (CRM) e di gestione della catena di distribuzione (SCM) e Software per la gestione del capitale umano (HCM).\nFu fondata nel 1977 con il nome di \"\"Software Development Laboratories\" successivamente cambiato in \"Relational Software, Inc\" nel 1979. Un nuovo cambio di denominazione avvenne nel 1982 con l'adozione di \"Oracle Systems Corporation\"\" sostituito, nel 1995, dall'attuale ragione sociale. La societ\u00e0, inizialmente attiva nel settore dei database, ha nel tempo ampliato il suo raggio d'azione attraverso una prolungata politica di acquisizioni che l'ha portata nel tempo a diventare la seconda pi\u00f9 grande produttrice di software al mondo (software house) per fatturato.\nParte del primo successo di Oracle Corporation \u00e8 derivato dall'utilizzo del linguaggio di programmazione C per implementare i suoi prodotti. Questo ha facilitato il porting su diversi sistemi operativi, la maggior parte dei quali supportano C.\nStoria.\nIl 20 aprile 2009 Oracle Corporation annunciava l'intenzione di acquisire la societ\u00e0 Sun Microsystems per 7,4 miliardi di dollari, pagando 9,50 dollari per azione. Nell'agosto dello stesso anno il Dipartimento di Giustizia statunitense forniva il suo beneplacito all'operazione. L'acquisizione veniva completata il 27 gennaio 2010 dopo il via libera dell'Unione europea. Il 12 settembre 2005 aveva anche acquisito la Siebel Systems.\nDescrizione.\nDati e statistiche.\n\u00c8 diventata molto famosa nel panorama nell'informatica mondiale con il database Oracle, il suo prodotto di punta.\nProdotti e servizi.\nOracle progetta, produce e vende prodotti software e hardware, oltre a offrire servizi che li completano (come finanziamenti, formazione, consulenza e servizi di hosting). Molti dei prodotti sono stati aggiunti al portafoglio di Oracle tramite acquisizioni .\nSoftware.\nIl servizio di consegna elettronica di Oracle (Oracle Software Delivery Cloud) fornisce software e documentazione Oracle scaricabili generici.\nDatabase.\nOracle Corporation ha acquisito e sviluppato le seguenti tecnologie di database aggiuntive:\nMiddleware.\nArticolo principale: Oracle Fusion Middleware\nOracle Fusion Middleware \u00e8 una famiglia di prodotti software middleware , tra cui (ad esempio) application server , integrazione di sistemi , gestione dei processi aziendali (BPM), interazione utente, gestione dei contenuti , gestione delle identit\u00e0 e prodotti di business intelligence (BI).\nOracle Secure Enterprise Search.\nOracle Secure Enterprise Search (SES), Oracle enterprise di ricerca che offre, offre agli utenti la possibilit\u00e0 di cercare contenuti su pi\u00f9 localit\u00e0, tra cui siti web, XML file, file server, sistemi di content management , sistemi di pianificazione delle risorse aziendali, gestione delle relazioni con i clienti sistemi, affari sistemi di intelligence e database.\nOracle Beehive.\nArticolo principale: Oracle Beehive\nRilasciato nel 2008, il software di collaborazione Oracle Beehive fornisce spazi di lavoro del team (inclusi wiki , calendario del team e condivisione di file), e-mail, calendario, messaggistica istantanea e conferenze su un'unica piattaforma. I clienti possono utilizzare Beehive come software con licenza o come software come servizio (\"SaaS\").\nApplicazioni.\nOracle vende anche una suite di applicazioni aziendali . L'Oracle E-Business Suite include il software per eseguire varie funzioni aziendali relative alla (per esempio) dati finanziari, produzione, customer relationship management (CRM), pianificazione delle risorse aziendali (ERP) e gestione delle risorse umane . Oracle Retail Suite copre il settore verticale del settore retail , fornendo gestione della merce, gestione dei prezzi, abbinamento fatture, allocazioni, gestione delle operazioni del negozio, gestione del magazzino, previsione della domanda, pianificazione finanziaria della merce, pianificazione dell'assortimento e gestione delle categorie. [ \"citazione necessaria\" ] Gli utenti possono accedere a queste strutture tramite un'interfaccia browser su Internet o tramite una intranet aziendale.\nA seguito di una serie di acquisizioni a partire dal 2003, in particolare nell'area delle applicazioni, Oracle Corporation dal 2008 mantiene una serie di linee di prodotti:\nLo sviluppo delle applicazioni avviene comunemente in Java (utilizzando Oracle JDeveloper ) o tramite PL / SQL (utilizzando, ad esempio, Oracle Forms e Oracle Reports / BIPublisher). [ \"citazione necessaria\" ] Oracle Corporation ha avviato [ \"citazione necessaria\" ] una spinta verso ambienti basati su \"procedure guidate\" con l'obiettivo di consentire ai non programmatori di produrre semplici applicazioni basate sui dati.\nApplicazioni di terze parti.\nOracle Corporation collabora con \"Oracle Certified Partner\" per migliorare il marketing complessivo del prodotto. La variet\u00e0 di applicazioni di fornitori di terze parti include applicazioni database per archiviazione, suddivisione e controllo, sistemi ERP e CRM , nonch\u00e9 prodotti pi\u00f9 di nicchia e mirati che forniscono una gamma di funzioni commerciali in aree come risorse umane , controllo finanziario e governance, rischio gestione e conformit\u00e0 (GRC). I fornitori includono Hewlett-Packard, Creoal Consulting, UC4 Software, Motus e Knoa Software.\nGestione aziendale.\nArticolo principale: Oracle Enterprise Manager\nOracle Enterprise Manager (OEM) fornisce strumenti di monitoraggio e gestione basati sul Web per i prodotti Oracle (e per alcuni software di terze parti), tra cui gestione del database, gestione del middleware, gestione delle applicazioni, gestione dell'hardware e della virtualizzazione e gestione del cloud.\nI prodotti Primavera della Construction &amp; Engineering Global Business Unit (CEGBU) di Oracle sono costituiti da software di gestione dei progetti .\nSoftware di sviluppo.\nGli strumenti di Oracle Corporation per lo sviluppo di applicazioni includono (tra gli altri):\nMolti strumenti esterni e di terze parti semplificano le attivit\u00e0 dell'amministratore del database Oracle . [ \"citazione necessaria\" ]\nSistemi operativi.\nOracle Corporation sviluppa e supporta due sistemi operativi: Oracle Solaris e Oracle Linux .\nHardware.\nOracle Exadata ed Exalogic\nServizi.\nOracle Cloud.\nOracle Cloud \u00e8 un servizio di cloud computing offerto da Oracle Corporation che fornisce server, storage, rete, applicazioni e servizi attraverso una rete globale di data center gestiti da Oracle Corporation. L'azienda consente il provisioning di questi servizi su richiesta tramite Internet .\nOracle Cloud fornisce Infrastructure as a Service (IaaS), Platform as a Service (PaaS), Software as a Service (SaaS) e Data as a Service (DaaS). Questi servizi vengono utilizzati per creare, distribuire, integrare ed estendere le applicazioni nel cloud. Questa piattaforma supporta soluzioni open source standard aperti (SQL, HTML5, REST, Kubernetes, Hadoop, Kafka, ecc.) ed una variet\u00e0 di linguaggi di programmazione, database, strumenti e framework, inclusi specifici Oracle, Open Source e software e sistemi di terze parti .\nIl 28 luglio 2016 Oracle ha acquistato NetSuite , la prima societ\u00e0 cloud, per 9,3 miliardi di dollari. Il 16 maggio 2018 Oracle ha annunciato di aver acquisito DataScience.com, una piattaforma di spazio di lavoro cloud privata per progetti e carichi di lavoro di data science.\nMarketing.\nPratiche di vendita.\nNel 1990 Oracle ha licenziato il 10% (circa 400 persone) della sua forza lavoro a causa di errori contabili. Questa crisi \u00e8 nata a causa della strategia di marketing \"iniziale\" di Oracle, in cui gli addetti alle vendite esortavano i potenziali clienti ad acquistare la maggior quantit\u00e0 possibile di software tutto in una volta. Gli addetti alle vendite hanno quindi prenotato il valore delle future vendite di licenze nel trimestre in corso, aumentando cos\u00ec i loro bonus. Questo divenne un problema quando le vendite future successivamente non si concretizzarono. Oracle alla fine ha dovuto ridefinire i suoi guadagni due volte, e ha anche risolto (in via extragiudiziale) le azioni legali collettive derivanti dal fatto che aveva sovrastimato i suoi guadagni. Ellison ha dichiarato nel 1992 che Oracle aveva commesso \"un incredibile errore commerciale\".\nConcorso.\nNel 1994, Informix ha superato Sybase ed \u00e8 diventato il pi\u00f9 importante rivale di Oracle. L'intensa guerra tra il CEO di Informix Phil White ed Ellison ha fatto notizia in prima pagina nella Silicon Valley per tre anni. Informix ha affermato che Oracle aveva assunto gli ingegneri Informix per rivelare importanti segreti commerciali su un prodotto in arrivo. Informix ha finalmente ritirato la sua causa contro Oracle nel 1997. Nel novembre 2005, \u00e8 stato pubblicato un libro che descriveva la guerra tra Oracle e Informix, intitolato \"The Real Story of Informix Software e Phil White\" . Ha fornito una cronologia dettagliata della battaglia di Informix contro Oracle e di come Phil White, CEO di Informix Software, sia finito in prigione a causa della sua ossessione per il sorpasso di Ellison.\nDopo aver superato Informix e Sybase, Oracle Corporation ha goduto di anni di dominio nel mercato dei database fino a quando l'uso di Microsoft SQL Server non si \u00e8 diffuso alla fine degli anni '90 e IBM ha acquisito Informix Software nel 2001 (per completare il suo database DB2). Oggi Oracle compete per nuove licenze di database su sistemi operativi UNIX, Linux e Windows principalmente contro DB2 di IBM e Microsoft SQL Server. DB2 di IBM domina ancora il mercato dei database mainframe.\nNel 2004, le vendite di Oracle sono cresciute a un tasso del 14,5% a 6,2 miliardi di dollari, il 41,3% e la quota maggiore del mercato dei database relazionali ( \"InformationWeek\" - marzo 2005), con una quota di mercato stimata fino al 44,6% nel 2005 da alcune fonti. I principali concorrenti di Oracle Corporation nell'arena dei database rimangono IBM DB2 e Microsoft SQL Server , e in misura minore Sybase e Teradata, con database open source come PostgreSQL e MySQL che detengono anche una quota significativa del mercato. EnterpriseDB, basato su PostgreSQL, ha recentemente fatto breccia proclamando che il suo prodotto offre funzionalit\u00e0 di compatibilit\u00e0 Oracle [ \"chiarimento necessario\" ] a un prezzo molto pi\u00f9 basso.\nNel mercato delle applicazioni software, Oracle Corporation compete principalmente [ \"citazione necessaria\" ] con SAP . Il 22 marzo 2007 Oracle ha citato in giudizio SAP, accusandoli di frode e concorrenza sleale. [ \"citazione necessaria\" ]\nNel mercato del software di business intelligence , molte altre societ\u00e0 di software, piccole e grandi, hanno gareggiato con successo in termini di qualit\u00e0 con i prodotti Oracle e SAP. I fornitori di business intelligence possono essere classificati nelle \"quattro grandi\" societ\u00e0 di BI consolidate come Oracle, che \u00e8 entrata nel mercato della BI attraverso una recente tendenza di acquisizioni (comprese Hyperion Solutions), e nei fornitori indipendenti di \"gioco puro\" come MicroStrategy , Actuate , e SAS .\nOracle Financials \u00e8 stata classificata nella Top 20 dei software di contabilit\u00e0 pi\u00f9 popolari infografica di Capterra nel 2014, battendo SAP e una serie di altri concorrenti.\nOracle e SAP.\nDal 1988, Oracle Corporation e la societ\u00e0 tedesca SAP AG hanno collaborato per un decennio, a partire dall'integrazione della suite di applicazioni aziendali R / 3 di SAP con i prodotti di database relazionali di Oracle. Nonostante la partnership SAP con Microsoft e la crescente integrazione delle applicazioni SAP con i prodotti Microsoft (come Microsoft SQL Server , un concorrente di Oracle Database), Oracle e SAP continuano la loro collaborazione. Secondo Oracle Corporation, la maggior parte dei clienti SAP utilizza database Oracle.\nNel 2004, Oracle ha iniziato ad aumentare il proprio interesse per il mercato delle applicazioni aziendali (nel 1989 Oracle aveva gi\u00e0 rilasciato Oracle Financials). \u00c8 iniziata una serie di acquisizioni da parte di Oracle Corporation, in particolare con quelle di PeopleSoft, Siebel Systems e Hyperion.\nSAP ha riconosciuto che Oracle aveva iniziato a diventare un concorrente in un mercato in cui SAP deteneva la leadership e ha visto l'opportunit\u00e0 di attirare clienti da quelle societ\u00e0 che Oracle Corporation aveva acquisito. SAP offrirebbe a questi clienti sconti speciali sulle licenze per le sue applicazioni aziendali.\nOracle Corporation ricorrerebbe a una strategia simile, consigliando ai clienti SAP di ottenere \"OFF SAP\" (un gioco sulle parole dell'acronimo per la sua piattaforma middleware \"Oracle Fusion for SAP\"), e fornendo anche sconti speciali su licenze e servizi ai clienti SAP che hanno scelto i prodotti Oracle Corporation.\nAttualmente Oracle e SAP (quest'ultima attraverso la sua controllata TomorrowNow recentemente acquisita ) competono nel mercato della manutenzione e del supporto del software aziendale di terze parti. Il 22 marzo 2007, Oracle ha intentato una causa contro SAP. In Oracle Corporation contro SAP AG, Oracle ha affermato che TomorrowNow, che fornisce il supporto di sconti per le linee di prodotti Oracle legacy, ha utilizzato gli account di ex clienti Oracle per scaricare sistematicamente patch e documenti di supporto dal sito Web di Oracle e per appropriarsene per l'uso di SAP. Alcuni analisti hanno suggerito che la causa potrebbe far parte di una strategia di Oracle Corporation per diminuire la concorrenza con SAP nel mercato della manutenzione e del supporto del software aziendale di terze parti. [\"citazione necessaria\" ]\nIl 3 luglio 2007, SAP ha ammesso che i dipendenti di TomorrowNow avevano effettuato \"download inappropriati\" dal sito Web di supporto Oracle. Tuttavia, afferma che il personale SAP e i clienti SAP non avevano accesso alla propriet\u00e0 intellettuale di Oracle tramite TomorrowNow. Il CEO di SAP, Henning Kagermann, ha dichiarato che \"Anche un solo download inappropriato \u00e8 inaccettabile dal mio punto di vista. Siamo molto dispiaciuti che ci\u00f2 sia accaduto\". Inoltre, SAP ha annunciato di aver \"introdotto dei cambiamenti\" nella supervisione operativa di TomorrowNow.\nIl 23 novembre 2010, una giuria del tribunale distrettuale degli Stati Uniti di Oakland, in California, ha stabilito che SAP AG deve pagare a Oracle Corp $ 1,3 miliardi per violazione del copyright, assegnando danni che potrebbero essere i pi\u00f9 grandi mai violati per violazione del copyright. Pur ammettendo la responsabilit\u00e0, SAP ha stimato i danni in non pi\u00f9 di $ 40 milioni, mentre Oracle ha affermato che sono almeno $ 1,65 miliardi. L'importo assegnato \u00e8 uno dei 10 o 20 pi\u00f9 grandi verdetti della giuria nella storia legale degli Stati Uniti. SAP ha dichiarato di essere deluso dal verdetto e potrebbe presentare ricorso. Il 1\u00ba settembre 2011, un giudice federale ha annullato la sentenza e ha offerto un importo ridotto o un nuovo processo, definendo il premio originale di Oracle \"grossolanamente\" eccessivo. Oracle ha scelto una nuova prova.\nIl 3 agosto 2012, SAP e Oracle hanno concordato una sentenza per 306 milioni di dollari di risarcimento danni, in attesa dell'approvazione del giudice del tribunale distrettuale degli Stati Uniti, \"per risparmiare tempo e spese di [un] nuovo processo\". Dopo che l'accordo \u00e8 stato approvato, Oracle pu\u00f2 chiedere a una corte d'appello federale di ripristinare il precedente verdetto della giuria. Oltre al pagamento dei danni, SAP ha gi\u00e0 pagato Oracle $ 120 milioni per le sue spese legali.\nMedia.\nOracle Corporation produce e distribuisce la serie di video \"Oracle ClearView\" come parte del suo marketing mix."}
{"id": "327114", "revid": "29727", "url": "https://it.wikipedia.org/wiki?curid=327114", "title": "Falco lanario", "text": ""}
{"id": "327115", "revid": "1305772", "url": "https://it.wikipedia.org/wiki?curid=327115", "title": "Eomer", "text": "\u00c8 considerato anche un antenato del primo ministro del Regno Unito Winston Churchill, e di Luigi XVII di Francia.\nIl suo nome potrebbe avere ispirato il nome di \u00c9omer, personaggio letterario de \"Il Signore degli Anelli\", visto che J. R. R. Tolkien era uno studioso appassionato della storia e della lingua della Mercia, e bas\u00f2 molti dei nomi dei personaggi di Rohan su esempi della Mercia."}
{"id": "327129", "revid": "22828", "url": "https://it.wikipedia.org/wiki?curid=327129", "title": "Norrbotten (regione)", "text": ""}
{"id": "327137", "revid": "1409041", "url": "https://it.wikipedia.org/wiki?curid=327137", "title": "Giancarlo Marocchi", "text": "Carriera.\nClub.\nMuove i suoi primi passi nel , squadra che lo preleva dalle giovanili dell', sua citt\u00e0 di origine, e con il quale esordisce, non ancora diciassettenne, in Serie B nel campionato 1982-1983. Dopo la retrocessione dei felsinei in Serie C1 diventa titolare, riconquistando la promozione fra i cadetti e disputando altre quattro stagioni in rossobl\u00f9, emergendo al contempo come uno dei punti di forza del centrocampo petroniano.\nNel 1987-1988 \u00e8 tra i trascinatori della squadra verso una promozione in Serie A che mancava alla societ\u00e0 bolognese da sei anni. In seguito passa alla per 4,5 miliardi di lire, club nel quale diventa subito titolare senza saltare alcuna partita del campionato 1988-1989.\nNella sua seconda stagione a Torino, 1989-1990, conquista i suoi primi trofei grazie al \"double\" continentale composto da Coppa Italia e Coppa UEFA; a tali successi seguono un'altra Coppa UEFA nell'edizione 1992-1993, il \"double\" nazionale formato dallo scudetto - assente in casa bianconera da nove anni - e da una seconda Coppa Italia nell'annata 1994-1995, e, nell'ultima sua stagione in maglia juventina, la Champions League 1995-1996, non prendendo tuttavia parte alla vittoriosa finale di Roma contro gli olandesi dell'.\nTornato al Bologna nell'estate del 1996, disputa altri quattro campionati in maglia rossobl\u00f9, raggiungendo con la squadra emiliana la semifinale di Coppa UEFA 1998-1999; qui, nella sfida di ritorno al Dall'Ara contro i francesi dell', riceve un'espulsione rimediando quattro turni di squalifica. Con i bolognesi chiude definitivamente la carriera nel 2000, all'et\u00e0 di trentacinque anni.\nIn diciotto stagioni da professionista ha disputato 500 partite in campionato con 33 reti; 287 con il Bologna (18 reti) e 213 con la Juventus (con 15 reti). Le presenze in Serie A sono 329 (213 con la Juventus e 116 con il Bologna) con 20 reti.\nNazionale.\nIl 22 dicembre 1988 \u00e8 convocato in nazionale dal commissario tecnico Azeglio Vicini, esordendo da titolare nella gara vinta per 2-0 contro la . Disputa, tra il 1988 e il 1991, 11 partite in azzurro, ed \u00e8 tra i convocati per il organizzato in Italia; tuttavia, non scende in campo nel corso della manifestazione, chiuso nel ruolo da Giannini, Berti e Ancelotti nonch\u00e9 dal compagno di squadra in bianconero De Agostini. Marocchi esce definitivamente dal giro azzurro dopo che a Vicini subentra Arrigo Sacchi. La sua ultima partita in nazionale risale al 13 febbraio 1991, a Terni, contro il (0-0).\nDopo il ritiro.\nTerminata l'attivit\u00e0 agonistica, in un primo tempo abbandona il mondo del calcio per poi comunque tornarvi all'interno del dove ha rivestito pi\u00f9 ruoli: osservatore, team manager, direttore generale e, dal 2006 fino a maggio del 2010, responsabile tecnico del settore giovanile.\nDiventa poi commentatore tecnico per Sky Sport."}
{"id": "327140", "revid": "767487", "url": "https://it.wikipedia.org/wiki?curid=327140", "title": "Vinny Del Negro", "text": "I suoi nonni erano originari di Atena Lucana (SA). Di questo piccolo paese del Vallo di Diano, \u00e8 cittadino onorario dal 1992, anno in cui il giocatore militava nella Benetton di Treviso.\nCarriera.\nDel Negro fu scelto, nel draft NBA 1988 come numero 29 dai Sacramento Kings. Con questa franchigia rimase per sole due stagioni.\nNel 1990 approd\u00f2 in Italia alla Benetton Basket Treviso e l'anno dopo, in coppia con il croato Toni Kuko\u010d, form\u00f2 una delle coppie di giocatori pi\u00f9 forti mai viste in Italia e vinse da protagonista lo scudetto nel 1992 mantenendo una media di oltre 25 punti a partita.\nDopo lo scudetto torn\u00f2 nella NBA. A partire dal 1992-93, per sei stagioni, fu nel roster dei San Antonio Spurs.\nNel 1999, durante la sospensione del campionato NBA per la serrata dei proprietari, Del Negro fece una nuova fugace apparizione nel campionato italiano, con la maglia della Fortitudo Bologna.\nSuccessivamente, negli ultimi anni della carriera, fino al suo ritiro avvenuto nel 2002, milit\u00f2 per diverse squadre NBA: i Milwaukee Bucks, i Phoenix Suns e i Golden State Warriors.\nNell'agosto 2007 \u00e8 stato nominato \"assistant general manager\" dei Phoenix Suns.\nNel giugno 2008 \u00e8 stato assunto come capo-allenatore dei Chicago Bulls. La scelta, malvista dai sostenitori dei \"Tori\" a causa della scarsissima esperienza dell'ex playmaker, \u00e8 stata presa dopo i rifiuti di Mike D'Antoni e Doug Collins.\nDal 2010 al 2013 ha allenato i Los Angeles Clippers."}
{"id": "327148", "revid": "135224", "url": "https://it.wikipedia.org/wiki?curid=327148", "title": "Maurilio De Zolt", "text": "Biografia.\nAtleta dal fisico minuto, conosciuto anche con il soprannome di \"grillo\", ha avuto una carriera caratterizzata da una crescita costante delle prestazioni, nonostante un'iniziale difficolt\u00e0 ad adattarsi alla nuova tecnica detta del passo pattinato, ma di cui presto diventa insieme ai compagni di squadra italiani uno dei migliori interpreti.\nStagioni 1978-1984.\nEntr\u00f2 in nazionale gi\u00e0 ventisettenne, nel 1977, grazie alla vittoria nella 50\u00a0km dei Campionati italiani di quell'anno. In seguit\u00f2 partecip\u00f2 a due edizioni dei Giochi olimpici invernali ( e ) e a due dei Campionati mondiali (Lahti 1978 e Oslo 1982) senza conseguire risultati di rilievo, ma in costante miglioramento.\nA Lake Placid fu 31\u00b0 nella 15\u00a0km, 20\u00b0 nella 30\u00a0km, non concluse la 50\u00a0km, 6\u00b0 in staffetta; a Sarajevo fu 9\u00b0 nella 15\u00a0km, 9\u00b0 nella 30\u00a0km, 22\u00b0 nella 50\u00a0km, 7\u00b0 in staffetta. In Coppa del Mondo ottenne il primo risultato di rilievo il 24 gennaio 1982 nella 30\u00a0km di Brusson (17\u00b0) e il 7 marzo seguente conquist\u00f2 il primo podio, nella 50\u00a0km di Lahti (3\u00b0).\nStagioni 1985-1990.\nAi Campionati mondiali di sci nordico 1985 di Seefeld in Tirol ottenne le prime medaglie iridate in carriera, bronzo nella 15\u00a0km e argento nella 50\u00a0km e nella staffetta, proprio nell'edizione nella quale si affermava il passo pattinato. Nella seguente edizione, disputatasi a Oberstdorf nel 1987, conquist\u00f2 la prima medaglia d'oro e l'ottenne nella 50\u00a0km, la gara pi\u00f9 lunga, che condusse in testa dall'inizio alla fine.\nL'anno successivo ai XV Giochi olimpici invernali di conquist\u00f2 la sua prima medaglia olimpica, giungendo secondo nella 50\u00a0km dietro allo svedese Gunde Svan. Non vinse invece alcuna medaglia ai Mondiali di Lahti nel 1989.\nStagioni 1991-1994.\nDopo aver ottenuto l'unica vittoria in Coppa il 1\u00ba marzo 1991 nella staffetta di Lahti, un bronzo nei Mondiali svolti in Val di Fiemme nel 1991 e altre due medaglie d'argento ai XVI Giochi olimpici invernali di e ai Mondiali del 1993, ai XVII Giochi olimpici invernali di conquist\u00f2 il risultato pi\u00f9 prestigioso della carriera con la vittoria conquistata nella staffetta 4x10 km insieme a Marco Albarello, Giorgio Vanzetta e Silvio Fauner, davanti ai favoriti norvegesi.\nSi ritir\u00f2 al termine della stagione 1994; in carriera riport\u00f2 anche quattro successi nella Marcialonga, la pi\u00f9 importante granfondo che si svolge in Italia.\nAltre attivit\u00e0.\nNella Cerimonia di apertura dei XX Giochi olimpici invernali di \u00e8 stato uno dei protagonisti dell'ultima parte della staffetta della fiamma olimpica assieme ai compagni del quartetto vincente nella 4x10 km di Lillehammer: insieme ricevettero la torcia da Alberto Tomba; a De Zolt, il pi\u00f9 anziano del gruppo, il compito di reggere la fiaccola durante il breve tragitto per consegnarla poi a Piero Gros."}
{"id": "327150", "revid": "1522738", "url": "https://it.wikipedia.org/wiki?curid=327150", "title": "Massacro d'Odessa", "text": "Il massacro d'Odessa fu lo sterminio di larga parte della popolazione ebraica della citt\u00e0 ucraina di Odessa avvenuto tra il 22 e il 24 ottobre 1941, quando, come rappresaglia per un attentato contro le truppe di occupazione, un numero compreso tra 25.000 e 34.000 ebrei vennero uccisi a colpi di arma da fuoco o bruciati vivi dalle forze di occupazione rumene e tedesche. In senso pi\u00f9 generale, il termine \"massacro di Odessa\" \u00e8 spesso riferito anche allo sterminio degli oltre 100.000 ebrei ucraini residenti nella zona compresa tra i fiumi Nistro e Bug.\nOdessa prima del massacro.\nPrima della seconda guerra mondiale Odessa era abitata da una cospicua comunit\u00e0 ebraica composta da circa 180.000 uomini e donne, pari al 30% della popolazione totale. Quando il 16 ottobre 1941, dopo due mesi di assedio, le truppe rumene e tedesche occuparono Odessa, nella citt\u00e0 erano rimasti intrappolati tra gli 80.000 e i 90.000 ebrei, che non erano riusciti a sfuggire all'assedio. Gi\u00e0 nei giorni immediatamente seguenti all'occupazione, i vincitori si abbandonarono ad un massacro indiscriminato degli abitanti uccidendo circa 8.000 \"comunisti\" e ebrei.\nLa settimana successiva, il 22 ottobre 1941, un ordigno esplose contro il quartier generale rumeno. Nell'esplosione morirono 67 persone, tra cui il governatore militare di Odessa, 16 ufficiali rumeni, 4 ufficiali della marina tedesca, e 46 tra altri soldati e civili.\nIl generale Ion Antonescu, dittatore rumeno, ordin\u00f2 da Bucarest una spietata rappresaglia: per ogni ufficiale rumeno o tedesco ucciso si sarebbero dovuti massacrare 200 ebrei o comunisti, e per ogni soldato semplice 100. Tutti i comunisti dovevano essere imprigionati, ed un membro di ogni famiglia ebrea doveva essere trattenuto come ostaggio. L'ordine esecutivo n. 302.826 ordin\u00f2 una \u00abimmediata azione di rappresaglia, la liquidazione di 18.000 ebrei del quartiere ebraico e l'impiccagione nelle piazze della citt\u00e0 di almeno 100 ebrei per ogni quartiere\u00bb.\nIl generale Nicolae Macici, comandante del secondo corpo d'armata romeno, con la complicit\u00e0 del professor Gheorghe Alexianu, governatore di Transnistria e Odessa (nominato dal generale Ion Antonescu, primo ministro della Romania negli anni 1941-1944), diede l'ordine di massacrare oltre 5.000 civili, la maggior parte ebrei, nella notte del 22 ottobre 1941 e, successivamente, altri 20.000, prevalentemente donne, vecchi e bambini.\nI massacri del 22 - 24 ottobre 1941.\nAccusando ingiustamente gli ebrei dell'attentato terroristico del 22 ottobre, le forze rumene iniziarono gi\u00e0 nella notte dello stesso giorno una serie di esecuzioni sommarie. Centinaia di comunisti e ebrei furono fucilati a gruppi di 30-40 per volta.\nIl 23 ottobre, 19.000 ebrei furono raccolti in una piazza pubblica nell'area del porto e a migliaia massacrati a colpi di mitraglia, o bruciati vivi in alcuni edifici cui fu dato fuoco. Nel pomeriggio, 20.000-25.000 ebrei vennero costretti ad una marcia fino alle porte della citt\u00e0 di Dalnik. Lungo la strada, lunga circa 30 chilometri, vennero uccisi tutti coloro che non riuscivano a tenere il ritmo di marcia della colonna: bambini, anziani ed invalidi. Raggiunto Dalnik, i rumeni iniziarono a fucilare gli ebrei: il tenente-colonnello Nicolae Deleanu uccise personalmente 50 persone. A questo punto le forze rumene si resero conto che l'eliminazione di tutti i prigionieri avrebbe richiesto troppo tempo cos\u00ec, i restanti (circa 22.000) vennero portati in quattro grandi magazzini dove vennero praticati dei fori per il passaggio delle canne delle mitragliatrici. Dopo aver chiuso le porte il tenente colonnello Nicolae Deleanu ordin\u00f2 ai suoi uomini di sparare dentro agli edifici. Alle ore 17:00, per avere la certezza che nessuno fosse sopravvissuto, i rumeni appiccarono fuoco ai magazzini ed il giorno successivo vennero lanciate anche diverse bombe. Altri ebrei vennero trascinati nella piazza della citt\u00e0 e cosparsi di benzina alla quale venne dato fuoco. Oltre 22.000 corpi vennero ritrovati nelle fosse comuni dopo la fine della guerra.\nComplessivamente, le vittime del \"massacro di Odessa\" sono stimate tra i 25.000 e i 34.000.\nSuccessivi massacri nel ghetto d'Odessa.\nIl 25 ottobre fu ordinato ai circa 35.000 ebrei rimasti a Odessa di trasferirsi all'interno di un ghetto situato nella sobborgo di Slobodka. Essendo la maggior parte degli edifici della zona distrutti a causa degli eventi bellici, tra il 25 ottobre ed il 3 novembre tantissime persone vennero lasciate all'aperto, esposte alle intemperie, e molte di loro, principalmente bambini ed anziani, morirono di congelamento. I massacri continuarono senza tregua: il 28 ottobre 1941, 4.000-5.000 ebrei vennero fucilati. \nIn gennaio lo sterminio riprese con la liquidazione del ghetto d'Odessa a Slobodka. Tra il 13 ed 23 gennaio 1942 gli ultimi 19.582 ebrei rimasti vennero inviati via ferrovia, in vagoni scoperti, a Berezovka dalla quale effettuarono una marcia della morte fino ai campi di concentramento di Golta. Diciotto mesi dopo il loro arrivo quasi nessuno di loro era ancora in vita.\nAl 10 aprile 1944, all'arrivo delle truppe sovietiche di liberazione, restavano a Odessa solamente 703 ebrei vivi..\nNumero di uccisioni effettuate.\nNonostante nessuno storico contesti lo svolgimento dei fatti avvenuti ad Odessa e la computazione generale dei morti, spesso esistono nelle fonti notevoli differenze nell'indicazione del numero di ebrei uccisi. Queste discrepanze nascono dalla diversa interpretazione data al termine \"massacro di Odessa\", a seconda che si intendano gli eccidi del 22-24 ottobre 1941 (che causarono tra le 25.000 e le 34.000 vittime) o pi\u00f9 in generale lo sterminio degli ebrei di Odessa e dei villaggi limitrofi della Transnistria (ovvero 115.000 ebrei e 15.000 rom, tra cui la quasi totalit\u00e0 degli ebrei di Odessa). Ad esempio, la Jewish Virtual Library riporta l'uccisione di 34.000 ebrei riferendosi al periodo 22-24 ottobre 1941, mentre il Museo dell'Olocausto di Washington offre un sommario generale, affermando che \u00able forze rumene e tedesche uccisero almeno 100.000 ebrei ad Odessa durante l'occupazione della citt\u00e0\u00bb. \nIl rapporto ufficiale, accettato dal governo rumeno, si concentra esclusivamente sul ruolo ricoperto dalle truppe rumene durante l'Olocausto, ammettendo, nel periodo ottobre 1941 - marzo 1942, la propria corresponsabilit\u00e0 diretta nell'uccisione di almeno 25.000 ebrei e nella deportazione di altri 35.000 (nella maggior parte uccisi successivamente). Il rapporto riconosce inoltre il proprio coinvolgimento nella morte di 50.000 ebrei a Bogdanovka e di altri 10.000 circa nei campi di concentramento di Golta.\nIl processo ai criminali di guerra.\nIl processo che riguardava anche i crimini perpetrati ad Odessa e Dalnic tra il 22 ed il 24 ottobre 1941 fu il primo effettuato presso il Tribunale del popolo di Bucarest. Alla sua conclusione, il 22 maggio 1945, il generale Nicolae Macici, il maresciallo Ion Antonescu, il professor Gheorghe Alexianu, governatore romeno della Transnistria e di Odessa, il professor Mihai Antonescu, vice-primo ministro e ministro degli esteri e il generale \"Piky\" Vasiliu, comandante della gendarmeria, vennero giudicati tutti colpevoli per i massacri e condannati a morte. Altri ventotto imputati vennero condannati a pene detentive comprese tra l'ergastolo ed un anno. Il 1\u00ba luglio 1945 il re Michele I commut\u00f2 la sentenza di morte di Macici all'ergastolo; questi mor\u00ec nella prigione di Aiud nel 1950. In realt\u00e0, nel processo contro Ion Antonescu, l'accusa principale che port\u00f2 alla condanna a morte e all'esecuzione del dittatore romeno non era incentrata solamente sui massacri di ebrei compiuti dall'esercito romeno, ma anche sulla partecipazione della Romania all'operazione Barbarossa contro l'Unione sovietica."}
{"id": "327159", "revid": "2217899", "url": "https://it.wikipedia.org/wiki?curid=327159", "title": "Nazionale di calcio della Svezia", "text": "La nazionale di calcio della Svezia (in lingua svedese \"Sveriges herrlandslag i fotboll\") \u00e8 la rappresentativa di calcio nazionale della Svezia ed \u00e8 posta sotto l'egida della Federazione calcistica svedese.\nConta 12 partecipazioni alla fase finale del campionato mondiale, con 4 piazzamenti tra i primi 4 posti, e 7 partecipazioni al campionato europeo, dove ha ottenuto quale migliore risultato una semifinale. In entrambe le competizioni ha conseguito i migliori risultati nelle edizioni giocate in casa (nel 1958 al mondiale e nel 1992 all'europeo). Annovera inoltre un oro olimpico, conquistato a Londra ai Giochi della XIV Olimpiade.\nNella classifica mondiale della FIFA, istituita nell'agosto del 1993, la Svezia ha ottenuto come miglior piazzamento il 2\u00ba posto nel novembre 1994, mentre la posizione peggiore \u00e8 stata il 45\u00ba posto del marzo 2015. Occupa il 18\u00ba posto della graduatoria.\nStoria.\nInizi (1908-1948).\nLa Svezia gioc\u00f2 la sua prima partita internazionale contro la vicina il 12 luglio 1908 e vinse con un roboante 11-3. Gli altri tre match del 1908 invece furono contro , e , tutti e tre persi.\nLo stesso anno gli scandinavi parteciparono alle Olimpiadi per la prima volta. La rappresentativa non si mise molto in mostra ed anzi, pat\u00ec una brutta sconfitta con i Dilettanti Inglesi per 12-1, la peggiore tuttora della loro storia.\nDurante il lungo ventennio tra il 1910-1930 disput\u00f2 altre amichevoli e nel 1916 batt\u00e9 la per la prima volta. Partecip\u00f2 inoltre ai tornei olimpici di calcio del 1912, del 1920 e 1924, dove la Svezia vinse un bronzo, prima medaglia di sempre.\nMondiale 1938.\nNel 1938 la Svezia si qualific\u00f2 per la seconda volta ad un mondiale. Nel primo turno, era prevista la partita inaugurale contro l', che per\u00f2 si era ritirata dalla manifestazione a seguito dell\"'Anschluss\". Pass\u00f2 cos\u00ec automaticamente ai quarti di finale contro , che sconfissero agevolmente 8-0 con ben due triplette, di Tore Keller e Gustav Wetterstr\u00f6m. In semifinale incontr\u00f2 per\u00f2 la forte che impart\u00ec agli scandinavi un sonoro 1-5. Rest\u00f2 soltanto la finalina per il terzo posto che persero contro il per 2-4, giungendo quarti nel torneo per la prima ed ultima volta.\nOlimpiade 1948.\nGiunta ai Giochi della XIV Olimpiade, la Svezia incontr\u00f2 l'. La squadra austriaca era riuscita a qualificarsi senza i suoi giocatori professionisti, dato abbastanza sorprendente dato che aveva molti calciatori professionisti a cui era permesso partecipare nel torneo. Giocato al White Hart Lane di Londra, la Svezia vinse 3-0. Nel turno successivo sconfisse la Corea con un roboante 12-0, uno dei risultati pi\u00f9 ampi della storia della nazionale giallobl\u00f9, giungendo in semifinale dove ritrov\u00f2 i rivali della , che riusc\u00ec a superare con un convincente 4-2.\nLa finale venne giocata nel classico Wembley, a Londra. Davanti ad un pubblico di 40.000 spettatori, numero decisamente elevato per una partita del tempo, la Svezia dovette affrontare la che riusc\u00ec a battere 3-1. I gol furono di Gunnar Gren (24', 67'), Stjepan Bobek (42') e Gunnar Nordahl (48'). Fu il primo trofeo calcistico vinto dalla Svezia in ambito internazionale.\nEpoca d'oro (1948-1958).\nMondiale 1950.\nNel campionato del mondo 1950, tenutosi in Brasile, la federcalcio svedese non permise ai calciatori professionisti di competere con la propria nazionale durante il torneo, presentando una selezione di dilettanti. La Svezia si qualific\u00f2 al torneo come una delle sei formazioni europee, ritrovandosi con , ed : quest'ultima per\u00f2 si ritir\u00f2 prima dell'inizio perch\u00e9 i propri calciatori si rifiutarono di indossare delle scarpe dal calcio come aveva imposto la FIFA. La nazionale scandinava riusc\u00ec a battere l'Italia 3-2 a San Paolo e, pur non andando oltre il 2-2 col Paraguay, riusc\u00ec comunque a chiudere in testa il proprio gruppo e ad accedere al girone all'italiana finale.\nIl primo match fu contro i padroni di casa, il allo stadio Maracan\u00e3, davanti l'incredibile folla di 138.000 spettatori, record mai battuto per quel che riguarda gli svedesi. La partita fin\u00ec 7-1 per i sudamericani. Successivamente la Svezia incontr\u00f2 l', mai incontrato prima, e venne sconfitta 3-2 dopo una combattuta partita che chiuse le speranze per gli scandinavi di conquistare la Coppa Rimet.\nL'ultima partita fu disputata a San Paolo contro la . La Svezia vinse 3-1 con i gol di Stig Sundqvist (15'), Bror Mellberg (34') e Karl-Erik Palm\u00e9r (79'), finendo terza nel gruppo e ottenendo la sua prima medaglia in un torneo iridato, seppur di bronzo.\nMondiale 1958.\nNel 1956 la Federazione svedese torn\u00f2 sui suoi passi e permise ai giocatori professionistici di competere nella selezione nazionale, cosa che cre\u00f2 aspettative di vittoria nella popolazione per la vittoria del campionato del mondo 1958, ospitato proprio dalla Svezia, che si ritrov\u00f2 in girone con , e .\nLa prima partita fu disputata nello stadio nazionale svedese, lo Stadio R\u00e5sunda di Solna, con un pubblico di circa 32.000 spettatori. La partita fu vinta 3-0 contro il Messico e gli svedesi si trovarono subito a comandare il Gruppo 3. Il match successivo fu contro l'Ungheria, vicecampione del torneo iridato precedente e recenti campioni olimpici, vinto dalla Svezia con doppietta di Kurt Hamrin. L'ultima partita fu pareggiata 0-0.\nI quarti di finale andarono di nuovo in scena al R\u00e5sunda Stadium contro l', battuta per 2-0.\nLa semifinale, contro la fu l'unica partita non giocata al R\u00e5sunda, bens\u00ec all'Ullevi di G\u00f6teborg. Davanti a 50.000 spettatori la Svezia gioc\u00f2 una delle migliori partite del torneo, facilitata anche dall'espulsione del tedesco Erich Juskowiak al 59\u00ba minuto. La Svezia vinse 3-1.\nPer la finale si torn\u00f2 al R\u00e5sunda, dove gli spettatori totali furono circa 52.000, e a contendere la nazione ospitante fu il , finalista di otto anni prima. La corsa della Svezia si arrest\u00f2 per\u00f2 proprio all'ultima tappa: il Brasile vinse con un roboante 5-2 vincendo la coppa del mondo la prima volta nella sua storia ed uno dei gol fu uno dei pi\u00f9 famosi della storia del calcio, segnato da un giovanissimo Pel\u00e9. La Svezia si accontent\u00f2 del secondo posto, risultato mai eguagliato nella sua storia. I brasiliani stessi onorarono la Svezia correndo a fine incontro con una bandiera svedese per il campo.\nAnni 1960.\nLa Svezia aveva messo in mostra una delle migliori squadre del panorama calcistico durante gli anni cinquanta, ma dopo la convincente prestazione del 1958 non seguirono altri successi. Nel girone di qualificazione del campionato del mondo 1962 arriv\u00f2 prima a pari merito con la Svizzera, con le regole attuali avrebbe vinto il raggruppamento, ma all'epoca in caso di arrivo a pari punti si giocava uno spareggio che fu disputato a Berlino Ovest e perso 1-2. La beffa fu evidente, dato che la Svezia era risultata la migliore formazione del girone qualificatorio con 10 gol segnati e solo 3 subiti.\nLa nazionale scandinava tent\u00f2 di rifarsi subito nel campionato europeo successivo: la formula era ben diversa rispetto all'attuale, consistendo in un play-off immediato senza qualificazioni precedenti e poi i vari turni ad eliminazione. La Svezia incontr\u00f2 i vicini della , che batt\u00e9 in casa e ferm\u00f2 in un pareggio in trasferta garantendosi il passaggio agli ottavi, dove trov\u00f2 l'ostica , che riusc\u00ec a superare per 3-2. Ai quarti di finale la Svezia si trov\u00f2 di fronte alla squadra Campione d'Europa uscente, l', con la quale pareggi\u00f2 la prima partita, ma usc\u00ec sconfitta dalla seconda, venendo dunque eliminata.\nPer il successivo campionato del mondo 1966 in Inghilterra la Svezia fu inserita in un girone particolare con : nonostante un iniziale pareggio coi tedeschi e una vittoria netta per 3-0 con , la Svezia perse l'ultima partita permettendo ai tedeschi di sorpassarla e di accedere alla fase finale del mondiale, dato che a quel tempo passava soltanto la prima. Stessa sorte agli Europei del 1968, dove gli svedesi terminarono mestamente al secondo turno di qualificazione la loro corsa.\nFu soltanto a fine anni 1960 che la Svezia riusc\u00ec a invertire le brutte sorti degli anni precedenti riuscendo a raggiungere la qualificazione del campionato del mondo 1970 vincendo il girone 5 europeo di qualificazione davanti a e .\nAnni 1970.\nDopo dodici anni di digiuno la Svezia si ripresent\u00f2 al mondo nel campionato del mondo 1970, ma usc\u00ec gi\u00e0 al primo turno. Ci riprov\u00f2 allora quattro anni dopo e nel gruppo di qualificazione a trov\u00f2 , e . Dato che erano cambiate le regole, nonostante la Svezia fosse arrivata seconda dietro gli austriaci, riusc\u00ec a raggiungere la fase finale del mondiale.\nNel gruppo di apertura del Mondiale 1974 la Svezia fu inserita dopo il sorteggio in un duro raggruppamento con , e . L'esordio coi bulgari fin\u00ec in un pareggio a reti inviolate, cos\u00ec come la successiva partita con gli olandesi, ma gli svedesi riuscirono ad imporsi nell'ultimo match coi sudamericani con un secco 3-0 grazie ai gol di Roland Sandberg (74') e Ralf Edstr\u00f6m (46', 77'). Grazie alla prima vittoria del torneo la Svezia arriv\u00f2 seconda ed avanz\u00f2 al turno successivo.\nNella seconda fase a gruppi, com'era previsto allora, la Svezia fu battuta nel primo match contro la 1-0. Nonostante i vari calcoli pre-partita, che prevedevano la possibilit\u00e0 anche di una sconfitta - che avrebbe aperto la porta della medaglia di bronzo purch\u00e9 fosse stata solo di un gol di margine, se la avesse battuto la Polonia - la Svezia si ritrov\u00f2 a dover battere i teutonici, dato che la Polonia non manc\u00f2 la vittoria contro gli slavi. La partita con la si tenne a D\u00fcsseldorf davanti ad una folla di 66.500 persone. L'attaccante svedese Ralf Edstr\u00f6m port\u00f2 in vantaggio gli scandinavi dopo 29 minuti di gioco, ma nel secondo tempo i tedeschi presero in mano le redini della partita e pareggiarono al 52\u00ba minuto. La partita cambi\u00f2 radicalmente dopo il pareggio, dato che la Germania Ovest vinse per ben 4-2: i calciatori tedeschi non esitarono ad affermare successivamente che la partita contro la Svezia fu la pi\u00f9 combattuta e migliore del loro torneo. L'ultima partita fu giocata dagli svedesi sempre a D\u00fcsseldorf contro la Jugoslavia, e si concluse con una vittoria per 2-1 degli svedesi, che conseguirono un quinto posto comunque onorevole alla luce delle loro prestazioni.\nDopo un'altra qualificazione mondiale ad , terminato per\u00f2 col misero bottino di un punto e l'eliminazione al primo turno, si conclusero i buoni anni settanta per gli svedesi, che sarebbero entrati in un periodo pi\u00f9 magro.\nAnni 1980.\nDopo le buone prestazioni degli anni settanta la Svezia cambi\u00f2 la guida tecnica da Georg Ericson affindola a Lars Arnesson. Arnesson aveva ottenuto ottimi risultati con l'\u00d6sters IF prima di diventare commissario tecnico, ma dopo il fallimento e la mancata qualificazione al campionato del mondo 1986, la squadra fu affidata a Olle Nordin. La Svezia fall\u00ec ogni tentativo di qualificazione ad ogni manifestazione continentale o mondiale, dovendo attendere la fine del decennio per riuscire a qualificarsi al campionato del mondo 1990. Il girone fu vinto in testa davanti alla ben pi\u00f9 blasonata e dopo 12 anni gli svedesi raggiunsero di nuovo un mondiale.\nAnni 1990.\nNonostante la qualificazione, al mondiale del 1990 in Italia gli svedesi persero ogni partita per 2-1, contro , e .\nPer due anni la nazionale svedese non fu impegnata in gare ufficiali, dato che non doveva qualificarsi in virt\u00f9 del fatto che avrebbe ospitato campionato europeo del 1992. Nella rassegna europea la squadra, inserita nel girone con , ed , fu autrice di prestazioni inaspettate. Dopo il pareggio per 1-1 all'esordio con i francesi, sconfisseo per 1-0 i futuri per quanto inaspettati campioni danesi e soprattutto gli inglesi per 2-1, non facendosi scoraggiare, in quest'ultima partita, dal gol segnato da David Platt dopo soli quattro minuti. Questo risultato elimin\u00f2 gli inglesi dalla competizione, permettendo ad entrambe le compagini scandinave di superare il turno. La Svezia si arrese soltanto in semifinale alla , che avrebbe perso poi la finale con la , raggiungendo il miglior traguardo continentale della propria storia.\nDopo la pi\u00f9 che convincente prestazione degli europei giocati in casa, la Svezia raggiunse a suon di risultati utili il campionato del mondo 1994 tenutosi negli Stati Uniti: gli scandinavi chiusero in testa il girone di qualificazione davanti alla sorprendente , che scavalc\u00f2 in classifica all'ultima giornata la a Parigi vincendo per 2-1 con gol nel finale di partita.\nLasciato fuori dai giochi gi\u00e0 un avversario di lusso come i transalpini, alla Svezia tocc\u00f2 per sorteggio il girone B con , e . L'esordio con gli africani sembr\u00f2 promettere male, dato che il risultato si fiss\u00f2 per gran parte della partita sul 1-2 per i camerunesi, facendo riecheggiare lo spettro delle tre sconfitte per 2-1 del '90. Al 75\u00ba minuto, per\u00f2, Martin Dahlin pareggi\u00f2 il conto su un tiro da fuori ribattuto di Henrik Larsson. La partita successiva con la Russia inizi\u00f2 altrettanto male, con il vantaggio degli avversari grazie ad un rigore, ma la Svezia rimont\u00f2, pareggiando con un altro rigore tirato da Tomas Brolin e vincendo grazie ad una doppietta di Martin Dahlin. Nell'ultima partita gli scandinavi si limitarono a fermare il sull'1-1, ottenendo la qualificazione come secondi nel girone.\nAgli ottavi gli svedesi incontrarono la sorprendente , che regolarono con un netto 3-1 grazie alle reti del potente Kennet Andersson e del solito Dahlin. I quarti di finale invece la misero di fronte alla , per una partita che sarebbe divenuta memorabile per i tifosi svedesi: andata in vantaggio nella parte finale del secondo tempo, la Svezia fu raggiunta in zona Cesarini dai rumeni, che riuscirono a portare la sfida ai tempi supplementari con il gol di Florin R\u0103ducioiu. Lo stesso attaccante rumeno segn\u00f2 anche al 101\u00ba minuto, portando in vantaggio la sua squadra. A cinque minuti dal termine dei supplementari, con la Svezia sull'orlo del baratro, Andersson segn\u00f2 il gol del nuovo pareggio con un imperioso stacco di testa. Si and\u00f2 ai tiri di rigore, con la Svezia che sbagli\u00f2 subito il primo con H\u00e5kan Mild. Alla fine della serie di tiri dal dischetto, per\u00f2, la Svezia non aveva sbagliato altri rigori, mentre il portiere Thomas Ravelli ne aveva parati ben due ai rumeni, divenendo l'eroe della giornata e consegnando alla propria squadra l'accesso alle semifinali.\nIn semifinale la Svezia ritrov\u00f2 il Brasile, che stavolta era ben pi\u00f9 motivato che non nel girone, dove aveva gi\u00e0 la qualificazione in pugno quando affront\u00f2 gli svedesi. Nonostante avesse tenuto bene per gran parte della partita, la Svezia non riusc\u00ec ad impensierire i sudamericani in attacco. Un'espulsione del romanista Jonas Thern compromise poi definitivamente la questione, consentendo ai brasiliani di riversarsi ancor di pi\u00f9 in avanti e trovare all'80\u00ba minuto il gol-partita di Rom\u00e1rio.\nAlla Svezia tocc\u00f2 la \"finalina\" contro la di Hristo Stoi\u010dkov, eliminata in semifinale dall'. Gli scandinavi avevano gi\u00e0 incontrato i balcanici nelle qualificazioni. La Svezia vinse con un roboante 4-0, con la curiosit\u00e0 che i gol vennero tutti segnati nel primo tempo. Gli scandinavi vinsero la medaglia di bronzo, miglior piazzamento dell'argento iridato del '58, e raggiunsero addirittura il secondo posto della classifica FIFA nel novembre dello stesso anno. Furono inoltre la migliore squadra marcatrice del torneo, con 15 gol.\nLo stesso anno la squadra ricevette la Medaglia d'oro dello Svenska Dagbladet, il premio assegnato dal quotidiano \"Svenska Dagbladet\" allo sportivo o alla squadra svedese capace di ottenere il risultato pi\u00f9 significativo dell'anno.\nParadossalmente, pur mantenendo parecchi giocatori del mondiale '94 fino agli anni 2000, la Svezia non riusc\u00ec a ripetersi minimamente, fallendo le qualificazioni sia per l'europeo del 1996 sia per il mondiale del 1998.\nAnni 2000.\nAgli albori del nuovo millennio la Svezia si ripresent\u00f2, dopo sei anni di assenza, alla fase finale di un grande torneo internazionale. Al campionato d'Europa del 2000, nel girone con , e , chiuse il gruppo con 2 sconfitte in 3 partite, ottenendo un solo punto, nella sfida contro i turchi.\nAl mondiale successivo la Svezia, data da tutti per spacciata ritrovandosi nel durissimo girone con , e , concluse il raggruppamento come prima classificata, pareggiando con inglesi ed argentini ed imponendosi per 2-1 con gli africani. Usc\u00ec, per\u00f2, agli ottavi contro la sorpresa : passati in vantaggio con un gol di Henrik Larsson all'11\u00ba minuto, gli svedesi si fecero raggiungere da un gol di Henri Camara, che si ripet\u00e9 nei tempi supplementari, segnando il golden goal decisivo. Proprio ai tempi supplementari la Svezia aveva sfiorato il gol della vittoria, con un palo colpito da Magnus Svensson.\nAl campionato europeo del 2004, in Portogallo, la Svezia capit\u00f2 in girone con , e . Guidata dalla stella Zlatan Ibrahimovi\u0107, vinse largamente contro la Bulgaria per 5-0; con l'Italia ottenne un pareggio per 1-1 grazie ad un gol nel finale segnato con un tiro al volo di tacco da Ibrahimovi\u0107 e, nell'ultima gara contro la Danimarca, pareggi\u00f2 per 2-2 dopo essere stata per due volte in svantaggio, ottenendo cos\u00ec il primo posto nel girone e qualificandosi a braccetto con i danesi; il risultato di 2-2 era per altro l'unico che avrebbe eliminato l'Italia e qualificato ambo le nazionali scandinave a scapito degli azzurri, qualora questi ultimi avessero vinto la sfida contro i bulgari (come accadde).. Ai quarti di finale la Svezia trov\u00f2 i : dopo un combattuto 0-0 le squadre raggiunsero i tiri di rigore. Ibrahimovi\u0107 sbagli\u00f2, seguito dall'olandese Phillip Cocu. L'errore decisivo fu, al sesto rigore, di Olof Mellberg, che consent\u00ec all'Olanda di qualificarsi grazie alla successiva trasformazione dal dischetto di Arjen Robben.\nAl mondiale di Germania 2006 la nazionale svedese, guidata dal tecnico Lars Lagerb\u00e4ck (gi\u00e0 sulla panchina al mondiale precedente), dopo un buon girone di qualificazione (secondo posto dietro la ), fu inserita nel gruppo B insieme a , e . A sorpresa pareggi\u00f2 la partita inaugurale con Trinidad e Tobago, ma si riscatt\u00f2 immediatamente nel secondo incontro battendo per 1-0 il Paraguay e poi, grazie al pareggio per 2-2 con l'Inghilterra, ottenne il secondo posto dietro agli inglesi. Il cammino della Svezia si arrest\u00f2 tuttavia gi\u00e0 agli ottavi di finale, a causa della sconfitta per 2-0 contro la Germania padrona di casa. Nel corso del secondo tempo la Svezia fall\u00ec, tra l'altro, un calcio di rigore con Henrik Larsson.\nQualificatasi per il campionato d'Europa 2008 come seconda classificata nel proprio girone, nella fase finale, dopo aver battuto la campione d'Europa in carica per 2-0, fu sconfitta dalla (2-1) e poi dalla (2-0), venendo dunque eliminata al primo turno.\nAnni 2010.\nLa Svezia non si qualific\u00f2, invece, per il campionato del mondo 2010, non andando oltre il terzo posto nel gruppo 1 della zona UEFA, preceduta da e .\nSi qualific\u00f2 poi come migliore seconda al campionato europeo del 2012 e cominci\u00f2 la fase finale nel girone con , Inghilterra e Francia. Le sconfitte all'esordio contro gli ucraini padroni di casa (1-2) e nella partita successiva contro l'Inghilterra (2-3) condannarono gli svedesi alla prematura eliminazione: gli scandinavi chiusero all'ultimo posto del girone nonostante la vittoria nella terza partita con la Francia (2-0). \nLa Svezia manc\u00f2 poi la qualificazione al , perdendo complessivamente per 4-2 contro il Portogallo ai play-off.\nQualificatasi al campionato europeo del 2016 battendo la ai play-off, fu inserita nel girone E con , e . Nella prima partita contro gli irlandesi la Svezia pareggi\u00f2 per 1-1 grazie ad un autogol di Clark, ma poi perse contro gli azzurri e i belgi, sempre per 1-0. Con un solo punto ottenuto la nazionale scandinava concluse al quarto posto nel girone, venendo eliminata. Quella contro i belgi fu l'ultima presenza in nazionale per Zlatan Ibrahimovi\u0107, prima del suo ritorno nel marzo 2021.\nClamoroso epilogo ebbe la successiva campagna di qualificazione al . La Svezia, piazzandosi seconda a scapito dei (con cui chiuse a pari punti) in un difficile girone eliminatorio vinto dalla Francia, guadagn\u00f2 l'accesso ai play-off a spese degli olandesi per via di una migliore differenza reti rispetto agli \"oranje\". Agli spareggi prevalse contro la favorita : vincendo per 1-0 alla Friends Arena di Stoccolma e pareggiando per 0-0 nel ritorno a San Siro, lasci\u00f2 fuori gli azzurri dalla competizione per la prima volta dopo 58 anni. In Russia, la Svezia, data per sfavorita nei pronostici in un girone con , e , vinse all'esordio contro i sudcoreani (1-0) e fu battuta in rimonta dai tedeschi (2-1) subendo un gol in zona Cesarini. Nell'ultimo e decisivo incontro con i messicani ottenne una netta vittoria per 3-0 e, grazie alla contemporanea sconfitta della Germania contro la Corea del Sud (2-0), si qualific\u00f2 agli ottavi di finale come prima classificata nel girone. Agli ottavi batt\u00e9 per 1-0 la , qualificandosi ai quarti di finale, dove fu eliminata dall' (0-2). Per gli svedesi fu comunque il miglior risultato in un grande torneo internazionale dal 1994, quando la squadra scandinava aveva chiuso il mondiale statunitense al terzo posto. Grazie all'ottima prestazione, la squadra risal\u00ec di ben dieci posizioni nel ranking FIFA, portandosi dal 24\u00ba posto al 14\u00ba posto nell'agosto 2018.\nLa tendenza positiva prosegu\u00ec nella UEFA Nations League 2018-2019. Inserita in un minigirone di Lega B con e , la squadra chiuse al primo posto con 2 vittorie, un pareggio e una sconfitta, a pari punti con i russi (7), ma in vantaggio negli scontri diretti, ottenendo cos\u00ec la promozione in Lega A.\nAnni 2020.\nNella UEFA Nations League 2020-2021 la Svezia si piazz\u00f2 ultima nel proprio girone di Lega A, retrocedendo in Lega B. Si qualific\u00f2 al piazzandosi seconda nel girone eliminatorio vinto dalla e nella fase finale del torneo, svoltasi nel 2021 a causa del rinvio imposto dalla pandemia di COVID-19, ritrov\u00f2 la Spagna, nel girone comprendente anche e . Dopo il pareggio contro gli iberici, la squadra scandinava pareggi\u00f2 contro la Slovacchia e batt\u00e9 la Polonia, qualificandosi, come prima classificata nel girone, agli ottavi di finale. Qui trov\u00f2 un'inaspettata sconfitta contro l', che segn\u00f2 il gol del definitivo 2-1 all'ultimo minuto del secondo tempo supplementare.\nColori e simboli.\nLa Svezia gioca da sempre in una combinazione cromatica che richiama i colori della propria bandiera: maglia gialla, calzoncini azzurri e calzettoni gialli. La prima tenuta non \u00e8 stata mai cambiata sostanzialmente, a parte per qualche inserto o dettaglio azzurro sulla maglia a seconda delle esigenze del fornitore tecnico come ad esempio l'Adidas). Negli anni 2000 ha talvolta adottato una combinazione completamente gialla con inserti e dettagli blu.\nIn trasferta storicamente la Svezia ha solitamente giocato in divisa bianca, arricchita col passare degli anni da dettagli coi colori della bandiera. A fine anni 1990 sono state adottate anche divise diverse, in virt\u00f9 del fatto anche che il bianco non \u00e8 molto differente dal giallo. Ultimamente la Svezia in trasferta gioca con divise blu o azzurre, che possono variare per tonalit\u00e0, spesso con inserti o disegni gialli. L'ultima divisa \u00e8 di color blu notte vicino al nero con disegni gialli.\nSul petto i calciatori svedesi portano uno scudo con la bandiera nazionale, sormontato dal simbolo della Federcalcio svedese.\nTifoseria.\nLa prima volta che il mondo pot\u00e9 assistere al tifo svedese fu alle Olimpiadi del 1912, contraddistinte dall'incessante canto \"Heja Sverige Friskt hum\u00f6r, det \u00e4r det som susen g\u00f6r\" durante le partite di calcio.\nLa prima volta in cui invece furono visti in trasferta fu durante il campionato del mondo 1974 nell'allora Germania Ovest: sin da allora la Svezia ha avuto sempre un nutrito seguito di sostenitori connazionali, fino ad arrivare nel campionato del mondo 2006 ad avere uno dei pi\u00f9 vasti gruppi di sostenitori del torneo, raggiungendo il picco massimo col , dove assistettero la partita ben 50\u00a0000 svedesi.\nI tifosi svedesi sono soliti presentarsi allo stadio tutti giallobl\u00f9, creando vistose macchie colorate come fanno i tifosi olandesi e tifando in maniera civile ma appassionata.\nA confermare la loro ben nota indole calma e civile, gli svedesi non hanno rivalit\u00e0 accese con altri popoli. Le partite pi\u00f9 sentite sono solitamente con la vicina , situazione dovuta a rivalit\u00e0 pi\u00f9 antica e politica che non per altro, dato che le due corone scandinave un tempo si contendevano i territori di confine. Questa rivalit\u00e0 \u00e8 venuta per\u00f2 subito meno ad Euro 2004, quando alle due squadre, che si sono incontrate nell'ultimo turno, sarebbe bastato un pareggio per 2-2 per qualificarsi, risultato confermatosi sul campo a danno dell' con successive polemiche sulla correttezza delle due squadre. I tifosi di entrambe le nazioni non hanno esitato a presentarsi allo stadio con striscioni con scritto \"biscotto\" o \"2-2\", salutando ironicamente gli italiani via telecamera abbracciati.\nAlle qualificazioni di Euro 2008, invece, una combattutissima partita a Copenaghen che stava compromettendo il cammino danese per la competizione proprio contro la Svezia si \u00e8 infiammata in maniera inaspettata sul finale di gara: sul 3-3, il calciatore danese Christian Poulsen sferra un pugno lontano dal pallone in piena area di rigore ad un avversario e, visto dal guardalinee, viene espulso dall'arbitro Herbert Fandel che assegna anche un rigore agli svedesi suscitando la rabbia, anche ingiustificata, del pubblico. A quel punto un esagitato si \u00e8 scagliato contro l'arbitro aggredendolo nonostante i tentativi dei calciatori danesi di fermarlo. L'episodio ha determinato la sospensione della partita, la vittoria a tavolino degli svedesi e sanzioni della UEFA molto dure per la federazione danese.\nUna certa rivalit\u00e0, anche se decisamente pacata, c'\u00e8 per rapporti di vicinato con e nonch\u00e9 con l'.\nStadio.\nLo stadio nazionale svedese \u00e8 la Friends Arena di Solna, famosa conurbazione della capitale Stoccolma. \u00c8 stato inaugurato il 14 novembre 2012 con il match amichevole tra Svezia e Inghilterra, conclusosi per 4-2 a favore della squadra di casa.\nL'attuale impianto \u00e8 in grado di accogliere 51.000 spettatori per le partite internazionali e circa 54.000 per i match di campionato. Fino al 2012, lo stadio della federazione svedese era il R\u00e5sunda, situato sempre a Solna, che gode di vari riconoscimenti: oltre ad avere le 4 stelle UEFA, che gli permettono di ospitare le finali di Coppa UEFA, \u00e8 per la FIFA uno \"stadio classico\" per il fatto di essere l'unico, insieme al californiano Rose Bowl di Pasadena, ad aver ospitato una finale dei Mondiali di calcio maschili, nel 1958, e la finale dei mondiali femminili del 1995. Il R\u00e5sunda fu inaugurato il 18 settembre 1910, con la capienza di soli 2.000 spettatori dei quali molti in piedi, e fu insieme al Valhalla IP di G\u00f6teborg, il primo teatro delle partite della nazionale svedese.\nLo stadio fu espanso nel 1937, raggiungendo la capienza di 40.000 spettatori. Utilizzato alle Olimpiadi di Stoccolma 1912, ospit\u00f2 8 partite nei Mondiali del '58, tra cui la finale. Agli europei 1992 lo stadio invece ospit\u00f2 4 partite, mentre nei mondiali femminili del '95 soltanto la finale. Tutt'oggi il R\u00e5sunda \u00e8 l'unico stadio scandinavo ad aver ospitato ben 4 tornei maggiori di livello mondiale. Occasionalmente anche lo stadio Ullevi di G\u00f6teborg \u00e8 stato utilizzato qualche volta per le partite della nazionale svedese, ad esempio per celebrare i cento anni della federazione svedese in una partita del 2004 contro l'. Decisamente pi\u00f9 raro \u00e8 stato l'utilizzo del Malm\u00f6 Stadion di Malm\u00f6.\nTutte le rose.\nGiochi olimpici.\nNOTA: Per le informazioni sulle rose successive al 1948 visionare la pagina della Nazionale olimpica.\nRosa attuale.\nLista dei giocatori convocati per le partite di qualificazione al campionato mondiale di calcio 2022 contro e dell'11 e 14 novembre 2021.\nPresenze e reti aggiornate al 14 novembre 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nDati aggiornati al 14 novembre 2021.\nI giocatori in grassetto sono ancora in attivit\u00e0.\nConfronti con altre nazionali.\nTra gli avversari nazionali contro cui sono stati disputati almeno 10 incontri, la Svezia presenta i seguenti saldi:\nSaldo negativo.\nNB: come da regolamento FIFA le gare terminate ai rigori contro Germania (31 marzo 1988, vinta) e Olanda (26 giugno 2004, persa) sono considerate partite pareggiate."}
{"id": "327161", "revid": "1632387", "url": "https://it.wikipedia.org/wiki?curid=327161", "title": "Centrocampista", "text": "Il centrocampista \u00e8 un ruolo presente in alcuni sport di squadra, in particolar modo calcio e football australiano.\nCalcio.\nA coniare il termine fu Gianni Brera, che lo scrisse inizialmente con un trattino (centro-campista) riferendosi al calciatore che agisce nella zona mediana del terreno di gioco.\nIn base ai compiti cui sono chiamati a svolgere, i centrocampisti ricoprono posizioni differenti pur condividendo le medesime caratteristiche sotto il profilo tattico: abilit\u00e0 fisica e tecnica, velocit\u00e0, capacit\u00e0 nel gioco aereo, precisione nel passaggio e lancio. Al centrocampista \u00e8 inoltre necessaria la visione di gioco \u2014 per seguire gli sviluppi dell'azione \u2014 e la capacit\u00e0 nel concludere a rete, per tentare la via del gol. \nLe principali funzioni del ruolo includono il contrasto agli avversari e l'impostazione del gioco, mentre in fase difensiva il centrocampista pu\u00f2 contribuire al recupero di palloni tramite il ripiego in copertura e l'attuazione del pressing; per quanto riguarda la manovra offensiva egli pu\u00f2 proporsi in avanti tramite tagli e inserimenti, divenendo quindi un incursore.\nCalcio gaelico.\nNella variante gaelica si distinguono tre categorie:\nFootball australiano.\nNel football australiano i centrocampisti si dividono in centrale e laterale, col primo maggiormente dotato dal punto di vista tecnico e il secondo che possiede invece una maggior velocit\u00e0."}
{"id": "327164", "revid": "11694", "url": "https://it.wikipedia.org/wiki?curid=327164", "title": "Sette regni anglosassoni", "text": ""}
{"id": "327170", "revid": "538762", "url": "https://it.wikipedia.org/wiki?curid=327170", "title": "Broadcast flag", "text": "Il broadcast flag \u00e8 un insieme di bit di stato (o flags) nel flusso dati di un programma televisivo digitale che indica se il flusso possa o meno essere registrato, o se ci sia una qualche restrizione al contenuto una volta registrato.\nLe possibili limitazioni includono l'impossibilit\u00e0 di salvare un programma in forma digitale su di un hard disk o altri supporti di memorizzazione, l'impossibilit\u00e0 di fare altre copie dei contenuti registrati (per permettere la condivisione o per archiviare il programma), la riduzione forzata della qualit\u00e0 della registrazione (come ad esempio il ridurre da video ad alta definizione HDTV alla risoluzione televisiva standard) e l'incapacit\u00e0 di saltare le interruzioni commerciali.\nNegli Stati Uniti i nuovi ricevitori televisivi che usando lo standard ATSC dovrebbero incorporare queste funzionalit\u00e0, ma una corte federale ha annullato la direttiva della FCC (commissione federale sulle comunicazioni) in merito. \nL'intento dichiarato del broadcast flag era di prevenire la violazione del copyright ma nelle opinioni dei pi\u00f9 questo broadcast flag interferirebbe sui diritti d'uso della pubblica visione."}
{"id": "327175", "revid": "6923", "url": "https://it.wikipedia.org/wiki?curid=327175", "title": "Julien Offray de La Mettrie", "text": "Vita e opere.\nDopo aver studiato teologia nella scuola giansenista per alcuni anni, a un tratto decise di abbracciare la professione di medico. Nel 1733 si trasfer\u00ec a Leida per studiare con Herman Boerhaave e nel 1742 torn\u00f2 a Parigi, dove ottenne il titolo di chirurgo delle guardie. Durante un attacco di febbre fece alcune considerazioni sulla sua fisiologia e fra l'altro registr\u00f2 l'accelerazione della circolazione sanguigna. \nQuesta ed altre osservazioni connesse ai suoi interessi filosofici (Epicuro e gli atomisti antichi, i cirenaici, Pierre Bayle e il libertinismo filosofico, Cartesio, John Locke e l'empirismo inglese) lo portarono alla conclusione che i fenomeni fisiologici dovevano essere considerati cambiamenti organici nel cervello e nel sistema nervoso. A seguito di queste osservazioni compil\u00f2 il suo primo lavoro \"Storia naturale dell'anima\" (1745) in cui sosteneva la materialit\u00e0 dell'anima come elemento corporeo allo stesso titolo di altri organi. Lo scalpore per questa pubblicazione fu cos\u00ec grande che La Mettrie fu costretto a rifugiarsi a Leida nei Paesi Bassi.\nIn seguito egli svilupp\u00f2 dottrine ancora pi\u00f9 \"estreme\", caratterizzate da forte riduzionismo biologico e sensismo, e con argomentazioni originali, come \"L'uomo macchina\" (1747) e \"L'uomo pianta\", trattati di carattere eminentemente materialistico. Nel primo, di gran lunga il pi\u00f9 noto tra i suoi testi, egli si dichiara contrario ad ogni tipo di metafisica e sostiene che enti e principi spirituali siano inutili. Per l'autore l'uomo \u00e8 un \"apparato meccanico\", una vera e propria \"macchina\". Anche l\u2019anima, in quanto sorgente vitale dell'uomo, \u00e8 definita un semplice \"principio di movimento\". \nTuttavia, quest'opera non rappresenta una pura e semplice ripresa del meccanicismo cartesiano. Infatti, a differenza di quest'ultimo, per La Mettrie tutte le parti del corpo possiedono la capacit\u00e0 di \"sentire\", ed egli rivaluta ampiamente gli istinti. Un'altra differenza rispetto a Cartesio \u00e8 il diverso giudizio sugli animali non umani, i quali vengono consideranti assolutamente simili agli esseri umani. Una volta eliminata l'anima spirituale, o res cogitans, tutte le specie viventi vengono poste sullo stesso piano e considerate diverse solo quantitativamente e non qualitativamente. A differenziarle \u00e8 solo un certo grado di \"organisation\" o complessit\u00e0 delle \"circonvoluzioni cerebrali\" presenti nella scatola cranica umana. A prova di ci\u00f2 egli adduce l'esempio dell'addestramento degli animali che, come nel caso di alcuni di essi, possono persino imparare a parlare. Il segreto sta nell'istruzione, la quale potrebbe avere dei risultati, con certi animali, superiori a quelli che si ottengono con alcuni esseri umani. \nAllo stesso tempo, per\u00f2, La Mettrie \u00e8 contrario a considerare l'uomo come un mero \"automate\", automa. La nostra specie si distingue soprattutto per la capacit\u00e0 immaginativa e di rappresentazione simbolica, che l'ha resa capace di progresso e di civilt\u00e0.\nLa Mettrie fu chiamato anche l'Aristippo (fondatore dei cirenaici) del moderno materialismo e paragonato all'atomista Democrito. \nElabor\u00f2 anche una cosiddetta \"teoria del rimorso\" in cui attaccava il senso di colpa e il libero arbitrio ma critica anche il libertinaggio estremo: \nLa reazione contro di lui fu cos\u00ec violenta che nel 1748 fu costretto ad abbandonare anche i Paesi Bassi e a rifugiarsi a Berlino, dove Federico il Grande non solo gli permise di svolgere la professione di medico ma lo scelse come lettore di corte, in quanto considerato persona divertente e nonostante l'ostilit\u00e0 di Maupertuis - nemico anche di Voltaire che nello stesso periodo di La Mettrie era a Berlino anche lui in quanto ciambellano di Federico II dal 1749 al 1752 - scienziato a capo della Reale Accademia delle Scienze di Prussia, di cui il filosofo francese era membro. Qui La Mettrie scrisse l'\"Anti Seneca\" (prefazione al volume delle opere di Seneca con la sua traduzione del \"De vita beata\", pubblicato nel 1748 e successivamente divenuto uno scritto autonomo con il titolo \"Discorso sul piacere\") che gli valse la disapprovazione anche dei pensatori illuministi, bench\u00e9 il sensismo di Condillac (secondo cui l'uomo attraverso i sensi ricerca esperienze gradevoli e fugge il dolore) fosse invece ben accetto tra i \"philosophes\".\nNell\"'Antiseneca, ovvero Discorso sulla felicit\u00e0\" \u00e8 compendiata per\u00f2 l'etica neo-epicurea di La Mettrie. Secondo Sergio Moravia, \"rappresenta, malgrado la brevit\u00e0, uno dei testi pi\u00f9 notevoli della letteratura illuministica francese\" - e in \"La Volutt\u00e0\" in cui il fine della vita \u00e8 trovato nel piacere dei sensi e la virt\u00f9 \u00e8 ridotta all'amore di s\u00e9 stessi. In sintesi l'ateismo \u00e8 il solo in grado di assicurare la felicit\u00e0 del mondo, che \u00e8 preclusa dalle guerre scatenate dai teologi che propugnano l'idea di un'anima inesistente. Quando la morte arriva, la \"farsa \u00e8 finita\", perci\u00f2 dobbiamo prendere il piacere quando e come lo troviamo:\nNel 1750 scrisse il \"Sistema di Epicuro\" in cui descrisse un meccanismo di mutazione delle specie per eliminazione degli individui non adatti (una teoria evoluzionista), ripreso da Lucrezio, e ipotizz\u00f2 che l'uomo abbia avuto origine dagli animali. La sua raccolta di \"Oeuvres philosophiques\" apparve postuma in molte edizioni pubblicate a Londra, Berlino e Amsterdam.\nIl determinismo (per altro ripreso dagli stoici ma non da Epicuro, e in seguito da d'Holbach) per La Mettrie \u00e8 un modo per esercitare la filantropia o comunque sopportare tutti gli esseri umani:\nMorte.\nL'amore di La Mettrie per i piaceri dei sensi, nel caso specifico per la buona cucina, fu considerata la causa della sua morte precoce, un mese prima di compiere 42 anni. Coloro i quali non condividevano la filosofia di La Mettrie usarono la sua morte per mostrare che la \"volutt\u00e0 ateistica\" porta ad un decesso prematuro.\nL'ambasciatore inglese e mediatore delle relazioni della Francia in Prussia Milord Tyrconnel era molto grato a La Mettrie per come lo aveva guarito da una malattia. Fu cos\u00ec organizzato un banchetto per celebrare il ristabilimento ed onorare il guaritore. Si racconta che La Mettrie per mostrare la sua robusta costituzione e la sua ingordigia divor\u00f2 una gran quantit\u00e0 di p\u00e2t\u00e9 di fagiano ai \"tartufi\". Come risultato ebbe un attacco di febbre causato da gastropatia o intossicazione alimentare, cominci\u00f2 a delirare e mor\u00ec.\nFederico il Grande ebbe a dire nell'elogio funebre: In una lettera alla sorella Guglielmina, il re di Prussia scrisse: \"Era una persona allegra, un buon diavolo, un buon dottore ed un pessimo scrittore. Chi non ha letto i suoi libri pu\u00f2 essere felice\". In seguito Federico II afferm\u00f2 che La Mettrie era morto per un'indigestione dopo aver mangiato un piatto a base di fagiano. La vera causa del decesso \u00e8 per\u00f2, secondo la medicina moderna, da imputarsi al salasso che egli stesso si prescrisse come terapia. A tale proposito risulta che il re di Prussia lo avvert\u00ec che i medici tedeschi avevano sconsigliato tale pratica, ma La Mettrie volle dimostrare che si sbagliavano. Mor\u00ec quindi probabilmente per collasso cardiocircolatorio a causa di questa pratica medica errata. \nAlcuni, basandosi sul fatto che La Mettrie si sentiva minacciato per i suoi scritti, hanno ipotizzato anche un possibile avvelenamento. Scrive Bernd A. Laska che \u00abindubbiamente La Mettrie non poteva fidarsi di questa pace finta: solo ateo conseguente a corte, si vedeva sempre pi\u00f9 circondato, nel suo ultimo rifugio, di nemici segreti, che lo prendevano del tutto sul serio malgrado il suo ruolo di giullare e di persona divertente, cos\u00ec tanto e cos\u00ec bene che egli temeva che \"un giorno la Cicuta sarebbe stata la ricompensa del suo coraggio filosofico\"\u00bb.\nScrisse un'autodifesa ironica, \"Le petit homme \u00e0 longue queue\" (\"Il piccolo uomo dalla lunga coda\"), in cui confessa il suo timore di essere la vittima della \"rabbia delle anime pie\". Fu la sua ultima opera. Alcune settimane pi\u00f9 tardi, stando a quanto riferisce Laska, \u00abquest'uomo sino ad allora pieno di salute mor\u00ec per le conseguenze della sua smisurata intemperanza, secondo le voci, in verit\u00e0, la causa della sua morte non \u00e8 mai stata chiarita\u00bb.\nGli sopravvissero la moglie e la figlia di cinque anni.\nInfluenza e posterit\u00e0.\nLa Mettrie sub\u00ec l'intolleranza dei tradizionalisti e l'ostilit\u00e0 degli stessi illuministi maggioritari, sia dei deisti che di quelli tendenti all'ateismo. L'\"Antiseneca\" suscit\u00f2 la condanna di Voltaire, Diderot, d'Holbach (questi ultimi due fautori di un ateismo etico che potesse fornire una morale alle masse in luogo della religione, e contrari quindi alla teoria del rimorso espressa da La Mettrie, o comunque ad un edonismo cos\u00ec pubblicamente esplicitato), Lessing e dello stesso Federico II (che gli consigli\u00f2 prudenza se voleva continuare a vivere presso la sua corte) e l'approvazione del marchese De Sade (da cui comunque lo dividono decisamente la concezione sulla natura umana come necessariamente malvagia esposta dal marchese libertino). Voltaire (che parlava pubblicamente di La Mettrie come un bevitore e di un folle), notoriamente poco in salute e ipocondriaco, scrisse sarcasticamente a Madame Denis che La Mettrie \"grande e grosso come una botte\" sia stato, contro la sua espressa volont\u00e0, \"sotterrato nella Chiesa cattolica\".\nDiderot dal canto suo sostenne la tesi secondo cui \u00abLa Mettrie \u00e8 morto come era giusto dovesse morire, vittima della sua intemperanza e della sua follia. Si \u00e8 ucciso per ignoranza di ci\u00f2 che professava. Questo giudizio \u00e8 severo, ma giusto\u00bb, definendolo inoltre \"corrotto nei costumi e nelle idee\". \u00c8 da ricordare, curiosamente, che anche Diderot mor\u00ec, nel 1784 - per problemi cardiaci - proprio al termine di un pasto, mentre si accingeva a mangiare una composta di ciliegie di cui era molto goloso.\nIl filosofo materialista ed edonista fu rimosso e ignorato anche dal circolo materialista frequentato da Diderot stesso, la \"coterie\" del barone d'Holbach (nonostante i concetti deterministici, meccanicistici e materialistici espressi ne \"L'uomo macchina\" ricompaiono, in maniera pi\u00f9 sistematica e dogmatica, ma separati dall'aspetto morale, nelle opere del barone, ma anche nei tardi scritti del fondatore dell\"'Encyclop\u00e9die\", e in Claude-Adrien Helv\u00e9tius). Probabilmente l'ostilit\u00e0 dei \"philosophes\" derivava anche dalla sua idea protopositivista secondo cui la societ\u00e0 avrebbe dovuto essere guidata da scienziati e non da filosofi, specialmente dai medici, categoria a cui apparteneva.\nUn suo influsso \u00e8 molto probabile sui romanzi libertini di Restif de la Bretonne (assieme a quello di Rousseau) e il citato Sade. Anche il romanzo libertino e anticlericale \"Th\u00e9r\u00e8se philosophe\" del 1748 e di paternit\u00e0 incerta, ma solitamente attribuito - almeno in alcuni suoi estratti - alla penna di\u00a0Jean-Baptiste Boyer d'Argens (altri invece credono sia una creazione di\u00a0Denis Diderot stesso), il quale fu anche lui come La Mettrie e Voltaire alla corte del Re di Prussia (ciambellano come il secondo), \u00e8 altamente influenzato nelle sue digressioni filosofiche dalle idee di La Mettrie.\nDurante il periodo della rivoluzione francese (almeno ufficialmente), quando erano di moda le \"spartane\" e patriottiche virt\u00f9 rousseauiane, La Mettrie fu poco considerato e definito un semplice libertino. Eccezioni furono gli apprezzamenti delle sue opere pi\u00f9 filosofico-tecniche (non quelle pi\u00f9 edoniste) di altri medici-filosofi come il rivoluzionario Jean-Paul Marat, che ne aveva ripreso alcune idee gi\u00e0 in \"Dell'uomo\" del 1777 (opera non apprezzata da Voltaire ma lodata da Diderot) e l\"'ideologue\" Cabanis, molto attivo nell'ultima parte della Rivoluzione e in epoca napoleonica. \nSolo dalla met\u00e0 del XIX secolo si incominci\u00f2 a riabilitare del tutto La Mettrie, sia filosoficamente (ad esempio da parte di Friedrich-Albert Lange) che come studioso della mente e del corpo umano, comprendendo anche la sua teoria morale sul piacere come corretta e coerente nel suo sistema filosofico. \nIn tempi recenti la filosofia di La Mettrie \u00e8 stata ampiamente trattata ad esempio da Michel Onfray. Sia le scienze cognitive che la psicologia comportamentale hanno preso avvio e ispirazione dalle sue idee.\nOpere filosofiche.\nTraduzioni italiane:"}
{"id": "327199", "revid": "125168777", "url": "https://it.wikipedia.org/wiki?curid=327199", "title": "Ford Capri", "text": "La Ford Capri \u00e8 un'automobile di tipo coup\u00e9 prodotta dalla Ford europea, in tre successive serie, dal 1969 al 1986.\nLe serie.\nPrima serie: 1969-1974.\nRiprendendo la denominazione da un fortunato e lussuoso modello Lincoln dei primi anni cinquanta e dalla versione coup\u00e9 della \"Consul Classic\" (risalente ai primi anni sessanta), la presentazione della Capri fu preceduta da un forte battage pubblicitario sulla stampa internazionale. All'apertura del Salone dell'automobile di Bruxelles, il 15 gennaio 1969, gli organizzatori, il pubblico e la stampa constatarono l'assenza della novit\u00e0 pi\u00f9 attesa del salone. Al centro dello stand allestito dalla Ford, una sorta di catafalco realizzato per l'esposizione del modello rimase vuoto fino al successivo 24 gennaio, quando finalmente la \"Capri\" venne posizionata per gli ultimi tre giorni della kermesse belga.\nDopo quasi dieci anni di studi e prototipi da parte delle due filiali europee Ford, quella tedesca e quella britannica, nel 1965 prevalse la proposta del centro stile di Dagenham; un progetto particolarmente ambizioso per la Ford europea che intendeva ripercorrere il successo internazionale ottenuto con la \"Escort\". La Capri veniva costruita nelle fabbriche del Nord Europa situate in Germania, Belgio e Inghilterra e, a fronte della stessa carrozzeria esterna, veniva proposto con motorizzazioni diverse a seconda dei mercati di destinazione.\nLe cilindrate dei motori variavano dai 1.300 ai 1.700 cm\u00b3 per quelle prodotte in Germania, dai 1.300 ai 1.600\u00a0cm\u00b3 per quelle anglosassoni. Alle versioni normali era affiancata anche una versione maggiormente sportiva equipaggiata da un motore a V da 2.000\u00a0cm\u00b3. Una versione mossa dal 1600 Twin Cam montato sulla Escort, sebbene annunciata, con alcuni esemplari di pre-serie gi\u00e0 realiizzati, venne abbandonata all'ultimo istante prima della presentazione ufficiale della gamma. \nGi\u00e0 nel corso del primo anno di produzione sul mercato britannico venne introdotto anche un motore da 3.000\u00a0cm\u00b3 e 138 CV e su quello tedesco uno da 2.300\u00a0cm\u00b3 e 125\u00a0CV dotato di doppio carburatore.\nL'anno successivo, il 1970, segn\u00f2 il debutto di questo modello anche su altri mercati quali il Sudafrica, l'Australia e il Nordamerica, dotato unicamente di un motore di 1.600\u00a0cm\u00b3, sostituito dal fratello maggiore da 2.000 nell'anno seguente.\nL' evoluzione successiva, nel 1971, vide anche la presentazione della versione RS2600, fornita di un V6 di 2637cmc capace di 150 CV per 210 km/h di velocit\u00e0 massima,grazie alla sostituzione dei carburatori con l'iniezione Kugelfischer: Da questa evoluzione venne tratta la versione destinata alle competizioni automobilistiche categoria \"Turismo\". Tutta la gamma ebbe varie modifiche,sia meccaniche,come l'arrivo di motorizzazioni unificate Europa continentale-Gran Bretagna, come nell'anno precedente per Taunus e Cortina, sia di allestimento, la pi\u00f9 evidente delle quali consisteva nei nuovi fanalini posteriori, pi\u00f9 grandi. \nInteressante fu l'opzione \"Superprestazioni\", introdotta sul mercato italiano nell'autunno 1972, capace di assicurare ai modelli con motore 1.300 cmc una velocit\u00e0 massima di 167 chilometri orari contro i 148 originari, senza problemi per gli organi meccanici, viste le caratteristiche tranquille della versione di serie. \nDopo ulteriori modifiche nella gamma dei motori, ripresentati nuovamente a carburatori anche per le maggiori cilindrate, tirando le somme delle vendite si pu\u00f2 affermare che il modello ebbe un notevole successo commerciale, con l'uscita dalle catene di montaggio nell'agosto 1973 del primo milionesimo esemplare.\nSeconda serie: 1974-1977.\nNel 1974 debutt\u00f2 una versione dotata di carrozzeria totalmente ridisegnata, denominata \"Capri II\".\nMolto pi\u00f9 pratica (grazie al portellone posteriore), la nuova \"Capri\" aveva linee assai pi\u00f9 semplici e meno aggressive rispetto alla serie precedente. Anche gli interni erano nuovi, mentre la meccanica rimaneva quella dell'ultima evoluzione della prima serie, a parte l'adozione di freni a disco maggiorati.\nI motori, ripresi dalla gamma Taunus e Granada, erano 4 o 6 cilindri (tutti con distribuzione monoalbero), con cilindrate comprese tra 1,3 e 3 litri, tutti dotati di alternatore.\nL'ampia gamma di allestimenti disponibili (\"L\", \"GL\", \"S\" e \"Ghia\") e l'estesa offerta di motorizzazioni costituivano uno dei punti di forza della \"Capri II\". La gamma per l'Italia includeva le versioni \"1.3 L\" (1.297\u00a0cm\u00b3, 60 CV), \"1.6 L\" (1.593\u00a0cm\u00b3, 72 CV) \"1.6 Ghia\" (1.593\u00a0cm\u00b3, 88 CV), \"1.6 S\" (1.593\u00a0cm\u00b3, 88 CV), \"2.0 S\" (1.993\u00a0cm\u00b3, 98 CV) e \"3.0 V6 Ghia\" (2.994\u00a0cm\u00b3, 138 CV). Su richiesta era disponibile anche la versione \"2.3 V6 Ghia\" (2.293\u00a0cm\u00b3, 108 CV).\nLa crisi petrolifera seguita alla guerra del Kippur (autunno 1973), che aveva cambiato radicalmente il modo di pensare della societ\u00e0 europea (le coup\u00e9, da autovetture \"alla moda\", erano divenute simbolo di spreco e ostentazione fuori luogo), e la minor piacevolezza della linea non consentirono alla \"Capri II\" di ottenere il successo della prima serie. Come quest'ultima, la seconda serie venne venduta, fino al 1976, anche negli Stati Uniti, sotto il marchio della controllata Mercury.\nTerza serie: 1977-1986.\nIl nome del progetto della Capri Mk3 fu \"Project Carla\". Il concept consistette in una Capri MkII, con un frontale simile alla Escort RS del periodo, e venne presentato nel 1976 al Salone di Ginevra. La terza versione della Capri introdusse un'aerodinamica migliorata, prestazioni incrementate (assieme a una riduzione dei consumi) e diversi cambiamenti estetici.\nAl lancio, le combinazioni motore-trasmissione della Capri II vennero eliminate e il 3.0l S venne considerato il motore pi\u00f9 desiderabile, abbinato a un cambio automatico nelle versioni Ghia.\nLa Ford inizi\u00f2 a concentrarsi sul mercato inglese appena le vendite calarono, in quanto la Capri era un vero e proprio culto in Inghilterra. Venne cos\u00ec introdotto nel 1979 l'\"X Pack\" per le versioni sportive. Questi interventi, anche se costosi e dalle vendite lente, fecero s\u00ec che la stampa parlasse entusiasticamente della Capri e delle sue prestazioni.\nNel 1981, il 3.0 V6 venne pensionato, mentre un nuovo motore sportivo, il 2.8 Injection V6, venne presentato al Salone di Ginevra dello stesso anno. Come indicato dal nome stesso, il motore era caratterizzato dall'iniezione elettronica e aveva una potenza di 160 CV che garantiva una velocit\u00e0 massima di 210\u00a0km/h, anche se la trasmissione era ancora a quattro rapporti. La Capri 2.8 Injection port\u00f2 nuova linfa alla gamma e permise al modello di rimanere in produzione per ben 3 anni in pi\u00f9 rispetto a quanto programmato dalla Ford. Il cambio a quattro marce venne rimpiazzato da un'unit\u00e0 a 5 rapporti. Un altro aggiornamento sostanziale venne effettuato nel 1984 con la Capri Injection Special e comprendeva sedili per met\u00e0 in pelle e un differenziale a slittamento limitato. Esternamente, la vettura si poteva distinguere grazie ai cerchioni sportivi a sette razze e al frontale in tinta con la carrozzeria anzich\u00e9 nero.\nAnche se la Capri non faceva pi\u00f9 parte di alcuna competizione sportiva, Ford of Germany svilupp\u00f2 nel 1982 un'edizione limitata, solo con guida a sinistra, dotata di turbo e di 190 CV con una velocit\u00e0 massima di 220\u00a0km/h. Esteticamente fu molto aggressiva grazie al bodykit, mentre il motore e i cerchioni riportarono il simbolo \"RS\".\nUn'altra versione speciale, la Tickford Capri, utilizz\u00f2 il 2.8 Injection potenziato a 206\u00a0CV (al contrario della versione RS che montava un motore a carburatore derivato dalla Granada). Questa edizione speciale era molto lussuosa grazie agli interni completamente in pelle e alla moquette Wilton. Esteriormente possedeva un largo alettone posteriore, griglia anteriore colorata e un bodykit disegnato da Simon Saunders, il quale divenne in seguito designer alla KAT Designs e poi disegnatore della Ariel Atom. I freni posteriori erano a disco. Questo modello venne modificato a mano dagli operai della Tickford con tempi di 200 ore di lavoro per vettura. Uno dei problemi principali della Tickford Capri era il prezzo, circa il doppio di quello di una Capri Injection.\nDal novembre 1984, la Capri venne venduta solo in Gran Bretagna con guida a destra. Il 1.6 e il 2.0 vennero associati a un nuovo allestimento (Laser) con manopola del cambio e volante in pelle, finestrini elettrici e mascherina e specchietti retrovisori verniciati. L'ultima versione limitata era la Capri 280 prodotta in 280 esemplari con differenziale a slittamento limitato, interni Recaro completamente in pelle e cerchi a sette razze da 15\". Vennero costruiti 1038 esemplari.\nQuando l'ultima Capri venne costruita, il 19 dicembre 1986, venne calcolato che la produzione termin\u00f2 con la fabbricazione di 1.886.647 esemplari tra le varie serie.\nFord Capri Perana V8.\nLa \"Ford Capri Perana V8\" \u00e8 una muscle car commercializzata in Sudafrica dal 1970 al 1972.\nA differenza del modello classico europeo, monta un 5 litri V8 derivato da quello della Mustang e dalla Fairlane ed opportunamente adattato dalla Basil Green Motors di Johannesburg.\nIn particolare, il propulsore ha subito una rivisitazione e la potenza \u00e8 stata aumentata da 156 a 210\u00a0kW. L'albero motore \u00e8 tutto nuovo e di costruzione australiana. Le valvole sono state rinforzate anche per supplire al peso lievemente maggiorato.\nIl cambio \u00e8 praticamente quello della Mustang a quattro rapporti mentre l'impianto sterzante sfrutta componenti studiati dalla Basil Green. L'asse posteriore \u00e8 fornito dalla Borg-Warner ed \u00e8 dotato di anti slittamento.\nI freni rispetto al modello di origine hanno pastiglie con composizione pi\u00f9 dura per i dischi anteriori e l'elaborazione \u00e8 stata applicata anche alle sospensioni che sono state ribassate di circa un pollice e mezzo.\nIl radiatore ha dimensioni pi\u00f9 grandi ed \u00e8 di derivazione Basil, cos\u00ec come gli scarichi. Le prestazioni sono elevate: accelerazione da 0 a 100\u00a0km/h in 7 secondi e velocit\u00e0 massima che si aggira intorno ai 230\u00a0km/h. Valori abbastanza alti per l'epoca."}
{"id": "327202", "revid": "4252", "url": "https://it.wikipedia.org/wiki?curid=327202", "title": "Offa", "text": ""}
{"id": "327204", "revid": "2166030", "url": "https://it.wikipedia.org/wiki?curid=327204", "title": "Offa di Mercia", "text": "Prima dell'ascesa del Wessex nel IX secolo, fu senza dubbio il pi\u00f9 potente re anglosassone. In effetti, nell'ultima parte del suo regno domin\u00f2 su gran parte dell'Inghilterra a sud del fiume Humber. Sarebbe stato lui a iniziare la costruzione del cosiddetto \"Vallo di Offa\".\nEra figlio di Thingfrith e discendeva da Eowa, fratello di Penda, che aveva regnato sulla Mercia oltre un secolo prima. Dopo l'assassinio di suo cugino (757), re \u00c6thelbald, Offa sconfisse Beornrad, che fugg\u00ec, mentre lui sal\u00ec sul trono della Mercia, che ora, proprio a seguito della morte di Aethelbald e del conseguente conflitto interno, si trovava in una situazione di grande debolezza. Offa lavor\u00f2 sin dall'inizio per ristabilire il dominio della Mercia sugli altri regni anglosassoni.\nFonti.\nLa fonte principale su Offa \u00e8 la \"Cronaca anglosassone\". Ci sono poi i documenti e le lettere del suo regno, che mostrano anche le relazioni di Offa col Continente. Cos\u00ec come le sue monete, che hanno come modello quelle carolinge. Inoltre, il \"Vallo di Offa\" mette in luce le grandi risorse di cui disponeva Offa e le sue grandi capacit\u00e0 organizzative.\nOffa e i regni anglosassoni.\nNella sua \"Anglo-Saxon England\" (\"Inghilterra anglosassone\"), Frank Stenton ha notato che dai documenti e dalle lettere si evincerebbe che il regno del Kent fosse caduto sotto l'influenza di Offa. Dunque, i re Heahberht (menzionato in un documento del 764) e Egbert II (menzionato in un documento del 765) sarebbero stati soggetti all'autorit\u00e0 merciana. In due documenti del 774, nei quali Offa concede terre nel Kent, non menzionano alcun re del Kent.\nLa \"Cronaca anglosassone\" ricorda che \"\"i merciani e gli abitanti del Kent combatterono a Otford\" nel 776, ma non dice l'esito dello scontro. Di solito si pensa che a vincere siano stati i merciani. Stenton ha per\u00f2 notato che non esistono prove per affermare che Offa abbia dominato sul Kent negli anni immediatamente successivi alla battaglia. Un documento del 784 menziona un re del Kent, Ealhmund. Ci\u00f2 potrebbe indicare che i merciani sarebbero stati sconfitti a Otford. \u00c8 comunque certo che Offa esercit\u00f2 la sua autorit\u00e0 sul Kent dal 785 al 796, anno della sua morte, quando scoppi\u00f2 una rivolta guidata da Eadbert Praen, con la quale il Kent riconquist\u00f2 la sua indipendenza.\nI sovrani della parte occidentale del Sussex sembrano aver riconosciuto molto presto l'autorit\u00e0 di Offa, mentre quelli della parte orientale sembrano aver opposto una maggior resistenza. Ma dopo una guerra scoppiata nel 771, Offa impose il suo dominio su tutti il Sussex a partire dal 772. Da quel momento i re del Sussex saranno conosciuti solo col titolo di duchi.\nNel 779, il sovrano merciano sconfisse nella battaglia di Bensington (nell'Oxfordshire) re Cinevulfo del Wessex, riconquistando in questo modo le terre perdute in precedenza. Nel 786, dopo l'assassinio di Cinevulfo, Offa pose sul trono del Wessex Beorhtric, che era rivale dell'altro pretendente a questo scranno, Egberto, che era legato alla dinastia del Kent, nemica di Mercia. Ci\u00f2 fa pensare che Beorhtric abbia riconosciuto l'autorit\u00e0 di Offa, di cui spos\u00f2 la figlia,\nEadburh, nel 789 (solo dopo la morte del re merciano, infatti, Beorhtric pot\u00e9 battere una propria moneta). Di fatto, i confini tra Wessex e Mercia sembrano aver vissuto in pace durante questo periodo.\nNel 794, dopo l'assassinio di re \u00c6thelberht (che era promesso in sposa a sua figlia Alfreda), Offa si impadron\u00ec anche dell'Anglia orientale: non si sa con certezza cosa sia accaduto, perch\u00e9 la \"Cronaca anglosassone\" dice solo che \"Offa, re di Mercia, ordin\u00f2 Aethelberht's head to be struck off\"\", mentre il racconto di Ruggero di Wendover, secondo cui \u00c6thelberht fu ucciso grazie a un tranello della moglie di Offa, Cynethryth, potrebbe essere leggendario.\nOffa strinse anche un'alleanza matrimoniale con la Northumbria quando sua figlia \u00c6lfl\u00e6d spos\u00f2 re Aethelred I a Catterick (792).\nOffa e il Galles.\nOffa fu spesso in conflitto coi diversi regni del Galles. Nel 760, merciani e gallesi si scontrarono a Hereford, e Offa condusse campagne militari contro i gallesi nel 778, nel 784 e nel 796. Questo perenne stato di conflitto \u00e8 dimostrato dal \"Vallo di Offa\", costruito sul confine tra Mercia e Galles. La sua costruzione \u00e8 stata attribuita a Offa dal monaco Asser e non ci sono validi motivi per dubitare di ci\u00f2.\nConnessioni con l'Europa.\nI rapporti tra Offa e re Carlo Magno dei Franchi, il pi\u00f9 potente sovrano europeo del tempo, furono improntati a grande rispetto: in una lettera, il re franco definisce Offa \"fratello\". Ma Offa voleva essere trattato come un pari da Carlo Magno. Ci\u00f2 cre\u00f2 per\u00f2 alcune tensioni. Nel 789, Carlo cerc\u00f2 di organizzare un matrimonio tra uno dei suoi figli e una delle figlie di Offa, mentre quest'ultimo ne propose uno tra il figlio Ecgfrith e una delle figlie del monarca franco. Carlo consider\u00f2 questa richiesta come un grave affronto e per questo chiuse temporaneamente i porti franchi ai commerci con l'Inghilterra. Carlo diede anche asilo ad alcuni rifugiati, scappati da Offa, tra cui Egberto, che torn\u00f2 sul trono del Wessex dopo la morte del re del Wessex Beorhtric e dello stesso Offa di Mercia.\nLa Chiesa.\nOffa entr\u00f2 in conflitto con San Jaenbert, arcivescovo di Canterbury, e cerc\u00f2 di ridurre il potere di Canterbury con la creazione di un'arcidiocesi rivale a Lichfield, che ottenne l'approvazione di papa Adriano I. Un concilio tenuto a Chelsea nel 787 acconsent\u00ec alla sua creazione, ma solo dopo alcune discussioni. Higbert, gi\u00e0 vescovo di Lichfield, divenne il nuovo arcivescovo dell'arcidiocesi. In seguito, Offa pot\u00e9 far consacrare suo figlio e successore Ecgfrith, cos\u00ec come aveva gi\u00e0 fatto Carlo Magno.\nOffa uomo di Stato.\nNella sua \"Inghilterra anglosassone\", Stenton sostiene che Offa fu forse il pi\u00f9 grande sovrano dei regni inglesi per l'acume politico e l'ampiezza di vedute con cui osserv\u00f2 il mondo. La mancanza di informazioni sui risultati da lui raggiunti non permette di rendere giustizia alle sue abilit\u00e0.\nOffa riform\u00f2 le monete e cre\u00f2 i primi penny inglesi d'argento, su cui comparve anche la moglie Cynethryth, la prima e unica regina anglosassone ad avere questo onore. Questa riforma dimostrerebbe il controllo amministrativo che Offa esercitava sull'economia, anche se \u00e8 difficile poter analizzare la questione a causa delle poche monete sopravvissute e alla loro frammentazione cronologica. Una seconda riforma si ebbe tra la morte di Jaenbert e l'insediamento di Aethelheard (792/793). Furono anche coniate alcune monete d'oro, copiate da quelle del califfo abbasside Al-Mansur (773/774) e create appositamente per i commerci con la Spagna araba o come parte di una donazione al Papa.\nTra i titoli usati da Offa ci sono quelli di \"rex Merciorium\" e poi, dal 774, anche quello di \"rex Anglorum\": Offa fu il primo sovrano a utilizzare quest'ultimo. C'\u00e8 tuttavia chi pensa che questo titolo gli sarebbe stato dato a posteriori, nel X secolo, quando era tipico dei sovrani inglesi. Perci\u00f2, i documenti in cui viene utilizzato questo termine sarebbero dei falsi. Tuttavia, alcune monete suggeriscono che Offa lo abbia realmente utilizzato, anche se saltuariamente, come alternativo a quello di \"rex Merciorum\".\nSuccessione.\nNell'ultima fase del suo regno, Offa si adoper\u00f2 per assicurare la successione al trono del figlio Ecgfrith, che nel 787 fu associato al potere. Dopo la morte del padre, comunque, Ecgfrith sopravvisse per soli 5 mesi e mor\u00ec in circostanze poco chiare. La parabola del potere merciano imbocc\u00f2 cos\u00ec la sua fase discendente e a partire dall'825, il ruolo di leader in Inghilterra pass\u00f2 al regno del Wessex."}
{"id": "327214", "revid": "486946", "url": "https://it.wikipedia.org/wiki?curid=327214", "title": "Palugona", "text": ""}
{"id": "327215", "revid": "486946", "url": "https://it.wikipedia.org/wiki?curid=327215", "title": "La Palugona", "text": ""}
{"id": "327216", "revid": "486946", "url": "https://it.wikipedia.org/wiki?curid=327216", "title": "Luisona", "text": ""}
{"id": "327217", "revid": "729019", "url": "https://it.wikipedia.org/wiki?curid=327217", "title": "Sojuz 3", "text": "Sojuz 3 fu il secondo volo con equipaggio della navicella spaziale sovietica Sojuz, nonch\u00e9 il primo volo con equipaggio dopo l'incidente che caus\u00f2 la morte del cosmonauta Vladimir Michajlovi\u010d Komarov a bordo della Sojuz 1. In totale si tratt\u00f2 dell'undicesimo volo del programma Sojuz sovietico.\nVoli di test privi di equipaggio.\nDopo che la Sojuz 1 era precipitata ad aprile del 1967, tragedia dovuta fra l'altro alla disfunzione dei paracadute, vennero eseguite molteplici modifiche di costruzione della capsula Sojuz.\nIl 30 ottobre 1967 venne eseguito il primo aggancio completamente automatico nell'orbita terrestre tra le due navicelle spaziali Sojuz prive di equipaggio e lanciate con le denominazioni di camuffaggio Cosmos 186 e Cosmos 188. Comunque tali missioni non vennero valutate come grande successo e passo in avanti dato che per primo era stato consumato molto pi\u00f9 carburante di quanto precedentemente calcolato per tale manovra, per secondo il meccanismo d'aggancio si era incastrato e per terzo intercorsero enormi problemi con il controllo dell'assetto e del posizionamento della capsula durante la fase di rientro nell'atmosfera terrestre. In particolare Cosmos 186 rientr\u00f2 con molto ritardo sui programmi di volo mentre Cosmos 188 era addirittura talmente fuorirotta che dovette essere attivato il sistema di autodistruzione che la fece esplodere.\nFu cos\u00ec che il direttivo dell'Agenzia Spaziale Russa decise di inserire un ulteriore volo di coppia privo di equipaggio nei programmi sovietici da eseguire a marzo o aprile del 1968. Una missione equipaggiata venne pertanto spostata su maggio o giugno dello stesso anno.\nCosmos 212 e Cosmos 213 eseguirono il 15 aprile 1968 un aggancio perfetto privo di problemi. Anche la fase di rientro e di atterraggio fu da manuale. Un problema ancora da risolvere invece furono i paracadute che non si lasciavano staccare dalla capsula dopo che la stessa fosse atterrata. Tale fatto poteva comportare qualche problema in caso di forti raffiche di vento.\nUn ultimo volo di test della capsula Sojuz privo di equipaggio venne eseguito mediante la missione Cosmos 238. La stessa, svoltasi dal 28 agosto 1968 al 1\u00ba settembre 1968 non incontr\u00f2 particolari problemi.\nPreparazione del volo con equipaggio.\nAnalogamente al programmato volo di coppia della Sojuz 1 con la Sojuz 2 fu previsto che la successiva missione equipaggiata doveva riuscire a far agganciare due capsule spaziali nell'orbita terrestre per consentire che due cosmonauti passassero da una navicella spaziale verso l'altra. Un tale successo avrebbe nuovamente significato un ulteriore primato raggiunto da parte dell'Unione Sovietica, ormai in evidente ritardo nei confronti delle prestazioni statunitensi nel campo dell'esplorazione umana dello spazio.\nIl passaggio dei cosmonauti fu programmato mediante un'attivit\u00e0 extraveicolare e non \"internamente\", cio\u00e8 usando un apposito tunnel di collegamento. Per tale importante incarico erano gi\u00e0 in precedenza (cio\u00e8 per la cancellata missione Sojuz 2) stati nominati i cosmonauti Evgenij Vasil'evi\u010d Chrunov ed Aleksej Stanislavovi\u010d Eliseev. Chrunov era membro del primo gruppo cosmonauti, mentre Eliseev originariamente fu ingegnere dell'ufficio costruzioni ed era stato inserito nel gruppo dei cosmonauti appena nel 1966 grazie all'insistenza e pressione sui responsabili della selezione da parte del direttore del centro di costruzione veicoli spaziali sovietici Sergej Pavlovi\u010d Korol\u00ebv.\nUn problema da risolvere fu il fatto che sin dall'inizio della programmazione della missione non fu chiaro chi avesse pilotato le due navicelle spaziali. I pi\u00f9 probabili ad essere nominati per tale incarico furono Boris Valentinovi\u010d Volynov e Georgij Timofeevi\u010d Beregovoj. Volynov fu membro del primo gruppo cosmonauti, ma il Comitato Centrale non lo vedeva di buon occhio dato che il cosmonauta aveva origini ebraiche. Beregovoj invece non era ben visto all'interno del gruppo cosmonauti a causa del fatto che era stato inserito nel gruppo stesso solo grazie alla protezione da parte di Korol\u00ebv.\nIn primavera del 1968, terminato con successo il volo di collaudo della Cosmos 212 e 213, non era ancora stato definitivamente chiarito, quanti membri d'equipaggio sarebbero stati lanciati a bordo di una navicella spaziale oppure quale sarebbe stato il numero di componenti d'equipaggio durante il loro atterraggio. Un atterraggio di una capsula equipaggiata da tre cosmonauti poteva diventare fatale in caso di problemi con i paracadute di riserva, causando la morte dell'equipaggio completo. Pertanto si pens\u00f2 di lanciare le due navicelle spaziali equipaggiando ciascuna con due cosmonauti, per eseguire l'aggancio delle stesse ma non di far trasferire alcun cosmonauta da una navicella verso l'altra.\nUna seconda possibilit\u00e0 che venne discussa dai responsabili fu la proposta di lanciare in orbita una navicella equipaggiata da Eliseev e Volynov e far trasferire quest'ultimo verso la seconda equipaggiata da Chrunov. Chrunov comunque non aveva un apposito addestramento da comandante di una navicella spaziale.\nLa terza opzione fu il lancio di un solo cosmonauta con l'aggancio con una navicella spaziale priva di equipaggio. Con ci\u00f2 l'attivit\u00e0 extraveicolare doveva essere spostata su una missione successiva. Vasilij Pavlovi\u010d Mi\u0161in, il nuovo direttore del centro di costruzione dei veicoli spaziali sovietici e successore di Korol\u00ebv deceduto a gennaio del 1966, pretese con assoluta insistenza che il costruttore Konstantin Petrovi\u010d Feoktistov, gi\u00e0 volato nello spazio a bordo della Voschod 1 come scienziato-cosmonauta, pilotasse una navicella spaziale. Contro tale insistenza venne argomentato, che si dava atto che Feoktistov si stava preparando da mesi per eseguire dell'attivit\u00e0 extraveicolare, per\u00f2 non aveva avuto alcun addestramento da pilota. Inoltre il suo stato di salute fu pi\u00f9 che preoccupante, dato che non solo la sua vista era evidentemente scarsa, ma in particolar modo soffriva di un'ulcera allo stomaco. Infine fu comunque tale alternativa di missione ad essere scelta. La decisione su chi avesse equipaggiato la navicella spaziale rimase ancora sospesa.\nCos\u00ec fu l'esame teorico a decidere sulla nomina. Lo stesso, svoltosi il 28 settembre 1968, diede il risultato che il miglior esame fu sostenuto da Beregovoj, che venne pertanto nominato per il primo successivo volo equipaggiato disponibile. Componenti dell'equipaggio di riserva vennero nominati gli ulteriori candidati che avevano partecipato a tale esame cio\u00e8 \u0160atalov e Volynov.\nMissione.\nLa navicella spaziale priva di equipaggio Sojuz 2 venne lanciata il 25 ottobre 1968 alle ore 09.00 UTC. Sojuz 3 equipaggiata da Beregovoj segu\u00ec alle ore 08.34 UTC del 26 ottobre. Non appena raggiunta la traiettoria d'orbita la distanza tra la Sojuz 2 e la Sojuz 3 misur\u00f2 solo circa 11 chilometri.\nLa manovra di avvicinamento della Sojuz 3 alla Sojuz 2 venne inizialmente eseguita completamente in automatico mediante il cosiddetto sistema IGLA usato durante le missioni di collaudo prive di equipaggio. Una volta raggiunta la distanza di soli 200 metri, Beregovoj pass\u00f2 come previsto al pilotaggio manuale. Ridotta la distanza ulteriormente a circa 30 metri fino ad un massimo di 40 metri, dovette interrompere la manovra, dato che aveva accertato che le luci di posizioni della Sojuz 2 indicavano un erroneo posizionamento direzionale delle due capsule spaziali.\nSojuz 2 era dotata di due luci di posizione fisse montate sulla parte superiore della capsula, nonch\u00e9 di due luci lampeggianti indicanti la parte inferiore della stessa. Forse tali luci erano state montate invertendole o programmate esattamente al contrario oppure Beregovoj le aveva semplicemente scambiate. Siccome la manovra di avvicinamento venne tentata durante il sorvolo della Terra sulla parte notturna, Beregovoj chiese di poter aspettare fino a quando sarebbe nuovamente stato raggiunto la parte diurna e le navicelle sarebbero uscite dall'ombra terrestre.\nUna volta illuminate direttamente dalla luce solare, dovette constatare che nel frattempo le due navicelle si erano completamente girate nel senso opposto a quello necessario per eseguire correttamente la manovra. Beregovoj allora tent\u00f2 di riposizionare la sua capsula, ma non fu in grado di eseguire la manovra prima di aver consumato completamente le rimanenti riserve di carburante. Cos\u00ec la Sojuz 3 si trov\u00f2 posizionata erroneamente tanto che il tentativo di aggancio dovette essere completamente interrotto e cancellato.\nSolo al termine della missione verr\u00e0 riscontrato che durante la fase di pilotaggio automatico erano stati consumati 30 chilogrammi di carburante durante 20 minuti di volo. Beregovoj invece aveva consumato ben 40 chilogrammi in soli 2 minuti di pilotaggio manuale.\nIl cosmonauta rimase comunque per ulteriori giorni nell'orbita terrestre. Fra l'altro vennero collaudati i sistemi di regolarizzazione del posizionamento che funzionavano orientandosi con una stella. Per eseguire tale test, Beregovoj dovette spegnere per un breve periodo tale sistema, girare la capsula verso il Sole e infine riaccendere nuovamente il sistema. L'automatismo tent\u00f2 di riportare la capsula nuovamente nella posizione originaria, ma la manovra non riusc\u00ec. Il guasto del sistema era dovuto al fatto che lo stesso non fu pi\u00f9 in grado di trovare la stella mediante la quale si doveva orientare e riposizionare la capsula.\nL'atterraggio della Sojuz 3 avvenne il 30 ottobre 1968 alle ore 07.25 UTC. La fase di rientro e la manovra di atterraggio riusc\u00ec con successo tanto che il punto di atterraggio precedentemente calcolato fu sbagliato di soli 10 chilometri.\nLa Sojuz 2 era atterrata in precedenza, per la precisione il 28 ottobre alle ore 07.51 UTC.\nEffetti sul programma Sojuz.\nGi\u00e0 prima del volo stesso vi furono forti discussioni se eseguire la manovra di avvicinamento e di aggancio completamente in automatico oppure mediante pilotaggio manuale. Le esperienze pi\u00f9 che positive di Cosmos 212 e Cosmos 213 nonch\u00e9 l'insuccesso della Sojuz 2 e Sojuz 3 avevano evidentemente dimostrato che il sistema IGLA era notevolmente superiore e decisamente pi\u00f9 affidabile che le possibilit\u00e0 e capacit\u00e0 di un pilota.\nIl sistema di regolarizzazione del posizionamento invece non fu sufficientemente affidabile e doveva assolutamente essere perfezionato.\nIl successivo volo di coppia del programma Sojuz venne programmato per il gennaio del 1969 con la chiara intenzione di far agganciare nell'orbita terrestre due navicelle spaziali equipaggiate e di trasferire due cosmonauti dalla Sojuz 5 verso la Sojuz 4.\nCi\u00f2 che comunque venne valutato come pi\u00f9 deludente fu la prestazione di Beregovoj. Infatti non venne pi\u00f9 nominato per alcun successivo volo nello spazio.\nIl programma Apollo americano aveva eseguito poco prima con l'Apollo 7 la prima missione equipaggiata di questa nuova navicella spaziale. Poco dopo venne annunciato da parte della NASA, che ancora a dicembre di quell'anno l'Apollo 8 sarebbe stato il primo volo di un equipaggio verso la Luna."}
{"id": "327222", "revid": "944090", "url": "https://it.wikipedia.org/wiki?curid=327222", "title": "Arianna Fontana", "text": " Ha conquistato 11 medaglie olimpiche di cui due d'oro, e due nella Coppa del Mondo sulla distanza dei 500 metri. \nSi \u00e8 inoltre laureata Campionessa europea per 7 volte ed \u00e8 salita sul podio dei Campionati Mondiali in 4 occasioni (argento a Mosca 2015, bronzo a Sheffield 2011, Shangai 2012 e Dordrecht 2021). Con undici medaglie olimpiche, Fontana \u00e8 l'atleta donna italiana che ha conquistato il maggior numero di medaglie ai Giochi Olimpici.\nBiografia.\nCarriera sportiva.\nGli esordi in Coppa del Mondo, il bronzo a Torino e i successi europei.\nCresciuta a Polaggia, frazione del Comune di Berbenno di Valtellina, muove i primi passi nella Lanzada Ghiaccio, per poi approdare nella ASD Bormio Ghiaccio. Dopo l'esordio in Nazionale a soli 15 anni in Coppa del Mondo, si classifica al secondo posto ai Campionati Europei di Krynica-Zdr\u00f3j del 2006, con tre podi conquistati sulle distanze dei 500, 1500 e 3000\u00a0m.\nPartecipa dunque alle Olimpiadi di Torino, gareggiando sulle distanze dei 500 e 1000 metri; partecipa inoltre alla staffetta con le compagne Marta Capurso, Mara Zini, Katia Zini e Cecilia Maffei, ottenendo la medaglia di bronzo. Con questa medaglia, Arianna diventa l'atleta italiana pi\u00f9 giovane ad aver vinto una medaglia ai Giochi Olimpici Invernali, all'et\u00e0 di 15 anni e 314 giorni, e viene insignita del titolo di Cavaliere.\nNella stagione 2006/2007 arrivano i primi piazzamenti in Coppa del Mondo, soprattutto nei 500\u00a0m e nella staffetta, dove la continuit\u00e0 di risultati della squadra azzurra permette la conquista della Coppa del Mondo di specialit\u00e0. Chiude la stagione con una seconda posizione nella classifica generale dei 500\u00a0m e conquista una medaglia d'argento sui 500\u00a0m ai campionati mondiali svolti a Milano.\nNelle due stagioni successive, 2007/2008 e 2008/2009, ottiene il podio in Coppa del Mondo nei 500\u00a0m e nella staffetta per poi conquistare il titolo continentale sia a Ventspils che a Torino.\nVancouver 2010.\nNella Coppa del Mondo 2009/2010 Fontana non riesce ad ottenere alcun podio, ma i suoi piazzamenti le consentono comunque di accedere alle Olimpiadi. Agli Europei di gennaio a Dresda conclude la competizione al secondo posto, dietro alla slovacca Kate\u0159ina Novotn\u00e1.\nAlle Olimpiadi di Vancouver esce nella semifinale dei 1500\u00a0m, vince la Final B e chiude al nono posto; nella staffetta, con la squadra composta da Fontana, Valcepina, Zini e Maffei, le azzurre vengono eliminate in semifinale. Sulla distanza dei 500 metri, ottiene la medaglia di bronzo, la prima medaglia olimpica individuale di un'atleta italiana nello Short Track.\nL'avvento della coppia B\u00e9dard-Gouadec e la conquista della Coppa del Mondo.\nLa stagione successiva si apre con il cambio della guida tecnica della nazionale; al posto del c.t. Magarotto arriva infatti un canadese, \u00c9ric B\u00e9dard. Sotto la nuova gestione tecnica, Fontana conquista qualche podio nella Coppa del Mondo, il titolo europeo ad Heerenveen e, per la prima volta nella sua carriera, una medaglia di bronzo ai Campionati Mondiali (disputati a Sheffield), grazie a due medaglie d'argento conquistate su 500 e 1000\u00a0m.\nPer la stagione di Coppa del Mondo 2011/2012 entra a far parte dello staff tecnico l'allenatore canadese Kenan Gouadec. Fontana conquista 5 medaglie d'oro a Saguenay (500), Nagoya (500 e 1500), Shanghai (500) e Dordrecht (500), chiudendo al primo posto la classifica generale della Coppa del Mondo di short track 2012 nella specialit\u00e0 dei 500 metri e diventando la prima pattinatrice azzurra a conquistare la Coppa del Mondo di short track. La stagione si conclude con la conquista del quarto titolo europeo e bissando del terzo posto mondiale a Shanghai, con un argento sui 500\u00a0m e una seconda posizione nella 3000\u00a0m SuperFinal.\nLe due stagioni successive sono preparatorie per i XXII Giochi olimpici invernali, programmati a So\u010di per il febbraio 2014. Nel corso della prima stagione Fontana \u00e8 frenata da qualche infortunio, ma si piazza sul podio proprio in occasione della tappa di Coppa del Mondo svolta nella citt\u00e0 destinata ad ospitare le Olimpiadi. Arriva inoltre anche il quinto titolo europeo, conquistato a Malm\u00f6. Nel corso della seconda il programma della Coppa del Mondo si riduce a sole 4 tappe in vista delle Olimpiadi e Fontana sale sul podio a Seul, Torino e a Kolomna, dove conquista una medaglia d'oro sulla distanza dei 1000\u00a0m. Agli europei di Dresda chiude invece al terzo posto, dietro all'olandese Jorien ter Mors e alla britannica Elise Christie.\nLe Olimpiadi di So\u010di del 2014.\nArianna Fontana si presenta alle Olimpiadi di So\u010di con l'obiettivo dichiarato di centrare la finale nelle tre distanze individuali (500, 1000 e 1500 metri) e nella staffetta. Il 13 febbraio 2014 \u00e8 impegnata sui 500 metri; Fontana si qualifica alla finale insieme alla coreana Park Seung-hi, alla inglese Elise Christie e alla cinese Li Jianrou, impegnata su questa distanza a causa dell'infortunio subito dalla compagna di nazionale Wang Meng un mese prima. Li Jianrou ottiene la medaglia d'oro, sfruttando la caduta di tutte e tre le avversarie, provocata da una entrata scorretta della Christie ai danni della stessa Fontana. Al termine della gara, l'inglese \u00e8 squalificata e Fontana diventa medaglia d'argento.\nIl 15 febbraio Arianna Fontana disputa le finali dei 1500 metri insieme alle coreane Park e Shim Suk-hee, alle cinesi Li e Zhou Yang, e all'olandese Jorien ter Mors, classificandosi in terza posizione dietro alla Zhou e alla Shim, conquistando cos\u00ec una medaglia di bronzo. Il 18 febbraio si aggiudica un'altra medaglia di bronzo nella staffetta 3000 metri insieme alle compagne Lucia Peretti, Martina Valcepina ed Elena Viviani, anche a causa della squalifica inflitta alla Corea. Nei 1000 metri invece cade nelle eliminatorie ed \u00e8 squalificata.\nLa stagione successiva alle Olimpiadi vede il tecnico \u00c9ric B\u00e9dard passare alla nazionale francese, lasciando la conduzione unica a Kenan Gouadec. Nella Coppa del Mondo, in occasione delle prime due tappe disputate a Salt Lake City e Montr\u00e9al, Fontana conquista cinque medaglie (1 oro, 3 argenti e 1 bronzo). Dopo aver saltato le due successive tappe asiatiche, rientra a Torino per disputare i campionati italiani, che vince per la quinta volta, e partecipa gli Europei di Dordrecht dove si classifica in quarta posizione. Nelle ultime due tappe di Coppa del Mondo, svolte a Dresda e a Erzurum, conquista 3 medaglie d'oro sulle tre diverse distanze; ai Campionati Mondiali di Mosca del 2015 ottiene la medaglia d'argento nella classifica generale, vincendo l'oro sui 1500\u00a0m, il bronzo su 500\u00a0m e 1000\u00a0m, e il bronzo nella staffetta. La medaglia d'oro va alla diciottenne coreana Choi Min-jeong.\nNella stagione successiva 2015-2016, Fontana decide di prendersi una pausa dallo short track, rientrando solamente nelle ultime due tappe europee di Coppa del Mondo e contribuendo alla conquista delle medaglie d'oro insieme alle compagne di staffetta. Nel 2017 Fontana conquista due medaglie nelle tappe di Coppa del Mondo di Calgary e Shanghai; ai Campionati Europei di Torino vince la medaglia d'oro nei 1500 m, chiude al quarto posto i 500 m e viene squalificata nella finale dei 1000\u00a0m. Arriva dunque alla 3000\u00a0m SuperFinal con 15 punti di ritardo dalla giovane russa Sofia Prosvirnova; tuttavia riesce a rimontare lo svantaggio, vincendo il titolo di campionessa europea, il sesto della sua carriera. Chiude la stagione vincendo i mondiali militari di Soci e i campionati italiani di Courmayeur. A Dresda, in occasione dei Campionati Europei, ottiene il suo settimo titolo continentale, grazie al secondo posto della finale dei 500, alla vittoria dei 1000 metri e alla seconda posizione dei 3000 SuperFinal.\nPyeongchang 2018.\nPer le Olimpiadi invernali di Pyeongchang, in Corea del Sud, il CONI nomina Arianna Fontana portabandiera dell'Italia, in occasione della cerimonia di apertura avvenuta il 9 febbraio 2015. In occasione dei 500 metri, disputa la finale a 5 insieme alla britannica Elise Christie, l'olandese Yara van Kerkhof e la canadese Kim Boutin. Qui Arianna tiene il comando per l'intera gara e vince il suo primo oro olimpico, realizzando nel contempo il suo nuovo record personale (42.569). Qualificata per la finale dei 1500 metri, non riesce ad andare oltre alla settima posizione. Nella staffetta 3000 metri la squadra azzurra, composta da Arianna, Martina Valcepina, Lucia Peretti e Cecilia Maffei, conclude la gara in terza posizione; la successiva squalifica della Cina porta l'Italia al secondo posto. Fontana giunge inoltre terza nella finale dei 1000 metri. La medaglia di bronzo, l'ottava medaglia olimpica della sua carriera, le permette di diventare la seconda atleta italiana pi\u00f9 medagliata di sempre ai Giochi Olimpici Invernali, alle spalle di Stefania Belmondo.\nDopo aver disputato l'Olimpiade, nel 2019 Arianna decide di prendersi una seconda pausa dallo Short Track. Nel frattempo viene nominata testimonial della candidatura dell'Italia all'organizzazione dei XXV Giochi olimpici invernali con Milano-Cortina. Il ritorno alle gare avviene nella stagione 2019/2020, con l'obiettivo dichiarato di provare a vincere il Campionato del Mondo, previsto a Seoul a marzo 2020. Vince 4 medaglie sia nelle tappe iniziali di Coppa del Mondo di Salt Lake City e Nagoya, sia al Campionato Europeo di Debrecen, che chiude in seconda posizione alle spalle della olandese Suzanne Schulting; la pandemia di COVID-19 determina per\u00f2 l'annullamento del Campionato del Mondo. A causa di divergenze con la federazione, nel settembre 2020 Arianna si trasferisce a Budapest e inizia ad allenarsi con la nazionale di Short Track ungherese. Non partecipa ai Campionati Europei di Gdansk ma conquista tre medaglie ai Campionati Mondiali di Dordrecht, concludendo la competizione in terza posizione dietro Suzanne Schulting e Courtney Sarault.\nPechino 2022.\nNel corso della spedizione olimpica a , esordisce al primo giorno di gare con una medaglia d'argento nella staffetta mista, introdotta da ISU nelle ultime stagioni, insieme a Martina Valcepina, Arianna Valcepina , Andrea Cassinelli, Yuri Confortola e Pietro Sighel, che nella finale arriva a pochi millesimi dalla vincitrice Cina. Fontana vince poi l'oro nei 500 m, portando il suo totale di medaglie olimpiche a dieci, eguagliando Stefania Belmondo, e diventando la pi\u00f9 titolata nella disciplina. Nella staffetta resta fuori dall'ultimo atto, mentre nella finale dei 1000 cade ed \u00e8 squalificata. Infine, conquista l'argento nei 1500, sorpassando la Belmondo come atleta donna pi\u00f9 medagliata alle Olimpiadi.\nVita privata.\nIl 31 maggio 2014 ha sposato a Colico l'ex pattinatore di short track italo-americano Anthony Lobello.\nStatistiche e risultati.\nCoppa del Mondo.\nVincitrice della coppa del mondo dei 500 m nel 2012 e nel 2021."}
{"id": "327226", "revid": "228587", "url": "https://it.wikipedia.org/wiki?curid=327226", "title": "Sanguinaccio", "text": ""}
{"id": "327227", "revid": "1463849", "url": "https://it.wikipedia.org/wiki?curid=327227", "title": "Letteratura siciliana", "text": "La letteratura siciliana comprende tutti i testi letterari scritti in lingua siciliana e si \u00e8 sviluppata in Sicilia dal XIII secolo ai giorni nostri. Essa ha una componente popolare importante, poich\u00e9 per secoli (e spesso tuttora) la produzione orale \u00e8 stata molto pi\u00f9 coltivata di quella scritta. Gli studiosi si trovano cos\u00ec di fronte ad un'imponente tradizione popolare, che \u00e8 stata codificata solo nel XIX secolo, e ad un minor numero di documenti scritti di alto valore letterario.\nLa storia.\nLe origini: la cultura di massa.\nUno dei personaggi pi\u00f9 conosciuti della letteratura popolare siciliana \u00e8 Giuf\u00e0. Questo nome deriva da Giovanni, prima abbreviato in \"Giov\u00e0\" e poi adattato in \"Giuf\u00e0\". Lo scrittore e studioso della lingua siciliana Giuseppe Pitr\u00e8, nel libro \"Racconti Popolari Siciliani\", ha trattato la storia di questo personaggio, reso famoso tramite i racconti di generazione in generazione e tuttora conosciuto dalla maggior parte dei siciliani.\nI primi due testi interamente in siciliano sono due ricette conservate in un foglio di guardia di un antico manoscritto francese, conservato alla Biblioteca nazionale di Parigi, una per creare il colore azzurro e una per placare il desiderio sessuale. Sono state studiate da Antonino Pagliaro.\nLa Scuola siciliana.\nFin dal 1166 alla corte normanna di Guglielmo II di Sicilia convenivano da ogni parte i trovatori italiani.\nI primi componimenti poetici in aulico siciliano risalgono al XIII secolo, quando si afferm\u00f2 presso la corte di Federico II (e si svilupp\u00f2 ulteriormente sotto il regno del figlio Manfredi) la famosa scuola siciliana. Si trattava di un gruppo di funzionari statali che coltivavano la poesia, seguendo temi prettamente amorosi e riprendendo le liriche dei poeti provenzali, i trovatori.\nTra i poeti pi\u00f9 famosi si annoverano: Giacomo da Lentini, considerato il caposcuola nonch\u00e9 l'inventore del sonetto, e l'alcamese Cielo d'Alcamo, autore del famoso contrasto \"Rosa fresca aulentissima\" del 1231. Vi sono inoltre i messinesi Guido delle Colonne, Mazzeo di Ricco, Odo delle Colonne, Ruggieri d'Amici e Tommaso di Sasso, i campani Rinaldo d'Aquino e Pier della Vigna, il lendinose Arrigo Testa, il pisano Jacopo Mostacci, il genovese Percivalle Doria, il toscano Compagnetto da Prato, il pugliese Giacomino Pugliese, il francese Giovanni di Brienne e il piemontese Paganino da Serzana.\nRimangono solo due componimenti nell'originale volgare siciliano, salvati da Giovanni Maria Barbieri: \"Pir meu cori alligrari\" di Stefano Protonotaro da Messina e \"S'iu trovassi Pietati\" di Re Enzo, figlio di Federico. Tutte le altre poesie furono tradotte in fiorentino dai copisti toscani, che le conservarono in alcuni manoscritti, tra cui il Vaticano Latino 3793 e il Laurenziano Rediano 9, per secoli ritenute le uniche fonti documentali.\nLa recente scoperta di almeno quattro poesie della scuola siciliana nella biblioteca \"Angelo Mai\" di Bergamo da parte del ricercatore Giuseppe Mascherpa ha per\u00f2 successivamente apportato, cos\u00ec come lo ha definito lo studioso Cesare Segre, un \"cambiamento di prospettiva\". I testi di \"Oi lasso! non pensai\" di Ruggierone da Palermo, \"Contra lo meo volere\" di Paganino da Serzana, \"Donna, eo languisco e no so qua speranza\" di Giacomo da Lentini, e \"Amore m\u2019ave priso\" di Percivalle Doria, sono infatti antecedenti alla compilazione dei canzonieri vaticani. La loro trascrizione, effettuata sul verso di pergamene notarili, mostra non soltanto una versione linguistica pi\u00f9 aderente all'originale ma anche che la diffusione delle liriche siciliane raggiunse prima la Lombardia che la Toscana, rafforzando cos\u00ec l'ipotesi che la lingua italiana abbia avuto origine proprio dall'iniziativa \"rivoluzionaria\" dei poeti siciliani, in contrapposizione al latino ecclesiastico e alla conseguente reazione della Chiesa \u2013 riflessa, ad esempio, nell'emblematica collocazione di Federico II e Pier della Vigna nei gironi infernali della Divina Commedia. \nLo stesso Dante Alighieri, nel dodicesimo capitolo del primo libro del trattato del \"De vulgari eloquentia\", ricorda il volgare siciliano come uno tra i pi\u00f9 illustri volgari italiani del suo periodo:\nSubito dopo, per\u00f2, il poeta spiega che non sta scrivendo del volgare del popolo, ma degli intellettuali:\nLa citazione di Dante \u00e8 senza dubbio la prova pi\u00f9 evidente della fama che ottennero i poeti della Scuola siciliana presso i contemporanei.\nIn verit\u00e0, Dante fu con tutta probabilit\u00e0 tradito dalla traduzione toscana delle poesie siciliane, avvenuta di poco posteriormente alla quasi totale distruzione degli archivi siculi per opera degli angioini durante le guerre del Vespro. Le poche originali copie di cui siamo oggi in possesso furono infatti oggetto di ritrovamento solo intorno al 1500.\nTrecento.\nAlla scuola siciliana segue un periodo di stagnazione culturale, che non viene aiutata dai governanti: gli angioini non hanno lo stesso interesse di Federico II per l'isola e la cultura non viene promossa. Nel XIV secolo la produzione letteraria si concentra prevalentemente nei testi devozionali, tra cui spicca la traduzione del Vangelo secondo Matteo.\nQuesti alcuni dei testi letterari composti in questo secolo: le traduzioni dal latino effettuate dal frate Johanni Campulu (i dialoghi di San Gregorio), Accurso di Cremona (un libro dello storico Valerio Massimo) e Angelo di Capua (l\"'Eneide\").\nLa traduzione degli exempla del \"Factorum et dictorum memorabilium libri IX\" di Valerio Massimo, realizzata intorno al 1320, \u00e8 stata dedicata a Pietro II di Sicilia. Si tratta di una delle poche opere medievali a possedere un proemio. L'autore \u00e8 un \"mastru in li arti\", proveniente da Cremona e facente parte della corte siciliana. Il titolo originale \u00e8 \"Libru di Valeriu Maximu, translatatu in vulgar messinisi per Accursu di Cremona\". Per quanto riguarda l\"'Eneide\", Angelo di Capua si ispir\u00f2 ad una traduzione toscana nel trasporre in volgare l'opera di Virgilio. L'edizione moderna \u00e8 curata da Gianfranco Folena.\nLa produzione di trattati scientifici \u00e8 invece rappresentata da otto testi, tra cui il \"Thesaurus pauperum\" di Arnaldo da Villanova e l\"'Antidotarium Nicolari\".\nQuattrocento.\nLa ripresa si ha grazie all'opera di Francesco Petrarca, che con il suo \"Canzoniere\" influenza ampiamente la produzione letteraria siciliana, dando vita ad un cosiddetto \"petrarchismo dialettale\". I primi esponenti di questo movimento sono Vilardo Di Rocco, Matteo Torello e Rocco Corbera.\nDel 1477 \u00e8 un ricettario attribuito a Luca di Silo, che mise insieme un gran numero di testi antichi riguardanti i pi\u00f9 svariati argomenti, con formule quasi magiche. Si tratta di retaggi di una sapienza antica, pi\u00f9 che della cultura popolare. Il testo era destinato prevalentemente ai dottori.\nCinquecento.\nDurante il secolo successivo, questa corrente si amplia ulteriormente. Ne sono protagonisti Girolamo d'Avila, Filippo Paruta, Argisto Giuffredi, Tobiolo Benfari, Mariano Bonincontro e soprattutto Antonio Veneziano e Bartolomeo Asmundo.\nIl monrealese Antonio Veneziano ha testimoniato con la sua vita avventurosa e le opere anticonformiste il suo animo inquieto. \u00c8 famoso, oltre che per l'elogio a \"Celia\" che lo inquadra tra i petrarchisti, anche per molte satire.\nIl riformatore dello studio di Catania Bartolomeo Asmundo, invece, scrisse un centinaio di canzoni di tema sacro e profano che furono lette e tradotte da Pietro Bembo.\nParallelamente al petrarchismo, si sviluppa l'opera di Vincenzo Belando, conosciuto come l'autore di \"Lettera faceta e chiribizzosa a la Gratiana\", una raccolta di testi e poesie poco decenti, e di alcune commedie.\nSeicento.\nIl movimento dei petrarchisti si conclude con Francesco Balducci (autore di una ventina di canzoni) e l'allievo Simone Rau e Requesens, poeti attivi nel XVII secolo. Le poesie di questo movimento sono raccolte in un centinaio di canzonieri. Tra di essi, il pi\u00f9 famoso \u00e8 \"Le Muse Siciliane\", composto da Giuseppe Galeano e pubblicato nel 1645, raccoglie un gran numero di liriche appartenenti a 21 autori differenti.\nAltri personaggi di spicco del Seicento siciliano furono il poliedrico Tommaso Aversa, che si fece conoscere soprattutto per la commedia \"La notti di Palermu\" e che scrisse anche moltissime poesie e una traduzione dell\"'Eneide\" di Publio Virgilio Marone, e il poeta menenino Paolo Maura, autore del poemetto autobiografico \"La Pigghiata\" (\"La cattura\"). Da segnalare anche Pietro Fullone, eclettico autore di testi satirici e di ispirazione religiosa.\nLa poesia del Settecento.\nIl secondo periodo d'oro della poesia siciliana si ha tra il Settecento e l'Ottocento. A Palermo, si afferm\u00f2 la figura del medico-professore Giovanni Meli, che fu il massimo esponente dell'Arcadia in Sicilia e uno degli autori pi\u00f9 prolifici.\nNello stesso periodo, a Catania operava Domenico Tempio, autore di alcuni poemetti e di molte poesie satiriche e licenziose. Tra gli altri poeti del periodo si ricordino Giuseppe Marraffino e Vincenzo Cardile.\nLe novelle popolari.\nNell'Ottocento il recupero delle tradizioni popolari siciliane si deve al gi\u00e0 ricordato Giuseppe Pitr\u00e8 con la riscoperta di fiabe, proverbi, novelle e racconti popolari, spesso tramandate oralmente, che lui riprese. Pubblic\u00f2 la monumentale Biblioteca delle tradizioni popolari siciliane, in venticinque volumi fra il 1871 e il 1913.\nIl teatro dialettale.\nNel XIX secolo, il catanese Giovanni Verga port\u00f2 in Italia il verismo, versione italiana del naturalismo proveniente dalla Francia in voga in quegli anni in Europa.\nFu per\u00f2 Luigi Capuana a svilupparlo in siciliano attraverso alcune sue opere teatrali. La pi\u00f9 importante, \"\", fu messa in scena da Giovanni Grasso e musicata da Francesco Paolo Frontini. Le sue commedie sono state incluse nel volume \"Teatro dialettale siciliano\", del 1910-1921.\nIl teatro diviene cos\u00ec l'elemento espressivo privilegiato per la letteratura in siciliano. L'inizio del Novecento \u00e8 dominato dalla figura del premio Nobel Luigi Pirandello. Oltre ad essere una pietra miliare della letteratura italiana, l'agrigentino ha scritto molte famose opere teatrali in siciliano. Tra queste si ricordano \"Liol\u00e0\" e \"Pensaci, Giacomino!\", messe in scena da Angelo Musco.\nInoltre, le opere teatrali di Nino Martoglio (poeta, scrittore e regista) hanno contribuito al rilancio del cosiddetto \"teatro dialettale\" siciliano, che verr\u00e0 portato avanti per tutto il secolo da molti autori. I maggiori esponenti sono Giambattista Spampinato, Giovanni Formisano Jr. e Agata Giardina. Alfredo Mazzone, con il suo \"teatro di riviviscenza\", ha messo in scena le migliori trasposizioni teatrali delle opere di Verga e ha anche scritto delle opere, pubblicate solo nel 2002.\nLa cultura nel primo Novecento.\nNel 1904, l'ex garibaldino Tommaso Cannizzaro pubblic\u00f2 la sua traduzione in siciliano della \"Divina Commedia\" di Dante. Il suo lavoro titanico \u00e8 stato intrapreso nuovamente anche da padre Domenico Canalella, che ha inoltre tradotto l'\"Iliade\" e l\"'Odissea\" di Omero.\nSulla fine di una cultura siciliana scrisse nel 1917 Giovanni Gentile nel suo \"Il tramonto della cultura siciliana\" pubblicato nel 1919. Secondo il filosofo di Castelvetrano \"a Palermo e nel resto della regione si trover\u00e0 una cultura italiana e nazionale; ma quella siciliana va cercata soltanto nei libri dei trapassati\".\nAl primo '900 risalgono le ricerche filologiche e la pubblicazione del vocabolario siciliano a cura di Giuseppe Trischitta.\nDopo la Prima guerra mondiale, Ignazio Buttitta inizia la sua brillante carriera di poeta dialettale, che rende un simbolo della ricerca dei valori perduti della lingua siciliana, che a poco a poco viene sostituita dall'italiano. Al suo fianco sorgono decine di poeti minori, tutti dilettanti che fanno il possibile per recuperare le tradizioni. Il ragusano Vann'Ant\u00f2 \u00e8 uno di questi, che si ispira al paesaggio contadino e rurale per la composizione delle sue poesie. Tra gli altri si ricordano Vincenzo De Simone, Vanni Pucci, Alessio Di Giovanni, Vito Mercadante, e il gruppo dei catanesi Giovanni Formisano, Alfredo Danese, Salvatore Camilleri, Antonino Magr\u00ec e Maria Sciavarrello.\nDal secondo dopoguerra a oggi.\nUn drammaturgo palermitano che ha raccontato la sua citt\u00e0 anche in siciliano \u00e8 Franco Scaldati, con il suo \"Teatro all'Albergheria\".\nLo scrittore pi\u00f9 noto a cavallo tra XX secolo e nuovo millennio \u00e8 Andrea Camilleri autore di teatro e romanziere, che sebbene non scriva in siciliano, \u00e8 riuscito a trovare il modo di diffondere questa lingua in Italia e nel mondo. I suoi romanzi sono scritti con un linguaggio molto particolare, con una sintassi decisamente siciliana e un lessico italiano infarcito di siciliano come fece gi\u00e0 nel XIX secolo Giovanni Verga.\nIl romanzo storico \"Il re di Girgenti\" \u00e8 l'unica opera di Camilleri scritta interamente in siciliano.\nNel 2011 la Regione Siciliana ha approvato una legge per promuovere l'insegnamento della letteratura e del patrimonio linguistico siciliano nelle scuole.."}
{"id": "327228", "revid": "1926649", "url": "https://it.wikipedia.org/wiki?curid=327228", "title": "Alessandro Grandoni", "text": "Carriera.\nCapace di giocare sia come terzino sia come centrale, mosse i suoi primi passi nel calcio con la squadra della sua citt\u00e0, la , con cui disput\u00f2 due stagioni nel Campionato Nazionale Dilettanti. Nell'estate 1995 venne acquistato dalla Lazio, e nella prima stagione scese in campo 5 volte. Pi\u00f9 spazio ebbe nella stagione 1996-1997, in cui prese parte a 19 incontri e riusc\u00ec anche a segnare una volta.\nGrandoni venne spesso convocato nella Nazionale di calcio italiana Under-21, ma assistette quasi da spettatore alla stagione 1997-1998, in cui disput\u00f2 10 partite. Con la Lazio vinse una Coppa Italia e una Supercoppa italiana. Negli anni a venire leg\u00f2 il suo nome alla Sampdoria, per cui gioc\u00f2 dal giugno 1998 al gennaio 2004 in Serie B. Nel gennaio 2004 si trasfer\u00ec in prestito al , dove fu schierato regolarmente come titolare, e con la quale non riusc\u00ec ad evitare la retrocessione a fine anno dalla Serie A.\nPassato poi al in Serie A, gioc\u00f2 25 volte. Confermato nella stagione successiva, si merit\u00f2 le lodi per un episodio di fair play: schiaffeggiato alla mano dall'attaccante dell'Inter Adriano, testimoni\u00f2 in sua difesa davanti alla Commissione Disciplinare che aveva squalificato il brasiliano per due turni e grazie alla sua deposizione questi venne assolto. Nelle stagioni seguenti Grandoni trov\u00f2 sempre meno spazio in squadra. Il 31 agosto 2009 \u00e8 stato acquistato dal , squadra che milita per la prima volta nella sua storia in Serie B.\nSvincolatosi a seguito del fallimento del Gallipoli, il 17 agosto 2010 firma un contratto con l'Olympiakos Volos, squadra militante nel massimo campionato ellenico. Nel novembre 2010 rescinde il contratto con la squadra greca e si allena con lo Sporting Terni, squadra militante nel campionato di Serie D, con la quale il 2 gennaio 2011 firma un contratto. Alla fine della stagione 2011-2012 rimane svincolato e cessa l'attivit\u00e0 agonistica all'et\u00e0 di 35 anni.\nIn carriera ha collezionato complessivamente 227 presenze e 3 reti in Serie A e 149 presenze in Serie B.\nNazionale.\ndal 1997 al 2000 sotto la guida del c.t. Marco Tardelli entra in pianta stabile nella italiana Under-21 dove colleziona 22 presenze giocando anche il vittorioso europeo Under-21 del 2000 disputando tutte le partite da capitano.\nNel\n1997 gioca 4 incontri ai Giochi del Mediterraneo con la Nazionale Under-23.\nAllenatore.\nL'11 agosto 2012 assume l'incarico di allenatore del Massa Martana Calcio a 5, squadra militante in Serie C2 umbra, ma il 2 ottobre 2012 lascia l'incarico.\nIl 29 luglio 2014 viene nominato nuovo allenatore dei Giovanissimi Nazionali della Fiorentina e dal settembre 2016 diventa allenatore della Primavera del . Il 28 novembre 2017 viene scelto come nuovo tecnico dello , militante in Serie D, conquistando al termine della stagione un'insperata salvezza tramite i play-out.\nIl 14 giugno 2018 sostituisce Chezzi sulla panchina del .\nIl 7 luglio 2019 viene nominato allenatore del Chieti, al posto dell'esonerato Lucarelli; viene esonerato il 18 novembre. Il 13 luglio 2020 viene annunciato come nuovo mister dell'Albenga, squadra ligure militante in Eccellenza con vice David Balleri, suo compagno ai tempi di Livorno, a fine anno dopo un 4\u00ba posto nella stagione regolare e l'eliminazione al primo turno Play-off contro il Ligorna, si dimette.\nStatistiche.\nPresenze e reti nei club.\n\"Statistiche aggiornate al 14 maggio 2012.\"\nStatistiche da allenatore.\n\"Statistiche aggiornate al 7 ottobre 2018.\""}
{"id": "327229", "revid": "14149", "url": "https://it.wikipedia.org/wiki?curid=327229", "title": "Letteratura Siciliana", "text": ""}
{"id": "327233", "revid": "287204", "url": "https://it.wikipedia.org/wiki?curid=327233", "title": "Rex Gordon", "text": "Autore prolifico negli anni cinquanta-sessanta, con \"Prigioniero del silenzio\" (\"No Man Friday\", 1956) imbast\u00ec un romanzo fantascientifico controverso e suggestivo, avvicinandosi al modello del celebre \"Robinson Crusoe\" di Defoe per poi giocare a stravolgerne alcuni punti essenziali. Di Gordon sono apparsi anche \"Utopia 239\" (id., 1954), \"Caverna nel tempo\" (\"The Time Factor\", 1964), \"Il pianeta della solitudine\" (\"The Yellow Fraction\", 1969)."}
{"id": "327234", "revid": "140509", "url": "https://it.wikipedia.org/wiki?curid=327234", "title": "Charisma Records", "text": "La Charisma Records \u00e8 stata una casa discografica fondata nel 1969 dall'ex-giornalista e \"manager\" artistico Tony Stratton-Smith, il quale la diresse per tutto il periodo di attivit\u00e0.\nStoria.\nOltre a pubblicare nel 1969 l'album di debutto dei Rare Bird dal quale in seguito trasse il singolo di successo \"Sympathy\", nel 1970 la Charisma si assicur\u00f2 due gruppi di rilievo, Genesis e Van der Graaf Generator, conservandoli fino al termine della propria attivit\u00e0. Peter Gabriel, dopo l'uscita dai Genesis, incise per l'etichetta i suoi primi cinque album; altri due membri stabili dei Genesis, Tony Banks e Mike Rutherford, pubblicarono su Charisma i loro album d'esordio come solisti: \"A Curious Feeling\" (1979) e \"Smallcreep's Day\" (1980) mentre l'ex chitarrista Steve Hackett, oltre al suo debutto \"Voyage of the Acolyte\" uscito nel 1975 quando faceva ancora parte del gruppo, continu\u00f2 a incidere per la Charisma fino al 1982. Il cantante e leader dei Van Der Graaf Generator, Peter Hammill, pubblic\u00f2 con l'etichetta anche sette album come solista.\nAltri artisti e gruppi che, episodicamente o regolarmente, hanno pubblicato dischi per la Charisma sono:\nNel 1983, la Charisma fu acquisita da Virgin ma continu\u00f2 a pubblicare fino al 1986, quando il marchio venne dismesso, e il catalogo venne acquisito in parte dall'Atlantic Records, che ne curava la distribuzione, e in parte dalla stessa Virgin. Fra le ultime uscite in assoluto, proprio in quell'anno, gli album \"So\" di Peter Gabriel e \"Invisible Touch\" dei Genesis, entrambi certificati come i maggiori successi commerciali in assoluto sia dei rispettivi artisti che della casa discografica stessa.\nUn'altra etichetta denominata Charisma oper\u00f2 tra il 1990 e il 1992 ma, a parte il nome, non aveva nulla a che fare col marchio di Stratton-Smith.\nL'etichetta del vinile.\nLa prima etichetta della Charisma \u00e8 nota in inglese anche come \"pink scroll label\", poich\u00e9 raffigurava su fondo rosa un rotolo dispiegato di pergamena con la scritta \"The Famous Charisma Label\". L'etichetta rosa fu usata in Europa fino a met\u00e0 del 1972, e negli Stati Uniti fino all'inizio del 1974. Dopo tali date, la grafica fu sostituita da un montaggio di tre illustrazioni di John Tenniel del 1866 per \"Alice nel Paese delle Meraviglie\" di Lewis Carroll raffiguranti i personaggi del Cappellaio Matto, del Bianconiglio e del Gatto del Cheshire, rielaborate a colori e sormontate dalla scritta \"The Famous Charisma Label\". Di questa seconda etichetta esistono a loro volta due versioni leggermente differenti nelle proporzioni fra i personaggi. La nuova etichetta fu in seguito utilizzata anche per le ristampe di album anteriori al 1972; le versioni \"pink scroll\" di tali album sono perci\u00f2 divenute nel tempo oggetto di collezione. Sempre a partire dal 1972, il disegno di Tenniel del Cappellaio Matto divenne anche il \"logo\" della casa discografica stessa.\nUn'ultima variante dell'etichetta fece infine la sua comparsa su ristampe prodotte negli anni '80: su uno sfondo celeste uniforme campeggiavano il Cappellaio (con l'aggiunta di un microfono), l'ormai consueta dicitura \"The Famous Charisma Label\" e, sotto, nuovamente la scritta CHARISMA in blu, molto pi\u00f9 grande e con un carattere tipografico differente.\nGli album dei Genesis \"Seconds Out\" (1977), \"Duke\" (1980), \"Abacab\" (1981), \"Three Sides Live\" (1982), \"Genesis\" (1983) e \"Invisible Touch\" (1986) uscirono con etichette \"ad hoc\" che richiamavano le immagini di copertina. Il doppio LP \"The Lamb Lies Down on Broadway\" (1974), sempre dei Genesis, fu l'unico i cui vinili riportavano i titoli di entrambe le facciate su un solo lato, con la consueta grafica del Cappellaio, mentre l'etichetta sul retro consisteva in una fotografia tratta dalla copertina, senza alcuna scritta."}
{"id": "327235", "revid": "599013", "url": "https://it.wikipedia.org/wiki?curid=327235", "title": "Paolo Acerbis", "text": "Carriera.\nMuove i suoi primi passi nel settore giovanile dell'Alzano Virescit, prima di essere tesserato dall'Albinoleffe, con cui disputa sei campionati, contribuendo alla promozione in Serie B dei \"seriani\".\nIl 1\u00ba agosto 2005 passa in prestito con diritto di riscatto al Livorno. Esordisce in Serie A il 5 febbraio 2006 in Livorno- (2-2). Colleziona un'altra presenza il 14 maggio contro il . A fine stagione rientra a Bergamo.\nMesso fuori rosa per non aver trovato l'accordo per il rinnovo contrattuale, il 31 gennaio 2008 passa a titolo definitivo alla . Esordisce con gli \"alabardati\" il 1\u00ba marzo 2008 in -Triestina (2-0). Il 12 luglio 2008 viene ingaggiato a titolo definitivo dal , firmando un contratto triennale. Esordisce con i \"maremmani\" il 17 agosto in Grosseto- (4-2), valida per il secondo turno di Coppa Italia. Durante la sua parentesi in biancorosso \u00e8 stato spesso oggetto di critiche a causa di alcune prestazioni non convincenti.\nIl 3 gennaio 2009 passa in prestito con diritto di riscatto al Catania, in uno scambio di prestiti che porta in biancorosso Ciro Polito. Esordisce con gli etnei all'ultima giornata di campionato in Bologna-Catania (3-1). Terminato il prestito, rientra a . Titolare la stagione successiva, da met\u00e0 campionato in poi, a causa di continui acciacchi dovuti alla pubalgia, perde il posto tra i pali a favore di Caparco. Dopo che quest'ultimo viene messo fuori rosa, si riprende il posto da titolare.\nIl 31 agosto 2010 passa a titolo definitivo al . Disputa la sua unica presenza con i \"berici\" il 26 maggio 2012 in -Vicenza (0-3), subentrando nei minuti finali al posto di Carlo Pinsoglio. Al termine della stagione rimane svincolato. Il 19 giugno 2015 viene ingaggiato , in Serie D. Il 30 gennaio 2020, dopo alcune esperienze nelle serie dilettantistiche, firma con la , in Serie C.\nCalcioscommesse.\nIl 28 maggio 2012 viene arrestato con l'accusa di associazione a delinquere finalizzato alla truffa sportiva, nell'ambito dell'inchiesta sul calcioscommesse. L'11 settembre seguente la Commissione disciplinare ritiene congrua la sua richiesta di patteggiamento a 2 anni e 6 mesi di squalifica e euro di ammenda. Secondo un'informatica del Servizio Centrale Operativo della polizia, tra Acerbis e il pentito Carlo Gervasoni ci furono 7 contatti. Il 9 febbraio 2015 la procura di Cremona termina le indagini e formula per lui e altri indagati le accuse di associazione a delinquere e frode sportiva. Nel luglio 2019 il tribunale di Bologna ha dichiarato estinta l'accusa di partecipazione ad associazione a delinquere per Acerbis e per altri 25 imputati.\nStatistiche.\nPresenze e reti nei club.\n\"Statistiche aggiornate al 2 maggio 2021.\""}
{"id": "327236", "revid": "1318658", "url": "https://it.wikipedia.org/wiki?curid=327236", "title": "Charisma", "text": ""}
{"id": "327238", "revid": "2009689", "url": "https://it.wikipedia.org/wiki?curid=327238", "title": "Valdelsa", "text": "La Valdelsa \u00e8 la valle del fiume Elsa, che nasce dal fianco occidentale della Montagnola Senese fra Siena e Radicondoli, e confina a ovest con la Val di Cecina nel Volterrano, a est con le prime propaggini del Chianti, a sud con la Val di Merse e a nord con il Valdarno.\nIl fiume Elsa, affluente dell'Arno, scorre in direzione Sud-Nord tra rilievi collinari bassi e tondeggianti, in un'area dalla forte presenza umana. Il fiume \u00e8 tradizionalmente diviso in due parti: l'Elsa morta e, da Colle di Val d'Elsa, l'Elsa viva.\nAlta e Bassa Valdelsa.\nLa Valdelsa \u00e8 divisa - per motivazioni storiche ed economiche, pi\u00f9 che per la sua geografia - in due zone: l'Alta Valdelsa e la Bassa Valdelsa. La prima \u00e8 in provincia di Siena, con Poggibonsi come capoluogo; la seconda nella citt\u00e0 metropolitana di Firenze, ed ha il suo capoluogo in Empoli, bench\u00e9 tecnicamente quest'ultima citt\u00e0 non sia in Valdelsa ma in Valdarno. Altri centri importanti sono Castelfiorentino, Certaldo e Colle di Val d'Elsa, San Miniato.\nStoria.\nLa storia della Valdelsa ha le proprie radici nell'epoca etrusca, come dimostrano numerosi reperti (vasellame, utensili, necropoli) disperse in tutto il territorio. \u00c8 sempre stata un'area caratterizzata da un'elevata concentrazione antropica, e abitata durante tutto il periodo romano.\nNel Medioevo, con la costruzione della via Francigena, diventa il fulcro economico e politico di una vasta area della Toscana centrale. La nuova via di pellegrinaggio, che collegava il nord Europa (Francia, Fiandre, Inghilterra e Germania) con Roma, sede del Papato e una delle principali mete del pellegrinaggio medioevale, d\u00e0 un impulso senza precedenti allo sviluppo politico, economico e sociale di tutta la Valdelsa, favorendo l'urbanizzazione di tutta l'area. La via di pellegrinaggio originale, la pi\u00f9 antica, come descritta dal diario di viaggio del vescovo di Canterbury Sigerico nel 990, si snodava tra le colline situate sulla sponda sinistra del fiume Elsa. Nascono cos\u00ec le pievi, le chiese (come Pieve a Chianni, Pieve di Coiano e Pieve d'Elsa), le torri di guardia, i castelli e i primi borghi come San Gimignano e Borgo San Genesio.\nLa Francigena rende la Valdelsa importantissima anche dal punto di vista strategico, militare e politico: tra il X ed il XII secolo nascono i primi castelli ed i borghi fortificati per assicurare il controllo della via da parte delle potenti famiglie comitali, come gli Alberti ed i Cadolingi, che si interessano sempre di pi\u00f9 alla Valdelsa, ed entrano in contrasto con la nascente potenza della Repubblica Fiorentina, anch'essa interessata al controllo dell'importantissima arteria. Nascono cos\u00ec i borghi fortificati ed i castelli come Certaldo, Castelfiorentino, San Miniato, Pogna e Semifonte, edificati dai feudatari, per controllare l'arteria e impedire a Firenze l'accesso diretto alla via Francigena. Allo stesso tempo si sviluppano e prendono forma, grazie allo sviluppo dei commerci e dell'economia che la via Francigena riusciva a garantire, i primi liberi comuni della Valdelsa come San Gimignano, Colle di Val d'Elsa e Poggibonsi.\nTra il XIII ed il XIV secolo la crescente potenza di Firenze arriva fino alle sponde del fiume Elsa: con la distruzione di Semifonte e la conquista di Castelfiorentino e Certaldo, la Repubblica di Firenze riesce ad ottenere l'accesso diretto alla Francigena. Il potere di Firenze si sostituisce a quello delle vecchie famiglie comitali. Il percorso della Francigena viene spostato a fondovalle, sul lato destro del fiume Elsa (anche se si ritiene che gi\u00e0 in epoca precedente ci siano state pi\u00f9 diramazioni della stessa strada), favorendo lo sviluppo dei centri in pianura (Castelfiorentino, Certaldo, Poggibonsi) a discapito dei centri collinari situati sul vecchio tracciato (Coiano, Gambassi Terme, San Gimignano, Abbadia Isola), mentre a sud la Repubblica di Siena aveva il suo avamposto nel castello di Monteriggioni. Nel XV secolo, con la conquista di San Gimignano e di Poggibonsi, il dominio fiorentino nell'area della Valdelsa \u00e8 pressoch\u00e9 totale, esercitato attraverso il Vicariato di Certaldo.\nPer tutto il periodo mediceo la Valdelsa vede un regresso economico e culturale, in quanto era considerata area di sfruttamento agricolo. Le cose cambieranno soltanto con l'ascesa al potere dei Lorena e la costruzione della linea ferroviaria della Toscana centrale nel 1848 che, attraversando tutto il fondovalle dell'Elsa, riusc\u00ec a dare nuovo slancio economico e commerciale a tutta l'area, favorendo la nascita di diversi distretti industriali e manifatturieri lungo il tracciato della ferrovia.\nEconomia.\nL'economia valdelsana \u00e8 essenzialmente divisa in due parti. Una ancora incentrata sul settore manifatturiero, prevalentemente nei centri pi\u00f9 grandi situati nella zona pianeggiante (Empoli, Castelfiorentino, Certaldo, Poggibonsi, Colle di Val d'Elsa, Barberino Val d'Elsa) ed una che lentamente, tra spinte ideali e ambiguit\u00e0, sta rinunciando all'industrializzazione, sta ritornando all'agricoltura, specialmente intesa come produzioni di alta qualit\u00e0, turismo verde e servizi connessi. Questa parte \u201cavanzata\u201d della Valdelsa \u00e8 perlopi\u00f9 situata nei piccoli centri collinari ai lati della valle vera e propria. Pionieristico (per l'Italia, in altri paesi europei l'esperienza era vecchia di decenni), in questo senso, il comune di Montaione che grazie alle spinte di alcuni imprenditori, seguiti poi anche dall'Amministrazione Comunale, gi\u00e0 nei primi anni '80 iniziava ad accantonare l'esperienza manifatturiera e tra luci ed ombre riprendeva la propria vocazione agricola e agrituristica. Questa \u201critrovata\u201d agricoltura ha messo fine a un periodo di emigrazione iniziato negli anni cinquanta ed ha risollevato la qualit\u00e0 della vita degli abitanti delle zone collinari della Valdelsa.\nLa proposta di costituzione della provincia di Empoli.\nDal punto di vista amministrativo va ricordato che nella bassa Valdelsa (quella nella citt\u00e0 metropolitana di Firenze) ci sono state discussioni per l'annessione alla eventualmente costituenda provincia di Empoli.\nChi vuole la nuova provincia.\nEssenzialmente preme per l'eventuale annessione l'imprenditoria industriale e artigiana che vede Firenze come troppo lontana sia geograficamente che culturalmente dai propri bisogni. L'economia fiorentina \u00e8 sicuramente molto diversa dall'economia della zona pianeggiante della Valdelsa e gli imprenditori valdelsani sostengono di avere difficolt\u00e0 a trovare nelle istituzioni fiorentine (Camera di Commercio, Provincia etc) quei servizi di cui avrebbero bisogno.\nChi preferisce rimanere nella citt\u00e0 metropolitana di Firenze.\nPreme invece in senso contrario la nuova imprenditoria agricola, specialmente quella che produce prodotti di alto e altissimo livello che sostiene che avrebbe un drammatico danno di immagine nel passaggio da Firenze, citt\u00e0 conosciuta nel mondo per motivi culturali ed Empoli, citt\u00e0 molto meno conosciuta se non per la propria attivit\u00e0 manifatturiera. Attivit\u00e0 quest'ultima che nell'immaginario collettivo solleva dubbi di inquinamento mal compatibili con le produzioni, per esempio, biologiche o con il turismo naturalistico. Temono inoltre che una eventuale nuova amministrazione provinciale empolese tenderebbe ad utilizzare risorse per avvantaggiare la vecchia vocazione manifatturiera del capoluogo anzich\u00e9, per esempio, il ripristino ambientale."}
{"id": "327240", "revid": "599013", "url": "https://it.wikipedia.org/wiki?curid=327240", "title": "Diego De Ascentis", "text": "Carriera.\nDisput\u00f2 la sua prima partita da professionista nel in serie C1: 31 presenze ed una rete nell'annata 1995-1996. Ingaggiato subito dal , con i pugliesi fece tre ottime stagioni in Serie A (31 presenze nella prima, 25 con un goal nella seconda e 30 con due centri nella terza) che gli attirarono l'attenzione dei pi\u00f9 grandi club d'Italia ed alla fine fu il Milan a spuntarla.\nTuttavia con i rossoneri De Ascentis dovette accontentarsi di giocare a corrente alternata, vista la presenza di campioni affermati, anche se per un periodo della stagione il mediano di Como rub\u00f2 il posto al regista della nazionale Demetrio Albertini. Al termine della stagione 1999-2000, in cui scese in campo solo 19 volte, pass\u00f2 al Torino, dove rimase per cinque stagioni giocando da titolare (tre in serie B e due in A) e divenne capitano. Si conged\u00f2 dai granata dopo l'annata 2004-2005, in seguito al fallimento della societ\u00e0 di Cimminelli. Svincolato, accett\u00f2 l'offerta del Livorno.\nSentendo nostalgia dell'aria di Torino (nel frattempo tornato nella massima serie sotto la guida di Urbano Cairo), nel luglio 2006 \u00e8 tornato ad indossare la maglia granata per una stagione, al termine della quale, svincolato, \u00e8 passato all'Atalanta, con cui ha firmato un contratto biennale. Dopo due buone annate agli ordini di mister Luigi Delneri, in cui colleziona 54 presenze, la societ\u00e0 decide di lasciarlo libero, non rinnovandogli il contratto.\nTuttavia, l'8 ottobre 2009 la societ\u00e0 bergamasca lo mette nuovamente sotto contratto per la stagione 2009-2010. Il suo \"secondo esordio\" in maglia neroazzurra coincide con Udinese-Atalanta del 18 ottobre 2009, nel quale trova anche la via della rete nell'azione del definitivo 1-3..\nLasciato il calcio giocato si dedica al CrossFit..\nStatistiche.\nPresenze e reti nei club.\n\"Statistiche aggiornate al 21 giugno 2010.\""}
{"id": "327242", "revid": "1437331", "url": "https://it.wikipedia.org/wiki?curid=327242", "title": "Articolo 41-bis", "text": "Larticolo 41-bis \u00e8 una disposizione dell'ordinamento penitenziario italiano introdotta dalla legge 10 ottobre 1986, n. 663, che prevede un particolare regime carcerario.\nStoria.\nLa disposizione venne introdotta dalla cosiddetta legge Gozzini, che modific\u00f2 la legge 26 luglio 1975, n. 354, ed era in origine applicabile solo a casi di emergenza interne alle carceri, secondo il testo: \"In casi eccezionali di rivolta o di altre gravi situazioni di emergenza, il Ministro della giustizia ha facolt\u00e0 di sospendere nell'istituto interessato o in parte di esso l'applicazione delle normali regole di trattamento dei detenuti e degli internati. La sospensione deve essere motivata dalla necessit\u00e0 di ripristinare l'ordine e la sicurezza e ha la durata strettamente necessaria al conseguimento del fine suddetto\". In seguito nel 1992, dopo la strage di Capaci in cui perse la vita Giovanni Falcone, all'articolo si aggiunse un secondo comma disposto con il decreto-legge 8 giugno 1992, n. 306 (cosiddetto \"Decreto antimafia Martelli-Scotti\"), convertito nella legge 7 agosto 1992, n. 356. Con la nuova disposizione, in presenza di \"gravi motivi di ordine e di sicurezza pubblica\", si consentiva al Ministro della Giustizia di sospendere le garanzie e gli istituti dell'ordinamento penitenziario, per applicare \"le restrizioni necessarie\" nei confronti dei detenuti per mafia, con l'obiettivo di impedire il passaggio di ordini e comunicazioni tra i criminali in carcere e le loro organizzazioni sul territorio.\nLa misura aveva quindi carattere temporaneo, infatti la sua efficacia era limitata a un periodo di tre anni dall'entrata in vigore della legge di conversione. Tuttavia, fu prorogata una prima volta fino al 31 dicembre 1999, una seconda volta fino al 31 dicembre 2000 e una terza volta fino al 31 dicembre 2002. Il 24 maggio 2002 il Governo Berlusconi II deliber\u00f2 un disegno di legge di modifica degli articoli 4-bis e 41-bis dell'ordinamento penitenziario, poi approvato dal Parlamento come Legge 23 dicembre 2002, n. 279 (\"Modifica degli articoli 4-bis e 41-bis della legge 26 luglio 1975, n. 354, in materia di trattamento penitenziario\"), abrogando la norma che sanciva il carattere temporaneo di tale disciplina e prevedendo che il provvedimento ministeriale non potesse essere inferiore a un anno n\u00e9 superare i due anni, con eventuali proroghe successive di solo un anno ciascuna. Inoltre, il regime di carcere duro venne esteso anche ai condannati per terrorismo ed eversione. La legge 15 luglio 2009, n. 94 ne ha cambiato di nuovo i limiti temporali, tuttora in vigore: il provvedimento pu\u00f2 durare quattro anni e le proroghe due anni ciascuna. Secondo le nuove regole i detenuti possono incontrare senza vetro divisore i parenti di primo grado inferiori a 12 anni di et\u00e0, ma resta il divieto alla detenzione di libri e giornali, tranne particolari autorizzazioni.\nCaratteristiche.\nLa norma prevede la possibilit\u00e0 per il ministro della Giustizia di sospendere l'applicazione delle normali regole di trattamento dei detenuti previste dalla legge in casi eccezionali di rivolta o di altre gravi situazioni di emergenza per alcuni detenuti (anche in attesa di giudizio) incarcerati per reati di criminalit\u00e0 organizzata, terrorismo, eversione e altri tipi di reato.\nIl comma 2-\"quater\" dell'art. 41- \"bis\" prevede che \u00abi detenuti sottoposti al regime speciale di detenzione\u00bb siano \u00abristretti all'interno di istituti a loro esclusivamente dedicati, collocati preferibilmente in aree insulari, ovvero comunque all'interno di sezioni speciali e logisticamente separate dal resto dell'istituto\u2026\u00bb. In tal modo \u00e8 stata recepita dalla legge - e, soprattutto, resa assolutamente inderogabile - la prassi seguita in linea di massima dall'Amministrazione penitenziaria, sin dai primi anni novanta, di allocare in apposite e selezionate strutture penitenziarie i detenuti in questione.\nSoggetti destinatari.\nIl regime si applica a singoli detenuti ed \u00e8 volto a ostacolare le comunicazioni degli stessi con le organizzazioni criminali operanti all'esterno, i contatti tra appartenenti a una stessa organizzazione all'interno di un carcere e i contatti tra gli appartenenti a diverse organizzazioni criminali, cos\u00ec da evitare il verificarsi di delitti e garantire la sicurezza e l'ordine pubblico anche fuori dalle carceri.\nMisure applicabili.\nLa legge specifica le misure applicabili:\nLa Corte di cassazione, con ripetute sentenze, ha riconosciuto la legittimit\u00e0 della circolare del 2011 e della regolamentazione che essa prevede.\nDelitti puniti.\nIl \"carcere duro\" \u00e8 applicabile per taluno dei delitti indicati dall'articolo 41-bis della legge penitenziaria:\nCasi di revoca del regime.\nIl tribunale di sorveglianza ha revocato l'applicazione della misura nei confronti di Michele Aiello, posto ai domiciliari in quanto sofferente di favismo, e a Antonino Troia.. In entrambi i casi la presidente dell'Associazione familiari delle vittime della strage di via dei Georgofili Giovanna Maggiani Chelli ha contestato la decisione.\nCritiche.\nI rilievi di costituzionalit\u00e0.\nIl regime di 41-bis applicato per periodi molto lunghi, anche a persone non condannate in via definitiva, \u00e8 ritenuto da alcuni giuristi come incostituzionale, ma finora le pronunce della Corte costituzionale ne hanno confermato, nell'insieme, la legittimit\u00e0.\nNonostante ci\u00f2, nelle sentenze del 28 luglio 1993 n. 349, del 19 luglio 1994 n. 357, del 18 ottobre 1996, n. 351, e ancora con la sentenza n. 376 del 1997, la Corte Costituzionale si \u00e8 espressa sulla compatibilit\u00e0 del regime 41-bis con i principi costituzionali. Gi\u00e0 nella prima di queste sentenze, in riferimento alla funzione di rieducazione della pena, sancito dall'art. 27, terzo comma, della Costituzione, la Corte ha rilevato come ai detenuti venissero riservati \"trattamenti penali contrari al senso di umanit\u00e0, non ispirati a finalit\u00e0 rieducativa ed, in particolare, non 'individualizzati' ma rivolti indiscriminatamente nei confronti di reclusi selezionati solo in base al titolo di reato\".\nNel 2013 la Corte costituzionale ha inoltre dichiarato illegittime le limitazioni in materia di colloqui con l'avvocato difensore.\nLe strutture in Italia.\nIn data 5 novembre 2009 il Ministro della giustizia Angelino Alfano ha reso pubblica la decisione del governo di riaprire le carceri di Pianosa e dell'Asinara, penitenziari nei quali sono stati storicamente detenuti i boss mafiosi in applicazione di tale misura. Il ministro dell'ambiente Prestigiacomo ha detto che il carcere di Pianosa non riaprir\u00e0 per motivi ambientali ma si studieranno soluzioni alternative.\nTra le carceri italiane non sono pi\u00f9 dotate di strutture idonee il Carcere dell'Asinara di Porto Torres (SS), il Carcere di Pianosa di Campo nell'Elba (LI) e il Carcere delle Murate di Firenze (FI), mentre quelle presenti sono ripartite sul territorio come segue."}
{"id": "327245", "revid": "115291262", "url": "https://it.wikipedia.org/wiki?curid=327245", "title": "Olestra", "text": "Olestra \u00e8 un poliestere del saccarosio, prodotto per la prima volta nel 1968 dalla multinazionale statunitense Procter &amp; Gamble. L'olestra \u00e8 utilizzata come surrogato di grassi e oli nell'industria alimentare, negli Stati Uniti \u00e8 anche conosciuta con il nome commerciale Olean.\nL'olestra \u00e8 un prodotto sintetico non presente in natura: gli enzimi intestinali umani e di altri animali non sono in grado di abbattere tale molecola, che viene quindi espulsa da corpo, senza essere metabolizzata. Tale molecola \u00e8 di interesse poich\u00e9 il suo sapore \u00e8 simile a quello dei grassi, per via delle catene lipidiche che circondano la molecola, mentre il suo contenuto calorico \u00e8 nullo, non essendo assimilato dal corpo.\nIl suo utilizzo in campo alimentare ha dato risultati deludenti, nell'intenzione dei produttori si tratterebbe di un prodotto altamente dietetico che consente di consumare grassi senza assorbirli. Ma studi recenti hanno dimostrato che l'assunzione di questi oli provoca spiacevoli effetti collaterali come un eccessivo aumento della motilit\u00e0 intestinale, feci oleose (steatorrea), crampi, dolori addominali, ridotto assorbimento delle vitamine liposolubili (A;D;E;K e beta-carotene) e ridotto assorbimento dei farmaci liposolubili.\nPer converso il suo utilizzo in campo medico sta dando risultati interessanti, dato che l'Olestra si lega facilmente con sostanze tossiche come diossina e PCB, e ne facilita l'eliminazione; recenti studi della University of Cincinnati School of Medicine nell'Ohio e della University of Western Australia indicano che l'Olestra potrebbe essere d'aiuto nella terapia dell'avvelenamento da diossina e da PCB, inclusi i sintomi della cloracne.\nInoltre il suo utilizzo si sta rivelando promettente nel campo della produzione di vernici e lubrificanti a basso impatto ambientale."}
{"id": "327246", "revid": "196390", "url": "https://it.wikipedia.org/wiki?curid=327246", "title": "Belontidi", "text": ""}
{"id": "327248", "revid": "767487", "url": "https://it.wikipedia.org/wiki?curid=327248", "title": "Giuseppe Colucci", "text": "Carriera.\nGiocatore.\nFece il suo esordio in Serie B a 16 anni col e rimase con la squadra della sua citt\u00e0 per altre due stagioni: la prima nella serie cadetta (16 presenze ed una rete), la seconda in Serie C1 (22 incontri disputati). Con l'avvento di Franco Sensi, che prelev\u00f2 la societ\u00e0 foggiana, Colucci pass\u00f2 in maglia giallorossa, senza mai giocare e successivamente venne prestato nell'estate del 1999 ai francesi del Bordeaux, squadra della massima serie transalpina. Colucci in Francia riusc\u00ec a collezionare 2 presenze in Ligue 1 e due partite in Champions League. Dopo quest'annata disput\u00f2 con continuit\u00e0 varie stagioni in Serie A: due anni con l'Hellas Verona, la prima delle quali conclusa con lo spareggio salvezza contro la Reggina, in cui \u00e8 proprio di Colucci l'assist per il gol salvezza di Michele Cossato; un anno al , realizzando 4 gol e contribuendo decisamente alla salvezza della squadra; un anno a Brescia e, infine, una stagione alla , dove segn\u00f2 5 gol 30 incontri nel 2004-2005. Dopo quell'annata venne acquistato dal Livorno.\nNella stagione 2006-2007 gioc\u00f2 con la maglia del Catania, neopromosso in Serie A (il cartellino in compropriet\u00e0 con l'Hellas Verona), con cui disputa 23 partite e segna 3 gol.\nIl 26 giugno 2008 si aprono le buste per le risoluzioni delle compropriet\u00e0, e Colucci viene riscattato dal Catania, che lo mette poi fuori rosa. Il 30 gennaio 2009 Colucci passa al Chievo Verona. Il 15 febbraio, all'esordio coi gialloblu, segna in casa proprio contro la sua ex squadra, il Catania, siglando l'1-1 finale a un minuto dal termine.\nIl 14 dicembre 2009 viene annunciato il suo ingaggio da parte del Cesena. In quella stagione, con 15 presenze e 2 gol, contribuisce alla promozione dei romagnoli (dopo 19 anni) in Serie A (il 30 maggio 2010 sul campo del Piacenza).\nIl 19 settembre 2010, durante l'incontro con il (vinto per 1-0) viene espulso per doppia ammonizione dall'arbitro Gianluca Rocchi che lo scambia erroneamente per il compagno di squadra Y\u016bto Nagatomo, a cui invece era destinata la sanzione disciplinare. L'arbitro si giustificher\u00e0 con il giocatore alla fine della partita, ammettendo l'errore tecnico anche sul referto.\nIl 9 luglio 2012 il ufficializza l'acquisto a titolo definitivo del capitano del Cesena, che si lega al club abruzzese firmando un contratto biennale.\nIl 21 gennaio 2013 viene ceduto a titolo definitivo alla .\nIl 23 gennaio 2014 rescinde il suo contratto con il club calabrese.\nIl 25 novembre 2015, annuncia il suo ritiro dal calcio giocato.\nDirigente sportivo.\nIl 14 luglio 2016 diventa il nuovo direttore generale del Foggia..\nIl 23 aprile 2017, alla sua prima esperienza dirigenziale, centra la promozione del club dauno in serie B, dopo 19 anni.\nIl 27 maggio 2017, vince la prima SuperCoppa di Lega della storia del club rossonero.\nStatistiche.\nPresenze e reti nei club.\n\"Statistiche aggiornate al 21 dicembre 2013.\""}
{"id": "327249", "revid": "76963", "url": "https://it.wikipedia.org/wiki?curid=327249", "title": "Katie Leung", "text": "Biografia.\nLa Leung vive a Motherwell, una cittadina vicino a Glasgow, assieme al padre (originario di Hong Kong), due fratelli e la sorella minore. \u00c8 stata selezionata per interpretare il ruolo di Cho Chang fra 3972 altre ragazze che aspiravano alla parte. In un'intervista al \"Daily Record\" afferma che probabilmente il suo accento scozzese le ha dato una possibilit\u00e0 in pi\u00f9 nell'ottenere la parte.\nSi conosce piuttosto poco della Leung prima del suo debutto in Harry Potter. Daniel Radcliffe, l'attore che interpreta Harry Potter, afferma di trovarla un'attrice molto valida. Katie ha poi girato \"Harry Potter e l'Ordine della Fenice\" e ha abbandonato la carriera universitaria per poter recitare. Katie impersona Cho Chang, una ragazza molto popolare di Corvonero, che si scopre avere un debole per il giovane Harry."}
{"id": "327253", "revid": "1318658", "url": "https://it.wikipedia.org/wiki?curid=327253", "title": "Umbuzeiro", "text": ""}
{"id": "327255", "revid": "599013", "url": "https://it.wikipedia.org/wiki?curid=327255", "title": "Ibrahima Bakayoko", "text": "Carriera.\nClub.\nMontpellier.\nIl 2 agosto 1997 realizza la prima rete stagionale contro lo Strasburgo (1-1).\nLe prestazioni al Montpellier convincono gli inglesi dell'Everton a portarlo in Premier League in cambio di \u00a3 4,5 milioni (\u20ac 6,7 milioni). Gioca 28 incontri tra campionato e coppe, segnando 7 reti, venendo subito rispedito in Francia.\nQualche anno pi\u00f9 tardi, risulta diciannovesimo in una lista dei 50 peggiori attaccanti che abbiano mai giocato in Premier League.\nMarsiglia.\nNell'estate 1999 passa al Olympique Marsiglia per 6 milioni di euro, qui trova anche il portiere francese Fabien Barthez e insieme nella stagione 2003-2004 arriva alla finale di Coppa UEFA, perdendo contro il Valencia guidato da Rafael Ben\u00edtez.\nLivorno.\nDopo aver vagato per l'Europa con alterne fortune, ha disputato la stagione 2005-2006 con il Livorno, in cui, a causa della concorrenza di Cristiano Lucarelli e Raffaele Palladino, ha trovato poco spazio segnando un solo gol (su rigore) in Serie A. Inizia la stagione seguente con la squadra amaranto e a gennaio 2007, durante la sessione invernale del calciomercato, \u00e8 ceduto al . Conta 43 presenze e 4 gol in massima serie.\nAEL Larissa e PAOK.\nNella sessione estiva del calciomercato dell'estate 2007 viene ceduto al Larissa, qui gioca insieme a giocatori importanti greci come, Nikolaos Dabizas e Stylianos Venetid\u012bs. Dopo alcune presenze passa in forza al , anche qui trova alcuni giocatori come Vasil\u012bs Lak\u012bs e K\u014dstas Chalkias vincitori dell'Europeo 2004 con la Nazionale Greca.\nPAS Giannina.\nNell'estate 2009 al PAS, formazione di Giannina neopromossa in massima serie greca. Qui ritrova una conoscenza del campionato italiano, il portiere Dimitrios Eleftheropoulos e nella sua nuova squadra segna il suo primo gol all'Olympiakos Pireo al 90' permettendo al PAS Giannina di agguantare il pareggio. Nella stagione 2010-2011 grazie ai suoi goal contribuisce alla promozione del PAS alla Super League Greece, la serie A greca, diventando il capocannoniere della serie B greca. Nell'estate 2011 decide di prolungare di un altro anno il suo contratto con la squadra dell'Epiro. A gennaio 2012 al posto del tecnico St\u00e9phane Demol al PAS Giannina, viene ingaggiato Angelos Anastasiadis appena svincolato dalla nazionale cipriota, Bakayoko, raggiunge la salvezza con due giornate di anticipo, ottenendo vittorie importanti come quella per 1-2 ai danni del PAOK FC di Bruno Cirillo e la vittoria casalinga allo Stadio Zosimades 2-1 l' dell'ex romanista Tra\u00efanos Dellas, ottenendo il 7\u00ba risultato utile consecutivo.\nOlympiakos Volou.\nDopo 3 anni al PAS, Ibrahima Bakayoko firma un contratto per un anno con l'Olympiakos Volos, quadra che milita nella serie B greca, chiamata Football League. Il 9 gennaio 2013 si procura un calcio di rigore in Coppa di Grecia che porta momentaneamente in vantaggio l'Olympiakos Volos contro l'Asteras Tripolis.\nNazionale.\nTra il 1996 e il 2002 ha fatto parte della Nazionale ivoriana, riuscendo a siglare 30 reti in 45 incontri."}
{"id": "327257", "revid": "121677399", "url": "https://it.wikipedia.org/wiki?curid=327257", "title": "Il viaggio a Reims", "text": "Il viaggio a Reims (titolo completo: \"Il viaggio a Reims ossia L'albergo del Giglio d'Oro\") \u00e8 un'opera buffa in un atto di Gioacchino Rossini su libretto di Luigi Balocchi ispirato da \"Corinna o l'Italia\" di Madame de Sta\u00ebl.\nL'opera fu composta per l'incoronazione di Carlo X a re di Francia e fu eseguita per la prima volta a Parigi, nel \"Th\u00e9\u00e2tre Italien\", il 19 giugno 1825.\nL'opera non ha una sua \"ouverture\". La cosiddetta sinfonia de \"Il viaggio a Reims\", derivata da una serie di danze de \"L'assedio di Corinto\" (1826), una delle quali era stata rielaborata da Rossini proprio su un auto-imprestito dai balletti finali de \"Il viaggio a Reims\", \u00e8 frutto di un'erronea attribuzione o di un falso storico. Essa \u00e8 stata pubblicata a Milano, nel 1938, nella revisione di Giuseppe Piccioli, e fu eseguita per la prima volta al Teatro alla Scala, il 5 novembre 1938, sotto la direzione di Richard Strauss. Essa \u00e8 stata in seguito ripetutamente registrata come presunta \"ouverture\" de \"Il viaggio a Reims\", finch\u00e9 non \u00e8 stato possibile addivenire alla ricostruzione della partitura.\nVicende storiche.\nL'opera, pur essendo formalmente costituita da un atto unico, \u00e8 di dimensioni notevoli (dura circa tre ore) e fu in effetti suddivisa in tre parti alla sua prima rappresentazione. Essa ottenne comunque un deciso successo, dovuto soprattutto, da un lato, alla grande attesa dei parigini per la prima opera composta dal \"Cigno di Pesaro\" per la capitale francese, dall'altro alla fama e bravura dei numerosi artisti, tutti i gran nomi del canto italiano allora presenti a Parigi, con qualche rinforzo locale di rilievo.\nDato il suo carattere celebrativo e d'occasione, l'opera non poteva entrare in repertorio, e infatti Rossini ne ritir\u00f2 la partitura dopo sole tre rappresentazioni e ne imped\u00ec ogni altra esecuzione, limitandosi, tre anni dopo, a riutilizzarne egli stesso molti numeri per \"Le Comte Ory\". Nel 1848, tuttavia, il \"Th\u00e9\u00e2tre Italien\" riusc\u00ec in qualche modo a rimetterla in scena, su un nuovo libretto intitolato \"Andremo a Parigi?\", per celebrare, questa volta, niente meno che le barricate rivoluzionarie. Dopo un'ulteriore fugace riapparizione come \"Il viaggio a Vienna\", nel 1854, in occasione delle nozze tra Francesco Giuseppe e Elisabetta di Baviera, dell'opera non si ebbe pi\u00f9 notizia e la partitura fu ritenuta per pi\u00f9 di un secolo dispersa, fino al ritrovamento nel 1977, presso la Biblioteca del Conservatorio di Santa Cecilia a Roma, delle parti non prese in prestito per \"Le Comte Ory\".\nGrazie alla Fondazione Rossini di Pesaro, la musicologa Janet Johnson coadiuvata da Philip Gossett ha ricostruito e pubblicato la partitura dell'opera, che \u00e8 stata quindi rappresentata al Rossini Opera Festival di Pesaro il 18 agosto 1984, con la direzione d'orchestra di Claudio Abbado in una memorabile produzione con la regia di Luca Ronconi e la scenografia di Gae Aulenti. La prestigiosa compagnia di canto annoverava, tra le prime parti, nomi come quelli di Cecilia Gasdia, Lucia Valentini Terrani, Lella Cuberli, Katia Ricciarelli, Samuel Ramey, Ruggero Raimondi, Enzo Dara e Leo Nucci, mentre tra i comprimari figuravano cantanti del livello di Bernadette Manca di Nissa, William Matteuzzi e Giorgio Surjan. Da allora l'opera \u00e8 stata ripresa, dapprima in molti dei maggiori teatri d'opera del mondo, come nella prima del 1985 al Teatro alla Scala di Milano con lo stesso cast con Chris Merritt come Libenskof ed Armando Ariostini come Antonio; nel 1986 a Saint Louis (Missouri); nel 1987 al Guildhall School of Music and Drama di Londra; nel 1992 al Royal Opera House, Covent Garden di Londra con Carlo Rizzi (direttore d'orchestra), Montserrat Caball\u00e9, Ren\u00e9e Fleming, John Aler e Sylvia McNair; nel 2005 al Grand Th\u00e9\u00e2tre de Monte Carlo con Patrizia Ciofi, Sara Mingardo, Rockwell Blake e Raimondi; nel 2007 al Washington National Opera per il Teatro Mariinskij; nel 2012 al Teatro Comunale di Firenze con Domenico Balzani; e ancora fino ad una delle ultime rappresentazioni nel 2017 al Teatro dell'Opera di Roma con la direzione di Stefano Montanari con Maria Grazia Schiavo nel ruolo della Contessa di Folleville, poi anche in molti teatri di provincia come al Teatro Sociale di Como per la prima del settembre 2018.\nContrariamente alle aspettative, lo straordinario numero di cantanti necessario per rappresentare \"Il viaggio a Reims\" e la relativa gracilit\u00e0 della sua trama, invece di esserne un ostacolo alla diffusione, la facilitano. Da una parte si \u00e8 visto che, essendo le parti vocali non particolarmente estese, l'opera pu\u00f2 essere affidata agevolmente a una compagnia di giovani, dall'altra essa offre a registi fantasiosi la possibilit\u00e0 di sbizzarrirsi in trovate scenotecniche e registiche (come nel 2003 nell'allestimento di Dario Fo all'Opera di Helsinki o di Damiano Michieletto all'Opera di Roma nel 2017)\nTrama.\nA Plombi\u00e8res, nell'albergo termale \"Il Giglio d'Oro\" sono radunati ospiti illustri che si preparano a partire insieme per Reims per assistere all'incoronazione di re Carlo X.Madama Cortese, proprietaria dello stabilimento, d\u00e0 ordine alla servit\u00f9 di affrettare i preparativi per il viaggio. Le belle e capricciose dame dell'alta societ\u00e0, la contessa di Folleville, la vedova polacca Melibea e Corinna, una famosa improvvisatrice romana, vengono corteggiate, con maggiore o minor successo, dai nobili della compagnia: il barone Trombonok, il Grande spagnolo Don Alvaro, il conte russo Liebenskof, il console inglese Lord Sidney e il Cavalier Belfiore.Don Profondo, appassionato antiquario, si intromette nei preparativi di viaggio facendo un catalogo dei tesori degli ospiti.Dopo varie dichiarazioni d'amore, accettate o rifiutate, litigi e riappacificazioni, e dopo che si \u00e8 potuto recuperare il guardaroba della Contessa, finalmente si \u00e8 pronti per la partenza.In questo istante arriva la notizia che non si trovano pi\u00f9 cavalli per Reims. Dopo un momento di sbigottimento generale, la contessa, offrendo ospitalit\u00e0 alla compagnia, propone di partire il mattino seguente con la diligenza giornaliera per Parigi, dove si stanno allestendo grandi festeggiamenti per il re di ritorno da Reims.Per la sera viene organizzato un banchetto durante il quale, tra canti e balli, i convitati intonano gli inni delle rispettive nazioni e alla fine Corinna improvvisa sulle virt\u00f9 di Carlo X.\nOrganico orchestrale.\nLa partitura di Rossini prevede l'utilizzo di\nPer i recitativi secchi"}
{"id": "327258", "revid": "9358207", "url": "https://it.wikipedia.org/wiki?curid=327258", "title": "Tomb Raider- Legend", "text": ""}
{"id": "327296", "revid": "125767033", "url": "https://it.wikipedia.org/wiki?curid=327296", "title": "Eolipila", "text": "Eolipila (dal greco antico \"\u0391\u1f34\u03bf\u03bb\u03bf\u03c2\" e il latino \"pila\", traducibile come \u00absfera di Eolo\u00bb) o motore di Erone \u00e8 il termine con cui \u00e8 noto il dispositivo ritenuto l'antenato del motore a getto e della macchina a vapore.\nDescritta nel I secolo dal matematico e scienziato greco Erone di Alessandria, \u00e8 costituita da una sfera (probabilmente metallica), mantenuta in rotazione per effetto del vapore ottenuto al suo interno che fuoriesce con forza da due tubi sottili a forma di \u201cL\u201d.\nPrima degli scritti di Erone, uno strumento definito \"eolipila\" fu descritto nel I secolo a.C. da Vitruvio nel suo trattato \"De architectura\" ma senza fare menzione di parti rotanti.\nStoria.\nL'eolipila fu utilizzata all'inizio come semplice attrazione senza che l'effettivo potenziale di fonte d'energia avesse alcuna applicazione pratica.\nNel XIX secolo il matematico austriaco Johann Andreas Segner studi\u00f2 la realizzazione di un prototipo di turbina idraulica ispirandosi al medesimo principio di reazione applicato nell'eolipila.\nNel 1978 l'eolipila fu ricostruita per studio dal ricercatore inglese John Landels.\nIl vapore fuoriuscito dai tubi permetteva di far ruotare la sfera a una velocit\u00e0 angolare di circa giri al minuto.\nComunque, affinch\u00e9 il dispositivo potesse funzionare in maniera continuativa, la macchina doveva consumare molte centinaia di chili di legna all'ora.\nDescrizione.\nUna sfera cava di rame \u00e8 collegata con due tubicini ricurvi che si dipartono da due punti estremi della sfera posti sullo stesso asse diametrale. I tubicini terminano con due brevi tratti rettilinei paralleli tra loro, ma situati da parti opposte rispetto all'asse diametrale. Uno dei tubicini \u00e8 saldato alla sfera, l'altro pu\u00f2 essere svitato. Ambedue terminano con un forellino. La sfera pu\u00f2 ruotare attorno ad un asse diametrale orizzontale per mezzo di due supporti sostenuti da due colonne cave, dove passa il vapore prodotto nel serbatoio sottostante, poste su una larga base di legno.\nRiempito d'acqua il serbatoio sottostante, lo si riscalda con la fiamma.\nQuando il liquido raggiunge una temperatura sufficientemente elevata, il getto del vapore passa nella sfera e dagli orifizi pone in rotazione la sfera stessa intorno all'asse diametrale orizzontale.\nIl verso del moto \u00e8 naturalmente opposto a quello dei getti."}
{"id": "327299", "revid": "466539", "url": "https://it.wikipedia.org/wiki?curid=327299", "title": "Katherine Heigl", "text": "\u00c8 nota a livello internazionale per aver interpretato la dottoressa Izzie Stevens nella serie TV \"Grey's Anatomy\", dal 2005 al 2010, ruolo che le \u00e8 valso un Emmy Award, uno Screen Actors Guild Award e due candidature ai Golden Globe.\nBiografia.\nFiglia di Paul, dirigente finanziario e contabile di origini tedesche ed irlandesi, e Nancy, di origini tedesche. Ha una sorella, Meg e due fratelli Jason e Holt, tutti pi\u00f9 grandi di lei. Katherine ha vissuto in Virginia e poi a Denver, prima di trasferirsi nel Connecticut, nella ricca citt\u00e0 di New Canaan, dove trascorse gran parte della sua infanzia. Nel 1986 il fratello Jason muore a seguito di un incidente a soli 16 anni, e la famiglia decide di donare gli organi e si converte alla dottrina mormone. Nel 1996 i suoi genitori divorziano e a sua madre viene diagnosticato un cancro al seno.\nAl contempo Katherine deve anche decidere se perseguire la sua carriera di attrice o approfondire i suoi studi. La scelta non \u00e8 facile poich\u00e9 frequentare l'universit\u00e0 \u00e8 sempre stata la sua ambizione, ma il desiderio di diventare un'attrice si rivela troppo forte. Nel 1997 si trasferisce a Los Angeles ancora prima di finire il liceo, che ben presto completa con dei corsi che le permettono di diplomarsi. Sua madre Nancy, dopo aver affrontato nove mesi di chemioterapia intensiva, sconfigge la malattia e si stabilisce con la figlia in una nuova casa a Malibu Canyon, ci\u00f2 consente a Katherine di concentrarsi esclusivamente sulla recitazione con la guida e il supporto della madre, che ora gestisce la sua carriera.\nCarriera.\nKatherine Heigl inizia la sua carriera nel mondo dello spettacolo quando \u00e8 ancora una bambina, infatti, nel 1988, sua zia, mentre \u00e8 in visita dalla famiglia, decide di scattare una serie di fotografie alla nipote per pubblicizzare un prodotto per la cura dei capelli che ha inventato. Tornata a New York e con il permesso dei genitori di Katherine, la zia invia le foto a diverse agenzie di moda. Le foto di Katherine hanno un successo immediato e, nel giro di poche settimane, firma il suo primo contratto come modella presso la rinomata agenzia di moda Wilhelmina Models. Inizia cos\u00ec ad apparire in TV con una certa frequenza attraverso spot pubblicitari.\nIl debutto come attrice avviene nel 1992, quando recita nel film \"Calde notti d'estate\". L'anno successivo ottiene un piccolo ruolo nel film di Steven Soderbergh, \"Piccolo, grande Aaron\". Nel 1994 \u00e8 la protagonista del film \"Ma dov'\u00e8 andata la mia bambina?\" con G\u00e9rard Depardieu. Bench\u00e9 la recitazione sia la sua passione e il suo obiettivo primario, Katherine continua a fare la modella, posando per riviste come Seventeen. Negli anni successivi ottiene ruoli in diversi film come \"Trappola sulle Montagne Rocciose\", \"Aiuto sono mia sorella\" e l'horror \"La sposa di Chucky\".\nNel 1999 ottiene la parte di Isabel Evans nella serie TV \"Roswell\", che permette all'attrice di raggiungere una maggiore notoriet\u00e0. Katherine recita nella serie fino alla sua conclusione, nel 2002. Successivamente recita in diversi film per la TV. Nonostante il successo televisivo, continua a lavorare anche nel cinema dove recita nei film \"100 ragazze\" e \"Valentine - Appuntamento con la morte\", e appare con frequenza su riviste come \"Life\", \"TV Guide\", \"FHM\" e \"Maxim\".\nNel 2005 entra nel cast della serie TV \"Grey's Anatomy\", nel ruolo della dottoressa Isobel Stevens, che ricopre fino al 2010. La serie ottiene un enorme successo in tutto il mondo e, grazie ad essa, Katherine raggiunge la fama internazionale. Il successo di pubblico \u00e8 accompagnato anche dal successo di critica, infatti l'attrice riceve una candidatura come miglior attrice non protagonista in una serie televisiva ai Golden Globe del 2007 e del 2008. Nel settembre 2007 vince, inoltre, il suo primo Emmy Award nella categoria miglior attrice non protagonista in una serie drammatica per il ruolo. Lascer\u00e0 la serie nel 2010, per dedicarsi alla sua famiglia e alla carriera cinematografica.\nNel 2006 si \u00e8 posizionata 12\u00aa nella classifica della rivista \"Maxim\" dedicata alle 100 donne pi\u00f9 belle del mondo e nel 2007 \u00e8 apparsa nella lista \"The 10 Most Fascinating People of 2007\" di Barbara Walters. Nel 2007, torna al cinema come protagonista assieme a Seth Rogen della commedia brillante \"Molto incinta\" (per la regia di Judd Apatow). Il film si rivela un grande successo di pubblico e critica in tutto il mondo. Grazie ai successi di \"Grey's Anatomy\" e \"Molto incinta\", Katherine diventa una delle attrici pi\u00f9 promettenti di Hollywood e nel 2008 la rivista \"AskMen\" l'ha eletta la donna pi\u00f9 desiderabile del pianeta.\nNel 2008 \u00e8 protagonista della commedia romantica \"27 volte in bianco\" con James Marsden e nel 2009 \u00e8 protagonista, insieme a Gerard Butler, della commedia romantica\" La dura verit\u00e0\". Nel 2010 recita al fianco di Ashton Kutcher in \"Killers\" e con Josh Duhamel nella commedia drammatica \"Tre all'improvviso\". L'anno dopo appare nella commedia corale \"Capodanno a New York\" di Garry Marshall e si \u00e8 posizionata 7\u00aa, con un guadagno di 19 milioni di dollari, nella classifica della rivista Forbes dedicata alle attrici pi\u00f9 pagate di Hollywood. Nel 2012 ottiene il ruolo da protagonista in \"One for the Money\", adattamento cinematografico del primo romanzo della serie best seller scritta da Janet Evanovich.\nNel 2013 recita accanto a Robert De Niro, Diane Keaton e Susan Sarandon in \"Big Wedding\", remake statunitense del film francese \"Mon Fr\u00e8re se Marie\" del 2006. Nel 2014 presta la voce nel film d'animazione \"Nut Job - Operazione noccioline\", torna sul piccolo schermo con la serie spionistica \"State of Affairs\", di cui \u00e8 protagonista insieme ad Alfre Woodard, e recita con Ben Barnes in \"Jackie &amp; Ryan\", presentato alla 71\u00aa Mostra internazionale d'arte cinematografica di Venezia, nella sezione \"orizzonti\". L'anno dopo recita assieme a Patrick Wilson nella commedia nera \"Home Sweet Hell\" ed \u00e8 protagonista del film a tematica LGBT \"Jenny's Wedding\". Nel 2017 \u00e8 protagonista, insieme a Rosario Dawson, del thriller \"L'amore criminale\". Nel 2018 entra tra i protagonisti della serie tv \"Suits\".\nAttivismo.\nPoco dopo gli attentati dell'11 settembre 2001, ha registrato un annuncio di pubblico servizio per la Croce Rossa Americana nel tentativo di aiutare a raccogliere fondi per le vittime della tragedia.\nHa lavorato con la \"Best Friends Animal Society\" su diversi progetti, tra cui il loro programma \"Pup My Ride\". Il programma trasporta i piccoli cani da rifugi per animali ad alto tasso di uccisione in altre parti degli Stati Uniti, dove vengono pi\u00f9 richiesti questi cani. Il suo coinvolgimento l'ha portata a fare una donazione alla societ\u00e0 per finanziare un anno del programma. Nel 2010 l'American Society for the Prevention of Cruelty to Animals le ha assegnato il \"Presidential Service Award\" per il suo impegno nel promuovere i diritti animali e nel sensibilizzare le persone riguardo alle operazioni di salvataggio degli animali. Nel 2011 ha lanciato la campagna \"I Hate Balls\", incentrata sulla promozione della castrazione di animali domestici, per contribuire a salvare la vita di milioni di animali da compagnia. Per promuovere l'iniziativa, l'attrice ha girato una Pubblicit\u00e0 Progresso prodotta da Funny or Die.\nNel 2008 ha fondato insieme alla madre la \"Jason Debus Heigl Foundation\", in onore del fratello maggiore, deceduto in un incidente d'auto nel 1986 all'et\u00e0 di quindici anni. La fondazione \u00e8 stata creata con lo scopo di aumentare la consapevolezza dei trattamenti disumani inflitti agli animali e di sostenere gli sforzi per il salvataggio, le cure mediche, la formazione e le esigenze di collocamento. La fondazione comprende anche un gruppo interno di soccorso, chiamato \"The Heigl Hounds Of Hope\", che salva i cani pi\u00f9 grandi con problemi di comportamento dai rifugi con un tasso elevato di uccisione e li riabilita attraverso la formazione e altri assestamenti per renderli adatti ad una nuova casa.\nNel 2012, per conto della PETA, ha firmato una lettera indirizzata ai legislatori dello Utah, esortandoli a respingere una legge che renderebbe le riprese sotto copertura negli allevamenti intensivi un reato. Nello stesso anno \u00e8 stata premiata dalla Congressional Coalition on Adoption Institute per la sua dedizione ed il suo impegno verso l'adozione e dall'American Cancer Society per il suo lavoro nel contribuire ad amplificare la consapevolezza dei problemi legati al cancro supportando pubblicamente l'esperienza della malattia di sua madre.\n\u00c8 una forte sostenitrice della donazione di organi e, pertanto, lavora come portavoce per la \"Donate Life America\".\nVita privata.\nIl 23 dicembre 2007 ha sposato il cantante Josh Kelley.\nNel 2009 ha adottato una bambina coreana di nome Nancy Leigh Mi-Eun. Nel 2012 ha adottato una seconda bambina, Adalaide Marie Hope. Il 20 dicembre 2016 d\u00e0 alla luce Joshua Bishop Kelley.\nDoppiatrici italiane.\nNelle versioni in italiano dei suoi film, Katherine Heigl \u00e8 stata doppiata da:\nDa doppiatrice \u00e8 sostituita da:"}
{"id": "327301", "revid": "1632387", "url": "https://it.wikipedia.org/wiki?curid=327301", "title": "The Cardigans", "text": "The Cardigans sono un gruppo musicale svedese fondatosi nel 1992 nella citt\u00e0 di J\u00f6nk\u00f6ping.\nStoria.\nGli esordi.\nDopo una parentesi adolescenziale dedicata alla musica heavy metal, il chitarrista e songwriter Peter Svensson e il bassista Magnus Sveningsson, ispirati dal pop inglese, decidono di dare una svolta alla propria carriera e assoldano il tastierista Lasse Johansson, il batterista Bengt Lagenberg e la timida cantante Nina Persson (che si presenta al provino chiedendo di cantare da sola, con i membri della band fuori dalla stanza ad ascoltare) per dare vita ai Cardigans.\nNel 1993 un loro demo-tape arriva tra le mani del produttore Tore Johansson (New Order, Suede, Emiliana Torrini) che ne rimane convinto: nel 1994 viene pubblicato in Svezia e Giappone l'album d'esordio, \"Emmerdale\" (il titolo \u00e8 quello di una soap opera britannica molto conosciuta in Svezia). Trascinato dal singolo \"Rise &amp; Shine\", il debutto ottiene un successo strepitoso nei due paesi e spiana la strada a \"Life\", il secondo album: pubblicato nel 1995 per la Polydor, vende pi\u00f9 di un milione di copie in tutto il mondo. In Giappone il singolo \"Carnival\" raggiunge il primo posto nelle classifiche e l'album vince il disco di platino. Il tour che ne segue \u00e8 trionfale.\nIl grande successo.\nNel 1996 esce \"First Band on the Moon\", il terzo album: ancora pop sofisticato, ma con atmosfere pi\u00f9 cupe. A spingere l'album nelle vendite sono i singoli \"Lovefool\", scelto come colonna sonora del film con Leonardo DiCaprio \"Romeo + Giulietta di William Shakespeare\" ma bollato come \"melenso\" dai critici, e \"Been It\". Per i Cardigans \u00e8 la consacrazione, visto che \"First Band on the Moon\" vende diversi milioni di copie in tutto il mondo e la band tiene alcuni concerti negli USA.\nNel 1998 esce l'album successivo, \"Gran Turismo\", che sterza improvvisamente verso un sound pi\u00f9 elettronico e atmosfere molto malinconiche; uno stile che ricorda i primissimi Blondie. Il successo non abbandona per\u00f2 la band: i singoli \"My Favourite Game\" (di cui sar\u00e0 censurato il video del regista svedese Jonas \u00c5kerlund) e \"Erase/Rewind\" diventano famosissimi in tutto il mondo.\nSempre nel 1998 esce \"The Other Side of the Moon\", una compilation contenente tutte le B-side della band prodotte fino ad allora. L'album, tuttavia, viene pubblicato esclusivamente in Giappone e Australia e costituisce pertanto una rarit\u00e0 per gli appassionati del gruppo svedese.\nNel 1999 i Cardigans collaborano con Tom Jones e registrano l'orecchiabile duetto \"Burning Down the House\", cover di un brano dei Talking Heads e pubblicato sull'album \"Reload\" del cantante gallese.\nA questa collaborazione segue una lunga pausa. Nina Persson preferisce dedicarsi al progetto A Camp, dando alle stampe l'album \"A Camp\", Peter Svensson produce un album della cantante svedese Titiyo dal titolo \"Come Along\", mentre Magnus Sveningsson, sotto il nome Righteous Boy, pubblica il suo primo album solista dal titolo omonimo (2001).\nIl ritorno sulle scene.\nDopo pi\u00f9 di quattro anni, nel 2003, i Cardigans ritornano assieme senza il produttore Johansson, per dedicarsi a \"Long Gone Before Daylight\", un album quasi interamente acustico. Nonostante il buon successo dei singoli \"For What It's Worth\", \"You're the Storm\" e \"Live and Learn\", l'album fuori dalla Svezia delude un po' le aspettative. Nell'estate 2004 il gruppo si esibisce in tour con Katy Rose, Liz Phair e Charlotte Martin.\nLo stesso discorso si potrebbe fare per \"Super Extra Gravity\", il sesto album della band, uscito a fine 2005 e non molto considerato dal pubblico, nonostante il gradevole singolo \"I Need Some Fine Wine and You, You Need to Be Nicer\".\nNuova pausa e ritorno nel 2012.\nDopo \"Super Extra Gravity\", la band si prende un'altra lunga pausa dopo quella dei primi anni 2000.\nNei primi mesi del 2008 \u00e8 uscita la raccolta \"Best Of\", pubblicata dalla Stockholm Records. L'album \u00e8 stato pubblicato in due versioni, una contenente 21 tracce, l'altra, deluxe, contenente alcune B-side e versioni rare di canzoni della band, per un totale di 46 tracce. Non ci sono pezzi inediti. La raccolta non contiene esclusivamente singoli, ma anche delle tracce presenti nei sei precedenti album della band, e segue un ordine cronologico, in modo da mostrare al pubblico l'evoluzione musicale della band nel corso della carriera.\nPersson, sotto il nome di A Camp, pubblica un secondo album, intitolato \"Colonia\", nei primi mesi del 2009.\nNel 2012 i Cardigans annunciano il loro ritorno sulle scene con la partecipazione al Summer Sonic Rock Festival in Giappone, oltre ad altre date sempre in Asia (Russia, Israele, Indonesia e Taiwan). Il tour del gruppo prosegue fino all'estate 2013."}
{"id": "327302", "revid": "1431409", "url": "https://it.wikipedia.org/wiki?curid=327302", "title": "Carlo Reali", "text": "Biografia.\nAttore.\nReali si dedica al cinema esordendo nel film \"Era notte a Roma\", di Roberto Rossellini. Successivamente diventer\u00e0 uno dei principali caratteristi dei film con Bud Spencer protagonista, come \"Il corsaro nero\", \"Piedone l'africano\", \"Pari e dispari\", \"Lo chiamavano Bulldozer\", \"Uno sceriffo extraterrestre... poco extra e molto terrestre\" e nella serie televisiva \"Noi siamo angeli\".\nHa partecipato inoltre ai film \"Il vizietto\" e \"Fuga per la vittoria\". Ha continuato a recitare in teatro, esibendosi in spettacoli come \"Depretore Vincenzo\", di Eduardo De Filippo, o \"Questi fantasmi\", di Enrico Maria Salerno. Ha inoltre lavorato come regista teatrale. Partecip\u00f2 come attore a serie televisive come \"La piovra 3\" e \"Distretto di polizia\". Ha inoltre recitato nella miniserie \"Benedetti dal Signore\", con Ezio Greggio ed Enzo Iacchetti. Attivo anche in ambito radiofonico, ha recitato in molte commedie e ha partecipato ad alcuni sceneggiati.\nDoppiatore.\nInizi\u00f2 la carriera da doppiatore alla Societ\u00e0 Attori Sincronizzatori verso la fine degli anni sessanta. Negli anni ottanta \u00e8 passato al Gruppo Trenta, dove \u00e8 divenuto una delle voci pi\u00f9 utilizzate. Successivamente con l'apertura delle societ\u00e0, \u00e8 divenuto un doppiatore libero. Ha doppiato Eli Wallach, Bob Hoskins, Steve Martin, Danny DeVito, Michael Keaton e Tim Curry.\nHa caratterizzato diversi personaggi disneyani, fra i quali Capitan Uncino ne \"Il bianco Natale di Topolino - \u00c8 festa in casa Disney\" e \"Ritorno all'Isola che non c'\u00e8\", Winston in \"Oliver &amp; Company\", Rospus in \"Taron e la pentola magica\", Orazio Cavezza in \"Il principe e il povero\", il Grillo Parlante nel ridoppiaggio de \"Canto di Natale di Topolino\", e Jet McQuack in \"Zio Paperone alla ricerca della lampada perduta\" e nella serie \"DuckTales - Avventure di paperi\". Nel 2013 gli viene assegnato il Leggio d'oro alla carriera. Reali ha partecipato al doppiaggio inglese (diretto da Francesco Vairano) del film \"Pinocchio\" (2019) di Matteo Garrone, doppiando due personaggi: il venditore Cecconi (interpretato da Sergio Forconi) e l'oste del Gambero Rosso (interpretato da Marcello Marziali)."}
{"id": "327303", "revid": "1133149", "url": "https://it.wikipedia.org/wiki?curid=327303", "title": "Val Loga", "text": "La Val Loga \u00e8 un bacino vallivo laterale della Valle Spluga, nel comune di Madesimo, provincia di Sondrio (Lombardia).\nSi stacca dalla valle principale sulla destra idrografica in corrispondenza della piana ove sorge il villaggio di Montespluga, sulla riva settentrionale dell'omonimo bacino artificiale.\nLunga circa 5 km, e solcata sul suo fondo dal torrente Loga (conosciuto come Liro), penetra verso occidente con andamento lineare salendo alla catena di confine tra Italia e Svizzera tra la mole del Pizzo Tamb\u00f2 e le poco pronunciate Cime di Val Loga; di queste, i contrafforti della cima meridionale la separano dalla testata della Val Schisarolo, dalla quale \u00e8 separata anche dalla lunga cresta detta \"del Carden\", mentre a settentrione \u00e8 il variegato versante est del Pizzo Tamb\u00f2 a fare da margine vallivo. Il confine sommitale della Val Loga ospita i seguenti valichi: la Bocchetta del Ferr\u00e9, a 2.721 m, che la mette in comunicazione con la citata Val Schisarolo ed \u00e8 frequentato passaggio per l'ascensione da Montespluga verso il Pizzo Ferr\u00e9; il Passo di Val Loga a 2.923 m, e il Passo degli Zocconi a 2.922 m, antichi passaggi di contrabbandieri che presentano caratteristiche pi\u00f9 alpinistiche e consentono l'accesso alla parte alta della Val Curciusa (Canton Grigioni).\nLa valle, nella parte bassa gradevolmente ampia e assai ricca di pascoli, offre pi\u00f9 marcati aspetti d'alta quota al crescere dell'altitudine, con vaste pietraie; alcuni nevai e placche ghiacciate che permangono spesso per l'intero anno alla sua testata ricordano la presenza di un ghiacciaio ormai da tempo estinto, denominato \"Vedretta di val Loga\". \u00c8 nota meta escursionistica estiva e scialpinistica invernale, ospitando al margine inferiore del suo circo sommitale il bivacco \"Val Loga\", a 2.773 m, il quale, nonostante sia comunemente conosciuto come \u201cbivacco Cecchini\u201d o \"del Tamb\u00f2\", risulta piuttosto lontano da questa vetta e disagevole per la sua salita, essendo invece logisticamente assai pi\u00f9 utile come appoggio per la classica ascensione al Pizzo Ferr\u00e9."}
{"id": "327305", "revid": "896146", "url": "https://it.wikipedia.org/wiki?curid=327305", "title": "Albin Vega", "text": "La Albin Vega (in Italia chiamata anche \"Larsson Vega\") \u00e8 una barca a vela armata a sloop, progettata e costruita in Svezia dai cantieri Albin Marin AB a partire dagli anni sessanta, in una serie di varianti comprese nella Classe Vega. \u00c8 un cabinato con angolo cottura, bagno e 4 posti letto singoli.\nLa Vega \u00e8 costruita da un unico stampo di vetroresina, con interni e paratie in legno, mentre albero e boma sono di alluminio anodizzato. \u00c8 considerata \"una barca per qualsiasi tempo\": grazie alla sua stabilit\u00e0 ed affidabilit\u00e0 \u00e8 adatta con qualsiasi tipo di vento, sia per la navigazione litoranea che d'altura. Deve a questa versatilit\u00e0 il suo successo nella categoria delle piccole imbarcazioni da diporto in Europa. La velocit\u00e0 di crociera a motore \u00e8 di 6,5 nodi, mentre pu\u00f2 raggiungere i 10 nodi a vela.\nStoria.\nPer Brohall, progettista svedese del fortunato Viggen, ricevette una commissione nel 1964 da Lars Larsson, proprietario della Larrson Trade AB (diventata nel 1972 Albin Marin AB), per progettare una versione ingrandita dello stesso Viggen, dove collocare i motori Albin. Il prototipo di legno fu varato il 29 luglio 1965 e dopo severi test entr\u00f2 in produzione. I risultati furono cos\u00ec favorevoli che la forma dello stampo venne ottenuta direttamente dal guscio del prototipo.\nIl motore originale da 5 cavalli fu sostituito da un Albin pi\u00f9 potente a benzina, e successivamente nel 1971/1972 dal ben noto motore diesel Volvo Penta MD6A e nel 1976 per un breve periodo dal MD6B, per arrivare nel 1977/1978 al 13 cavalli MD7A. Sempre nel 1977/1978 furono effettuate alcune modifiche interne che portarono ad un leggero aumento di peso e di larghezza.\nNel 1979 la produzione del Vega si \u00e8 fermata dopo aver raggiunto i 3450 esemplari, venduti, oltre naturalmente che nei quattro paesi scandinavi, anche in svariate centinaia negli USA, in Germania, Paesi Bassi, Gran Bretagna, Svizzera, Canada, Belgio, Francia e Italia, arrivando fino in Groenlandia, Iran e Hawaii. La Albin Marin AB fu ripetutamente rilevata e chiuse pochi anni dopo, lasciando il ricordo della fabbrica di Kristinehamn, al tempo una delle pi\u00f9 grandi al mondo."}
{"id": "327308", "revid": "12582", "url": "https://it.wikipedia.org/wiki?curid=327308", "title": "Larsson Vega", "text": ""}
{"id": "327310", "revid": "12582", "url": "https://it.wikipedia.org/wiki?curid=327310", "title": "Larson Vega", "text": ""}
{"id": "327312", "revid": "729019", "url": "https://it.wikipedia.org/wiki?curid=327312", "title": "Marcus Di Rollo", "text": "Ha debuttato in nazionale il 22 giugno 2002 contro gli nella vittoria per 65-23 come mediano di mischia.\nNel Sei Nazioni 2006, dopo aver ricevuto la fiducia del tecnico Hadden, divent\u00f2 un giocatore chiave nel ruolo di primo o di secondo centro.\nDopo il passaggio allo Stade Toulousain in Francia fu costretto ad abbandonare anzitempo lo sport agonistico a causa di problemi cardiaci."}
{"id": "327315", "revid": "588403", "url": "https://it.wikipedia.org/wiki?curid=327315", "title": "San Marino Stadium", "text": "Il San Marino Stadium, gi\u00e0 Stadio Olimpico di Serravalle, \u00e8 il pi\u00f9 grande e capiente stadio calcistico della Repubblica di San Marino. Lo stadio ha ospitato le partite del San Marino Calcio dal 1969 al 2018 e attualmente ospita le partite interne della Nazionale di calcio di San Marino, la finale del Campionato Nazionale Sammarinese e le partite europee delle squadre della Repubblica.\nIl 19 giugno 2011 papa Benedetto XVI ha celebrato una messa davanti a persone nello stadio durante la sua visita a San Marino.\nInformazioni generali.\nFu ultimato nel 1969, e denominato \"olimpico\" nel 1985 in occasione dei primi Giochi dei piccoli stati d'Europa patrocinati dal CIO.\nLo stadio Olimpico \u00e8 situato in via Rancaglia a poche centinaia di metri dal confine con l'Italia ed ha una capienza complessiva di 4 877 posti, quasi totalmente al coperto e suddivisi nelle due tribune disposte sui lati lunghi del rettangolo di gioco peraltro separate dalla presenza della pista di atletica.\nLa tribuna principale \u00e8 dotata di seggiolini ed \u00e8 affiancata su ciascun lato da un settore scoperto; alle spalle sorge il complesso del Comitato Olimpico Nazionale Sammarinese (CONS), al cui interno si trovano la piscina olimpica, i campi per il calcetto e la pallacanestro. Sul lato opposto \u00e8 stata aggiunta successivamente una seconda tribuna, il settore biancobl\u00f9 dei Distinti anch'esso provvisto di copertura e destinato alle tifoserie avversarie. Quest'area \u00e8 stata seriamente danneggiata nell'autunno 2003 quando, a causa del maltempo, parte della copertura ha ceduto rovinosamente.\nNell'estate del 2009 l'impianto, tra i primi al mondo, si \u00e8 dotato di un terreno semi-sintetico realizzato con il sistema \"Football Green Live\": ossia un manto erboso di nuova generazione, composto in larga quantit\u00e0 da erba naturale e da una parte in sintetico, che ha la funzione di rinforzare e rendere sempre agibile il terreno.\nIl 2 settembre 2014 ha cambiato nome in San Marino Stadium alla presenza del presidente della FSGC Giorgio Crescentini, del presidente della FIGC Carlo Tavecchio, dei Capitani Reggenti Valeria Ciavatta e Luca Beccari, del Segretario allo Sport Teodoro Lonfernini. Per l'occasione sono state presentate le nuove migliorie all'impianto: al piano terra nuova mix zone e spogliatoi dotati dei pi\u00f9 moderni comfort e servizi mentre al primo piano una moderna Area Ospitality dotata di cucina, ristorante, bar e Area Vip con vista panoramica sul campo da gioco, la nuova Sala Conferenze e la Technical Room. Al secondo piano \u00e8 presente una palestra, uno spogliatoio, sala massaggi, ambulatorio medico, meeting room, ufficio video sorveglianza e studio TV. Nei lavori sono stati predisposti un nuovo parcheggio che sar\u00e0 utilizzato dalle televisioni che produrranno gli eventi sportivi, un nuovo impianto di illuminazione del terreno di gioco e un nuovo passaggio che permetter\u00e0 a giornalisti, fotografi e operatori di spostarsi dalla tribuna stampa alle aree adibite ai media all'interno della nuova struttura.\nNel giugno 2019 ha ospitato alcuni match del campionato europeo di calcio Under-21."}
{"id": "327316", "revid": "124692357", "url": "https://it.wikipedia.org/wiki?curid=327316", "title": "Mayhem", "text": "I Mayhem sono un gruppo black metal norvegese, formatosi nel 1984 per iniziativa del chitarrista Euronymous e del bassista Necrobutcher. Sono considerati uno fra i gruppi pi\u00f9 rappresentativi del black metal e il loro disco \"De Mysteriis Dom Sathanas\" \u00e8 una pietra miliare di questo genere. I Mayhem sono noti per il loro spettacoli \"live\" estremi e per la loro storia controversa, legata all'associazione Inner Circle, nota per episodi di cronaca nera in Norvegia.\nBiografia.\nLe origini.\nIl gruppo fu formato nel 1984 a Oslo e prese il proprio nome da un brano dei Venom, chiamato \"Mayhem with Mercy\". I fondatori furono il bassista J\u00f8rn Stubberud, detto Necrobutcher, il batterista Manheim, a cui si aggiunse il chitarrista Euronymous, e il cantante Eirik Norheim detto Messiah; i soprannomi dei membri derivano tutti dai titoli di alcuni brani del gruppo svizzero Hellhammer. Ispirandosi principalmente a Venom, Bathory, Mot\u00f6rhead Celtic Frost e agli italiani Necrodeath, il gruppo compose la prima demo intitolata \"Voice of a Tortured Skull\" nel 1986 e, subito dopo, la seconda, intitolata \"Pure Fucking Armageddon\", la quale vendette circa 150 copie. La loro produzione venne effettuata con strumenti di registrazione non professionali, elemento riscontrabile nel suono di molti gruppi black metal dell'epoca.\n\"Deathcrush\".\nNel 1987 i Mayhem realizzarono il loro primo EP, \"Deathcrush\", il quale vendette quasi cinquemila copie. Come le due produzioni precedenti, il sound di questo lavoro \u00e8 ancora influenzato dal thrash metal, i testi non trattano ancora tematiche dark come in seguito e sono perlopi\u00f9 incentrate sul genere splatter (il brano \"Chainsaw Gutsfuck\", ad esempio, \u00e8 stato definito dalla rivista musicale \"Blender\" il pi\u00f9 macabro della storia della musica). Comunque, \"Deathcrush\" \u00e8 descritto come uno dei pi\u00f9 distintivi lavori del gruppo norvegese e del black metal in generale. Alla voce \u00e8 presente Maniac, anche se Messiah canta ancora in \"Witching Hour\" (cover dei Venom) e in \"Pure Fucking Armageddon\".\nPrimi successi.\nNel 1988 Maniac e Manheim lasciarono i Mayhem, venendo sostituiti brevemente dal cantante Kittil Kittilsen e dal batterista Torben Grue, che per\u00f2 entrarono nel gruppo solamente in qualit\u00e0 di musicisti di sessione; la militanza di tali nuovi membri dur\u00f2 solo poche settimane, e le posizioni di cantante e batterista vennero occupate, rispettivamente, da Dead, proveniente dal complesso death metal svedese \"Morbid\", ed Hellhammer, ex inserviente di un manicomio. Con questa nuova formazione, i Mayhem pubblicarono la registrazione di una sessione musicale (registrata nel garage della casa di Euronymous), incisero quattro canzoni inedite per una compilation ed organizzarono un breve tour in Germania Est e Turchia. Nell'underground la band cominci\u00f2 ad essere molto conosciuta e apprezzata, e grazie alla sua fama prese forma la scena black metal norvegese, costituita da formazioni quali Darkthrone, Immortal, Burzum, Gorgoroth, Emperor e Satyricon.\nIl gruppo continu\u00f2 a suonare in molte citt\u00e0 d'Europa . Peculiarit\u00e0 dei loro concerti era l'atmosfera oscura e macabra, generata principalmente dal comportamento scabroso dei membri sul palco, i quali erano soliti esibirsi con il trucco Corpsepaint e sfoggiando vere teste di maiali impalate, che poi venivano lanciate sul pubblico.\nNel 1990, in un concerto a Jessheim, Dead ruppe una bottiglia e, come aveva promesso all'inizio del concerto, per fomentare la tensione si tagli\u00f2 varie parti del corpo sanguinando sul palco. Al termine del concerto, il cantante svenne per l'ingente perdita di sangue e fu portato immediatamente all'ospedale, riuscendo tuttavia a sopravvivere. Lo stesso cantante, in un'intervista, descrisse i fatti:\nL'Inner Circle.\nAgli albori degli anni '90, Euronymous apr\u00ec un negozio di dischi chiamato \"Helvete\" (\"Inferno\" in norvegese). Il leader dei Mayhem attir\u00f2 numerosi fan, i quali divennero soliti a riunirsi nel retro del negozio per incidere le proprie registrazioni musicali. Tale fenomeno port\u00f2 in seguito alla formazione del Black Metal Inner Circle (o semplicemente \"Inner Circle\"), presunta organizzazione criminale d'ispirazione satanista responsabile di atti vandalici contro luoghi cristiani, specialmente incendi dolosi di chiese e profanazione di cimiteri con simboli anticristiani. Tale circolo fu noto anche per le frequenti aggressioni verso gruppi musicali giudicati incoerenti o eccessivamente commerciali, come Therion, Deicide e Paradise Lost.\nNella setta entr\u00f2 a far parte anche il giovane Varg Vikernes, che all'epoca usava lo pseudonimo \"Count Grishnakh\", il quale si distinse subito per la freddezza nel compiere vandalismi contro luoghi di culto cristiani. Tuttavia, alcuni musicisti della scena black scandinava, tra cui lo stesso Vikernes, hanno sempre dichiarato che la setta non \u00e8 mai esistita.\nIl suicidio di Dead.\nDead, Euronymous e Hellhammer vivevano in un appartamento nelle vicinanze di Oslo, ove solitamente svolgevano le prove. L'8 aprile del 1991, Hellhammer era andato dai suoi genitori a Oslo mentre Euronymous era uscito per altri motivi, lasciando solo Dead nell'abitazione. Il cantante, conosciuto per essere una persona depressa con frequenti cambi d'umore, si tolse la vita tagliandosi la gola e le vene dei polsi e sparandosi poi un colpo di fucile alla testa; alcuni credono che i proiettili che Ohlin us\u00f2 a tale scopo gli furono regalati da Varg Vikernes, che al tempo era indagato dalla polizia per possesso illegale di armi da fuoco, bianche e materiale esplosivo. Il cantante, inoltre lasci\u00f2 un biglietto con su scritto: \"scusate per il sangue\". Il motivo di tale gesto non fu mai chiarito, tuttavia Euronymous in un'intervista disse che Dead non sopportava pi\u00f9 la presenza di falsi blackster, e per tale ragione aveva deciso di suicidarsi:\nLa morte di Dead ha generato varie leggende metropolitane, esattamente come tutti i pi\u00f9 noti eventi della storia dei Mayhem. Si ipotizza che Euronymous, prima persona a rientrare trovando il corpo del suicida, avesse preso frammenti del cranio di Dead, regalandone in seguito alcuni ad altri musicisti dello scenario black metal scandinavo che riteneva \"degni\" (uno sarebbe in possesso di Morgan H\u00e5kansson dei Marduk); secondo alcuni, invece, avrebbe anche preso e congelato alcune parti del cervello del suicida, che poi avrebbe tentato di consumare come ingrediente di uno stufato. Fu tuttavia provato che Euronymous scatt\u00f2 delle foto al corpo di Dead (una delle quali fu usata come copertina del bootleg \"Dawn of the Black Hearts\") e in seguito distrutte da suo padre dopo l'assassinio di Aarseth da parte di Varg Vikernes.\nUniche testimonianze delle presenza di Ohlin come cantante dei Mayhem sono: l'album dal vivo \"Live in Leipzig\", pubblicato nel 1993, che nonostante la registrazione confusa e scadente divenne una delle produzioni pi\u00f9 apprezzate dell'ambiente black metal, e le registrazioni in formato video di un concerto tenutosi presso Sarpsborg, Jessheim e una sessione musicale del gruppo, risalenti rispettivamente al 1990 e al 1988. I Mayhem hanno anche suonato a Smirne, in Turchia sempre nel 1990 con Dead alla voce ma il concerto fu interrotto dalla polizia e non ci fu nessuna registrazione reperibile. Per quanto riguarda Sarpsborg, A causa della scarsa qualit\u00e0 delle videocamere utilizzate, il volto del cantante \u00e8 visibile per pochi secondi solamente all'inizio. \nDopo la morte di Dead nel 1991, il leader Euronymous reclut\u00f2 per breve tempo Stian \"Occultus\" Johannsen come nuovo cantante, che per\u00f2 se ne and\u00f2 dopo poco tempo (sostenne infatti di aver ricevuto minacce di morte dallo stesso Euronymous) e fu sostituito dall'ungherese Attila Csihar, e alla seconda chitarra il norvegese Blackthorn. Tuttavia, dopo che Euronymous si rifiut\u00f2 di eliminare le foto scattate al corpo esanime del cantante, Necrobutcher abbandon\u00f2 il gruppo, adirato inoltre dal pessimo comportamento di Aarseth, il quale era solito istigare il defunto Ohlin al suicidio negli anni precedenti; pertanto, per continuare le registrazioni di \"De Mysteriis Dom Sathanas\" il chitarrista reclut\u00f2 Vikernes come bassista di sessione.\nL'omicidio di Euronymous.\nSulla vicenda non \u00e8 mai stata fatta completamente luce. Varg Vikernes stesso ha proposto una propria versione dei fatti, pubblicata sul proprio sito ufficiale.\nIl 10 agosto 1993 Vikernes, accompagnato da Blackthorn, si rec\u00f2 presso l'abitazione di Euronymous, a Oslo. Dopo una breve colluttazione quest'ultimo fu ucciso a coltellate da Varg; Euronymous fu trovato esanime sulle scale del condominio il mattino seguente da alcune persone che abitavano nell'edificio.\nUna settimana pi\u00f9 tardi Vikernes venne arrestato con l'accusa di omicidio, incendio doloso di chiese, possesso illegale di armi e profanazione di tombe ricevendo 21 anni di reclusione, la massima pena prevista dal codice penale norvegese. Blackthorn, venne invece condannato a otto anni di reclusione con l'accusa di complicit\u00e0 nell'omicidio. Tuttavia, come afferm\u00f2 Vikernes, Ruch non prese parte a tale fatto, poich\u00e9 si era recato in un attico all'ultimo piano del condominio per fumare una sigaretta.\nI motivi dell'assassinio non sono mai stati definitivamente chiariti; molti addussero motivi politici, dato che Euronymous, coltivando un interesse morboso per le ideologie d'estrema sinistra, aveva persino preferenze per lo stalinismo e il maoismo mentre Vikernes si limitava allo spettro di estrema destra, dichiarandosi un nazionalista e seguace dell'odalismo; altri gli diedero motivi pecuniari, poich\u00e9 il fondatore dei Mayhem doveva rendere del denaro al bassista, il quale li aveva anticipati per la produzione di un disco di Burzum. Al processo Vikernes sostenne di aver agito per legittima difesa, poich\u00e9 alcuni amici musicisti gli avevano detto che Euronymous voleva portarlo in una zona periferica per torturarlo, filmandone la sadica operazione. Tali intenzioni sarebbero confermate, stando a quanto sostiene Vikernes, dal fatto che la notte della sua morte Aarseth aggred\u00ec Varg, dopo che questi gli aveva chiesto perch\u00e9 volesse ucciderlo, e anche da una telefonata che Blackthorn, da poco trasferitosi nell'appartamento di Vikernes a Bergen per suonare con i Mayhem, aveva ricevuto da Euronymous, nella quale quest'ultimo disse: \u00abVarg Vikernes deve morire per il bene di tutti\u00bb. La ragione di tale affermazione fu l'accusa mossa a Varg Vikernes di aver rovinato la sua reputazione dinanzi ai media e i nuovi musicisti della scena black metal norvegese; Varg, infatti, dopo che Aarseth gli aveva chiesto un prestito in denaro per vendere delle copie dell'album di debutto dei Burzum nel suo negozio, chiamato \"Helvete\", matur\u00f2 la convinzione che egli fosse una persona incapace e oziosa. Pertanto nel 1991 Vikernes decise di fondare una nuova etichetta discografica, la Burznag Records, rinominata Cymophane l'anno seguente, per pubblicare i propri lavori.\nScioglimento, \"De Mysteriis Dom Sathanas\" e successivo ritorno.\nDopo questo truce avvenimento, Hellhammer annunci\u00f2 lo scioglimento del gruppo sul finire del 1993, e l'anno successivo pubblic\u00f2 \"De Mysteriis Dom Sathanas\", primo album in studio della band, che ottenne un enorme successo, venendo considerato una delle produzioni pi\u00f9 significative del genere black metal; l'album non contiene solamente canzoni inedite, ma anche alcuni brani suonati durante il live a Lipsia del 1991.\nLe tracce di basso erano gi\u00e0 state registrate da Varg Vikernes ma, per volere della famiglia di Euronymous, si sostiene che furono cancellate e Hellhammer si impegn\u00f2 a registrarle personalmente di nuovo. Tuttavia, Vikernes neg\u00f2 tutto ci\u00f2, dichiarando che Hellhammer si limit\u00f2 a rimuovere il nome del bassista tra i crediti. Successivamente uscirono alcune raccolte, tra cui \"Dawn of the Black Hearts\", divenuto famoso per la sua macabra copertina, ritraente il corpo senza vita di Dead, fotografato da Aarseth nell'aprile 1991.\nNel 1994 Hellhammer stesso decise di formare nuovamente i Mayhem, ingaggiando di nuovo Maniac come cantante e il chitarrista Blasphemer in sostituzione di Euronymous; vi fu inoltre il ritorno del bassista Necrobutcher, rimasto ormai l'unico membro originale del gruppo, che appresa la notizia dell'assassinio di Euronymous ader\u00ec subito alla riunione del complesso. Csihar, invece, fece ritorno in Ungheria per concludere gli studi universitari di ingegneria, mentre Count Grishnackh e Blackthorn furono arrestati per l'omicidio di Aarseth, uscendo di fatto dal gruppo.\nI Mayhem cos\u00ec pubblicano nel 1997 l'EP \"Wolf's Lair Abyss\", che viene giudicato positivamente da critica e pubblico. Grazie al successo ottenuto la band parte in tour in America e Europa, con in previsione anche alcune date italiane, tra cui il concerto al Rainbow di Milano il 2 novembre 1998, successivamente registrato ed incluso nell'album \"Mediolanum Capta Est\".\nEventi recenti.\nNel 2000 esce \"Grand Declaration of War\", lavoro controverso per via di un leggero rallentamento del ritmo, della presenza qua e l\u00e0 di alcune clean vocals e di alcuni elementi industrial e avant-garde metal. I Mayhem dimostrano ancora una notevole energia: lo testimonia \"European Legions\", live uscito l'anno successivo anche in versione DVD.\nNel 2003, i Mayhem tornarono a far parlare di s\u00e9 per i loro atteggiamenti in sede live. Il 14 marzo dello stesso anno, il gruppo tenne un concerto a Bergen. Mentre stavano smembrando una pecora morta, la testa dell'animale si stacc\u00f2 dal coltello di Maniac e colp\u00ec alla testa un loro fan, Per Kristian Hagen, che sub\u00ec una frattura cranica. La band rischi\u00f2 sei mesi di prigione per aggressione ma non avvenne nulla e Blasphemer promise al loro fan un biglietto gratis per il concerto seguente.\nNel 2004 viene pubblicato \"Chimera\", orientato alla sperimentazione come il precedente \"Grand Declaration of War\". Nello stesso anno, Attila ritorna per sostituire Maniac alla voce, uscito a causa di problemi con l'alcolismo, indotto da una neonata forma di ansia da prestazione (che incise negativamente anche sullo stile vocale del cantante).\nNel 2007 viene dato alle stampe \"Ordo Ad Chao\". Il disco ha ricevuto buoni consensi ed ha raggiunto il 12\u00ba posto nelle classifiche norvegesi.\nNello stesso anno, i Mayhem avrebbero dovuto partecipare ad una tourn\u00e9e estiva negli Stati Uniti, la prima con Attila alla voce, ma le date sono state cancellate a causa di un infortunio al braccio destro di Hellhammer.\nNel 2008 Blasphemer lascia il gruppo, dichiarando di non riuscire a vedersi nel futuro della band. Al suo posto entrano a far parte della band nel 2009 i due nuovi chitarristi: Morfeus e Silmaeth, al momento in veste di Live Members.\nNel novembre 2009 il gruppo \u00e8 stato arrestato dopo aver distrutto una camera d'albergo a Tilburg nei Paesi Bassi. Dopo la scarcerazione, i Mayhem hanno cominciato le registrazioni del loro quinto album in studio, come confermato dal bassista Necrobutcher in un'intervista dell'agosto 2012.\nIl disco, intitolato \"Esoteric Warfare\" vedr\u00e0 la luce solo nella primavera del 2014, dopo l'ingresso di due nuovi chitarristi (Teloch e Ghul, rispettivamente nel 2011 e nel 2012).\nA partire dal 2016 la Peaceville Records distribuisce sul mercato quattro esibizioni dei Mayhem nella formazione \"classica\" Dead-Euronymous-Necrobutcher-Hellhammer risalenti al 1990: \"Live in Zeitz\", \"Live in Leipzig\", \"Live in Sarpsborg\", \"Live in Jessheim\". Si tratta di registrazioni che circolavano da tempo sotto forma di bootleg (dai nastri del concerto di Sarpsborg era stato tratto \"Dawn of the Black Hearts\") ma che (tranne \"Live in Leipzig\") non avevano ancora ricevuto una pubblicazione ufficiale a causa della scadente qualit\u00e0 audio, anche se di notevole importanza storica.\nNel settembre 2019, preceduta dall'uscita del singolo \"Worthless Abominations Destroyed\", viene annunciata la pubblicazione del nuovo album di studio \"Daemon\", prevista per il 25 ottobre seguente."}
{"id": "327318", "revid": "466539", "url": "https://it.wikipedia.org/wiki?curid=327318", "title": "Il divieto d'amare", "text": "Il divieto d'amare o La novizia di Palermo (\"Das Liebesverbot oder Die Novize von Palermo\") \u00e8 la seconda opera di Richard Wagner e la prima ad essere rappresentata. Il libretto in due atti fu scritto dallo stesso compositore e si basa sulla commedia di William Shakespeare \"Misura per misura\".\nL'opera fu composta nel 1834 e lo stesso Wagner ne diresse la prima il 29 marzo 1836 al Teatro di Magdeburgo. La platea era quasi vuota, il protagonista, un certo Freim\u00fcller, si dimentic\u00f2 la parte e dovette improvvisare: fu un fiasco clamoroso, ma ancora pi\u00f9 \"memorabile\" fu la seconda rappresentazione, che fu interrotta anche prima che salisse il sipario sulla prima scena a causa di una rissa scoppiata dietro le quinte fra un cantante e il marito della primadonna per motivi di gelosia. Non fu mai pi\u00f9 portata in scena durante la vita di Wagner, ma \u00e8 stata occasionalmente rispolverata, pi\u00f9 per ragioni di curiosit\u00e0 che artistiche, in particolare nel 1983, anno del centenario della morte di Wagner, quando fu diretta con discreto successo da Wolfgang Sawallisch.\nAnalisi.\nIl tema centrale dell'opera \u00e8 l'aspirazione a un eros libero, non pi\u00f9 costretto entro una morale rigida e bigotta; un tema che si ripresenter\u00e0 con ben altra profondit\u00e0 in altre opere di Wagner, come \"Tannh\u00e4user\", \"La Valchiria\" e \"Tristano e Isotta\". In queste opere, l'abbandono all'amore conduce gli amanti a una lotta tragica contro l'ordine sociale che li circonda. Nel \"Divieto d'amare\", poich\u00e9 si tratta di una commedia, la conclusione \u00e8 lieta e l'espressione sfrenata della sessualit\u00e0 ha il sopravvento nel carnevale orgiastico cui si abbandona l'intera popolazione al momento finale della calata del sipario. Questi temi furono ispirati al giovane Wagner dalla frequentazione con l'amico scrittore Heinrich Laube. Vi \u00e8 anche l'umoristica contrapposizione fra la rigidit\u00e0 teutonica, impersonata dall'austero e ridicolo reggente Federico, e la passionalit\u00e0 e la spontaneit\u00e0 italiane.\n\"Il divieto d'amare\" ha tutti i limiti di un'opera giovanile. In molti punti la musica appare ricalcata su modelli noti, quali Weber, Beethoven e pi\u00f9 ancora, fuori dall'ambito tedesco, il prediletto Bellini, Auber e Meyerbeer.\nTrama.\nLa vicenda si svolge in Sicilia, nel XVI secolo.\nAtto I.\nUn immaginario sovrano di Sicilia lascia il suo regno per visitare Napoli, e affida al reggente Friedrich l'autorit\u00e0 di esercitare i poteri regi per riformare i costumi della capitale, Palermo, tali da provocare l'indignazione del Consiglio. Gli ufficiali pubblici si impegnano dunque a chiudere tutte le case di piacere di un quartiere della citt\u00e0, e ne arrestano i frequentatori. La popolazione si oppone per\u00f2 a questi nuovi provvedimenti, e comincia a montare l'agitazione. Luzio, giovane aristocratico e scavezzacollo, vorrebbe emergere come capopopolo, e subito trova l'occasione per giocare un ruolo attivo per la causa della popolazione oppressa quando incontra il suo amico Claudio che viene condotto in prigione. Da questi viene a sapere che, secondo un'antica legge rispolverata da Friedrich, Claudio verr\u00e0 condannato alla pena di morte per una relazione amorosa illecita in cui \u00e8 coinvolto. La sua amata, che l'inimicizia fra i rispettivi genitori gli impedisce di sposare, gli ha partorito un figlio. Lo zelo puritano di Friedrich si allea con l'odio delle famiglie; Claudio teme il peggio, e la sua unica speranza di salvezza \u00e8 che sua sorella Isabella, tramite le sue suppliche, possa ammorbidire il cuore di pietra del reggente. Claudio implora il suo amico di andare subito a cercare Isabella nel convento delle Elisabettiane, in cui \u00e8 da poco entrata come novizia.\nIl convento. Isabella e la sua amica Mariana, anche lei novizia, si scambiano confidenze. Mariana rivela all'amica, che non rivedeva da tempo, l'infelice sorte che l'ha portata in quel luogo. Un uomo di alto rango l'aveva indotta ad avere con lui una relazione segreta giurandole eterna fedelt\u00e0. Ma quando ella si era vista da lui non solo tradita, ma anche minacciata, aveva scoperto che si trattava dell'uomo pi\u00f9 potente del regno, nient'altri che il reggente stesso. Lo sdegno di Isabella si esprime in parole appassionate, ed ella si quieta solo al pensiero di aver decisamente rinunciato a un mondo in cui un crimine cos\u00ec vile possa restare impunito. Quando per\u00f2 Luzio le reca notizia della sorte di suo fratello, la disapprovazione di Isabella per la condotta di Claudio \u00e8 nulla al confronto dell'indignazione per l'ipocrisia del reggente, che \u00e8 pronto a punire cos\u00ec crudelmente un'offesa che, a paragone con la sua, appare veniale perch\u00e9 almeno non macchiata dal tradimento. Il suo violento sfogo la fa apparire molto seducente agli occhi di Luzio; innamoratosi di lei a prima vista, egli cerca di spingerla a lasciare il convento e a sposarlo. Ella riesce a tenere a freno il suo impeto, ma accetta di essere scortata da lui al tribunale del reggente per perorare la causa del fratello.\nUn'aula di tribunale. Svariati individui sono accusati dal capitano degli sbirri di offese contro la morale. La situazione si fa ancora pi\u00f9 seria quando fra la folla tumultuante si fa largo la cupa sagoma del reggente Friedrich: questi impone il silenzio e ascolta di persona il caso di Claudio, opponendosi con durezza a ogni suo tentativo di difesa. L'implacabile giudice \u00e8 gi\u00e0 sul punto di pronunciare la sentenza, quando entra Isabella, e richiede, di fronte a tutti, un'udienza privata con il reggente. Durante il colloquio, ella si comporta con nobile dignit\u00e0 nei confronti di quell'uomo odiato e disprezzato, e fa appello ai suoi sentimenti di carit\u00e0 e piet\u00e0. Le interruzioni di lui servono solo a eccitare il suo ardore: parla con teneri accenti dell'errore di suo fratello, e implora il perdono. Friedrich, che mentre l'ascoltava sentiva crescere in s\u00e9 il desiderio, non riesce pi\u00f9 a trattenersi e promette di salvare Claudio se lei in cambio gli si conceder\u00e0. Piena di indignazione per una proposta tanto villana, Isabella chiama a gran voce la gente all'esterno, intenzionata a rivelare a tutti l'ipocrisia del reggente. Con poche significative parole, per\u00f2, Friedrich, agitatissimo, riesce a farle capire che l'attuazione del suo piano \u00e8 impossibile, ma la giovane progetta subito un altro stratagemma. Poche frasi sussurrate da lei fanno tremare di estasi il reggente: Isabella gli promette che la notte seguente gli far\u00e0 arrivare un messaggio, e sar\u00e0 pronta a esaudire il suo desiderio. E cos\u00ec, in un'atmosfera densa di eccitazione e di attesa, si conclude il primo atto.\nAtto II.\nIsabella raggiunge il fratello nel giardino del carcere per comunicargli le intenzioni di Friedrich, ma non lo stratagemma che ha escogitato, ossia di mandare Mariana al suo posto all'appuntamento con il vicario; Claudio dichiara di preferire la morte al disonore. Lasciato il fratello, Isabella consegna a Dorella due lettere, da recapitare al vicario e a Mariana. Giunge intanto Lucio, che rivolge parole d'amore a Isabella, esortandola a non riprendere la via del convento una volta ottenuta la grazia per il fratello; Dorella, un tempo amata da Lucio, \u00e8 furente, ma si reca ugualmente presso il palazzo di Friedrich. Quest'ultimo apprende dunque che a mezzanotte dovr\u00e0 trovarsi sul corso, mascherato; Dorella \u00e8 fermata da Brighella, e riesce a liberarsene solo in cambio della promessa di un appuntamento notturno presso il corso. Anche a Lucio Isabella ha detto dell'appuntamento ma non dello stratagemma, per punirlo della sua audacia, ed egli \u00e8 in preda a una folle gelosia.\nEsterno del palazzo di Friedrich. \u00c8 notte: tutta la citt\u00e0 ha disatteso l'ordine del vicario e festeggia il carnevale; Lucio intrattiene gli astanti con una canzonetta licenziosa. Irrompono Brighella e gli sbirri, e sta per avere inizio una colluttazione, ma Lucio convince il popolo a disperdersi per le vie della citt\u00e0; anche Brighella, cui \u00e8 sembrato di vedere la maschera di Dorella, si allontana in cerca di lei. Giungono, mascherate in modo identico, Isabella e Mariana, mentre anche Friedrich, a sua volta mascherato, si aggira in cerca di Isabella: finalmente la trova, ignaro che si tratti di Mariana, mentre Dorella blocca Lucio, intenzionato a sbarrare il passo al seduttore della presunta Isabella; Lucio non trova altro modo di liberarsene che baciarla appassionatamente, ma la scena suscita la gelosia di Brighella e della vera Isabella\u00a0\u2013 entrambi nascosti\u00a0\u2013 rispettivamente per Dorella e per Lucio. Il quartetto che si origina \u00e8 interrotto dal sopraggiungere di Ponzio, diretto al carcere per consegnare a Claudio, come convenuto, la lettera di grazia del vicario; Isabella la intercetta e scopre che Friedrich ha in realt\u00e0 firmato un atto definitivo di condanna. Furibonda, si mette a gridare fino a quando non accorre tutto il popolo; prende allora ad esortarlo alla ribellione contro il vicario. Ponzio, nel frattempo, ha catturato due coppie di maschere, ree di atti licenziosi: davanti a tutto il popolo vengono cos\u00ec smascherati Friedrich, che si intratteneva con la sua ex amante Mariana, e Brighella, che aveva finalmente vinto la resistenza di Dorella. Questo era dunque il \"divieto d'amare\"? Spontanea sorge la ribellione e Claudio, liberato dal carcere, viene condotto in trionfo. Perdonati Friedrich e lo sbirro Brighella, si forma un corteo festoso nel quale tutte le coppie sfilano a braccetto; tra di esse vi \u00e8 anche Isabella, che ha infine rinunciato al convento per Lucio. Nel frattempo, giunge la lieta notizia dell'imminente ritorno del re."}
{"id": "327321", "revid": "125420622", "url": "https://it.wikipedia.org/wiki?curid=327321", "title": "Dana Andrews", "text": "Biografia.\nNato dal matrimonio del reverendo Charles Forrest Andrews, ministro della Chiesa Battista, con Annis Speed, era il terzo di nove fratelli (il pi\u00f9 giovane diventer\u00e0 anch'egli attore con il nome di Steve Forrest). Dopo gli studi compiuti in Texas, il giovane Dana decise di abbandonare il suo lavoro di contabile e seguire l'ambizione di diventare cantante. Nel 1931 si trasfer\u00ec in California, dove si iscrisse alla scuola di recitazione \"Pasadena Playhouse\" e svolse svariati mestieri per mantenersi agli studi.\nNel 1932 spos\u00f2 Janet Murray, dalla quale ebbe un figlio, David (che diventer\u00e0 compositore e musicista e morir\u00e0 nel 1964 per un'emorragia cerebrale). Dopo la morte di Janet nel 1935, si rispos\u00f2 il 17 novembre 1939 con l'attrice Mary Todd, da cui ebbe tre figli: Katharine (1942), Stephen (1944) e Susan (1948).\nL'esordio e gli anni del successo.\nDopo l'esordio cinematografico nel 1940 con \"La grande cavalcata\", Andrews firm\u00f2 un contratto con il produttore Sam Goldwyn e recit\u00f2 subito in una serie di film di grande successo e diretti da registi di primo piano, come William Wyler in \"L'uomo del West\" (1940), John Ford in \"La via del tabacco\" (1941), il francese Jean Renoir in \"La palude della morte\" (1941) e Howard Hawks nella commedia \"Colpo di fulmine\" (1941) accanto a Gary Cooper e Barbara Stanwyck. Ebbe la sua prima grande occasione da protagonista, nel ruolo della vittima di un linciaggio, nel film \"Alba fatale\" (1943) di William A. Wellman accanto a Henry Fonda e Anthony Quinn, una delle pietre miliari del cinema western.\nNel 1944 inaugur\u00f2 un felice sodalizio artistico con il regista Otto Preminger, che lo affianc\u00f2 a Gene Tierney in \"Vertigine\", uno dei capolavori del genere \"noir\", e che lo diresse poi in \"Un angelo \u00e8 caduto\" (1945). Nella prima met\u00e0 degli anni quaranta partecip\u00f2 anche a pellicole di genere bellico, quali \"Fuoco a oriente\" (1943), \"Prigionieri di Satana\" (1944) e \"Salerno, ora X\" (1945), tutti diretti da Lewis Milestone. Nel 1945 ritrov\u00f2 William Wyler, che lo diresse in una delle sue migliori interpretazioni in \"I migliori anni della nostra vita\" (1946), film pluripremiato agli Academy Award. Andrews risult\u00f2 molto efficace nel ruolo del reduce Fred Derry, il cui ritorno alla vita civile \u00e8 caratterizzato da difficolt\u00e0 di reinserimento e dalla crisi matrimoniale con la moglie Marie (Virginia Mayo).\nLa sua carriera prosegu\u00ec da protagonista in \"Boomerang - L'arma che uccide\" (1947) di Elia Kazan, \"L'amante immortale\" (1947), accanto a Joan Crawford e \"Sui marciapiedi\" (1950) entrambi diretti dall'amico Otto Preminger. L'anno seguente fu interprete del melodramma \"Questo mio folle cuore\" (1949), dove fu diretto da Mark Robson, con cui lavorer\u00e0 nuovamente in \"Di fronte all'uragano\" (1951).\nIl declino.\nNegli anni cinquanta la carriera di Andrews conobbe una fase di declino, complice l'alcolismo, e le sue apparizioni sullo schermo si limitarono a ruoli di caratterista, spesso in pellicole di serie B, tranne alcune eccezioni quali \"La pista degli elefanti\" (1954), di William Dieterle, accanto a Elizabeth Taylor, \"Quando la citt\u00e0 dorme\" e \"L'alibi era perfetto\" (1957), entrambi diretti da Fritz Lang. Nel 1963 venne nominato presidente della \"Screen Actors Guild\" e torn\u00f2 alla ribalta accanto a Henry Fonda, Kirk Douglas e John Wayne in \"Prima vittoria\" (1964) del fedele Preminger, cui seguirono altre partecipazioni importanti come in \"La battaglia dei giganti\" (1965) di Ken Annakin con Charles Bronson, Robert Shaw e Henry Fonda, \"Il caro estinto\" (1965) di Tony Richardson e \"La brigata del diavolo\" (1968) di Andrew V. McLaglen, con William Holden.\nNegli anni settanta apparve ancora nel film \"Airport '75\" (1975) e nel crepuscolare \"Gli ultimi fuochi\" (1976) di Elia Kazan. La sua ultima interpretazione fu \"Il pilota\" (1981), diretto da Cliff Robertson.\nColpito dalla malattia di Alzheimer, mor\u00ec a Los Alamitos (California) nel 1992, all'et\u00e0 di 83 anni.\nDoppiatori italiani.\nNelle versioni in italiano dei suoi film, Dana Andrews \u00e8 stato doppiato da:"}
{"id": "327322", "revid": "648716", "url": "https://it.wikipedia.org/wiki?curid=327322", "title": "Digital Universe", "text": "Digital Universe \u00e8 un sistema, attualmente solo allo stato di progetto, di siti web non commerciali detti \"portali\", che si basano su diversi generi di risorse, che toccano una larga gamma di argomenti e che sono dotati di avanzati strumenti di rendering. I suoi creatori hanno annunciato che intendono costituire un servizio pubblico di emittenza, un \"Public Broadcasting Service\", tramite Web\". Nel progetto sono coinvolti il fondatore di USWeb Joe Firmage, l'astrofisico Bernard Haisch (presidente della Digital Universe Foundation), e il cofondatore di Wikipedia Larry Sanger.\nIl contenuto di Digital Universe sar\u00e0 fornito dal lavoro di una rete mondiale di ricercatori, studiosi ed educatori. \u00c8 previsto che una parte di Digital Universe sia un'enciclopedia alla quale il pubblico sar\u00e0 invitato a contribuire, ma che sar\u00e0 sotto la direzione di \"stewards\", di supervisori, capaci di garantirne qualit\u00e0 e accuratezza. Mentre alcune prestazioni avanzate di presentazione richiederanno l'uso di un browser basato su Mozilla sviluppato da ManyOne Networks \u2013 e reso gratuitamente disponibile \u2013 si intende rendere accessibile il contenuto informativo di Digital Universe mediante altri browser di uso comune.\nDel programma di \"stewardship\" e di altre attivit\u00e0 di Digital Universe \u00e8 responsabile la Digital Universe Foundation, organismo senza fini di lucro con sede in Scotts Valley in California. Il progetto di costruzione di Digital Universe \u00e8 concepito come iniziativa senza limiti di durata.\nFondi.\nNel gennaio 2006 il progetto aveva ricevuto fondi per 10.5 milioni di dollari USA da investitori e da fondazioni. Per gli ulteriori fondi che si renderanno necessari, \u00e8 previsto che ManyOne Networks offra servizi privilegiati per 7.95$ mensili. ManyOne Networks inoltre vender\u00e0 accessi a Internet.\nPortali.\nI portali Web del progetto saranno organizzati in un sistema di classificazione (tassonomia) visuale navigabile in grado di mostrare le relazioni fra gli argomenti e di incoraggiare l'esplorazione. \nEnciclopedia.\nUn componente del progetto Digital Universe sar\u00e0 un'enciclopedia in linea guidata in parte da Larry Sanger. Questi \u00e8 stato profondamente coinvolto nella creazione di Wikipedia, ma ha abbandonato il progetto nel 2002. Egli intende fare in modo che Digital Universe sia pi\u00f9 affidabile di Wikipedia. Tra l'altro, si avvarr\u00e0 di esperti per esercitare un controllo editoriale.\nIl progetto dell'enciclopedia di Digital Universe utilizzer\u00e0 la tecnologia wiki. Probabilmente nel 2006 sar\u00e0 avviato un wiki gestito da esperti. \u00c8 anche previsto che successivamente sar\u00e0 messo in opera un secondo wiki pubblico per \"persone normalmente educate\" alle quali sar\u00e0 richiesto di presentarsi con il loro nome reale. Per gli articoli dell'area pubblica sar\u00e0 adottato un sistema di valutazione.\nSono stati forniti dettagli per una progettata \"Encyclopedia of Earth\", che si focalizzer\u00e0 sull'ambiente e sui temi ad esso collegati. Essa utilizzer\u00e0 due wiki paralleli, uno \"stewarded\" e uno \"pubblico\". Il primo sar\u00e0 aperto solo a \"riconosciute autorit\u00e0 scientifiche\" dopo un esame delle loro credenziali. \u00c8 previsto che l'\"Enciclopedia della Terra\" sia coperta da una licenza del genere \"open-content\". Al gennaio 2006 sono stati scritti da esperti pi\u00f9 di 400 articoli, ma il progetto, coordinato da Cutler Cleveland, lancer\u00e0 ufficialmente il suo Earth Portal solo dopo aver prodotto 1.000 articoli, cosa prevista per il marzo 2006. Come Wikipedia, la Encyclopedia of Earth si basa sul software del genere wiki chiamato MediaWiki.\nSanger ha criticato Wikipedia per la sua \"mancanza di rispetto per la competenza\", ma ha dichiarato di vedere Wikipedia e Digital Universe come progetti che \"occupano spazi socialmente complementari\"."}
{"id": "327323", "revid": "834", "url": "https://it.wikipedia.org/wiki?curid=327323", "title": "Maurilio de Zolt", "text": ""}
{"id": "327328", "revid": "599013", "url": "https://it.wikipedia.org/wiki?curid=327328", "title": "Andre Iguodala", "text": "Ha disputato consecutivamente sei NBA Finals (dalla stagione 2014-2015 alla 2019-2020), laureandosi tre volte campione NBA (2014-2015, 2016-2017 e 2017-2018) dopo aver sconfitto in tutte e tre le occasioni i Cleveland Cavaliers. Nella stagione NBA 2015-2016 ha stabilito, con i suoi Golden State Warriors, il record di partite vinte in regular season (73, a fronte di 9 sconfitte), battendo il precedente primato dei Chicago Bulls (72 vittorie e 10 sconfitte nella stagione 1995-1996). NBA Finals MVP nel 2015, NBA All-Star nel 2012, due volte NBA All-Defensive Team (nel 2011 e nel 2014) e NBA All-Rookie First Team nel 2005, \u00e8 stato uno dei giocatori chiave del ciclo vincente dei Golden State Warriors. Con la Nazionale statunitense ha vinto la medaglia d'oro ai Mondiali 2010 e alle Olimpiadi 2012.\nCarriera.\nNCAA.\nIscrittosi all'Universit\u00e0 dell'Arizona nel 2002, Iguodala diventa subito uno dei migliori giocatori in circolazione nella Pac-12 Conference. Nel suo secondo anno, al termine della stagione 2003-04 viene nominato MVP della squadra, in quanto si rivela il migliore per assist, rimbalzi e palle rubate. Quell'anno Iguodala realizza tre triple doppie, ma al Torneo NCAA di quell'anno gli Arizona Wildcats vengono eliminati al primo turno da Seton Hall. Chiudendo una carriera al college con 594 punti (9,6 PP), 409 rimbalzi (6,6 RP) e 95 palle rubate (1,53 PRP) in 62 partite.\nNBA.\nPhiladelphia 76ers (2004-2012).\nStagione 2004-05.\n\u00c8 stato la 9\u00aa scelta assoluta nel Draft NBA 2004 dai Philadelphia 76ers e, nonostante le aspettative sul suo minutaggio fossero basse, Iguodala compie una stagione molto produttiva per un rookie, essendo l'unico giocatore della sua squadra a giocare e partire titolare in tutte le 82 partite di regular season cos\u00ec come nelle 5 giocate nei playoff. In quella stagione Iguodala forma un'intesa particolare con Allen Iverson, ed \u00e8 l'unico giocatore rookie della stagione a realizzare una tripla doppia nella vittoria per 107-84 contro i Detroit Pistons (10 punti, 10 assist e 10 rimbalzi). Termina cos\u00ec la sua prima stagione in NBA con una media di 9 punti, 5.7 rimbalzi, 3 assist, 1.7 palle rubate e 32.8 minuti giocati a partita. Viene nominato quell'anno per l'All-Rookie First Team durante il Rookie Challenge dell'All-Star Weekend. Finisce 4\u00ba nella votazione per l'NBA Rookie of the Year.\nStagione 2005-06.\nAnche durante questa stagione Iguodala gioca partendo da titolare in tutte le 82 partite di regular season. L'11 novembre 2005, nella vittoria per 85-81 contro i Lakers, Iguodala risulta decisivo per la pressione difensiva su Kobe Bryant, contro il quale ottiene anche un fallo di sfondamento. Il 16 novembre Iguodala raggiunge il \"Career-High\" di 26 punti, con 10 rimbalzi e 6 triple segnate su 8, nella vittoria per 121-115 sui Toronto Raptors; sempre contro questa squadra, Iguodala si ripete nella vittoria per 107-80 il 18 dicembre. Il 17 febbraio 2006 Iguodala viene premiato MVP della Rookie Challenge, per la sua prestazione da pi\u00f9 di 30 punti nella squadra dei sophomores.\nStagione 2006-07.\nIl 22 novembre 2006 Iguodala realizza la seconda tripla doppia della sua carriera nella sconfitta per 94-98 contro i Milwaukee Bucks, con 18 punti, 16 rimbalzi e 10 assist.. Con il passaggio di Allen Iverson ai Denver Nuggets dopo 15 partite ed il rilascio di Chris Webber come free agent, Iguodala \u00e8 costretto ad assumere un ruolo da leader e risolleva i 76ers da una serie negativa di 9-26 (al momento del rilascio di Chris Webber), terminando la stagione a 35-47 e mancando di poco l'8\u00ba posto nella Eastern Conference. Il 22 dicembre Iguodala raggiunge un nuovo \"career-high\", segnando 31 punti e 9 assist nella vittoria per 98-93 contro i Boston Celtics, interrompendo cos\u00ec una serie di 12 sconfitte consecutive; una settimana dopo, il 29 dicembre, sorpassa di nuovo il suo \"career-high\" segnando 32 punti nella vittoria per 98-95 sui Portland Trail Blazers. Ancora, il 24 gennaio 2007 Iguodala raggiunge un nuovo \"career-high\" di 34 punti nella vittoria contro i Cleveland Cavaliers di LeBron James, sconfitti 118-115 in doppio overtime. La successiva partita vinta contro gli Atlanta Hawks, in cui Iguodala segna 24 punti, porta a 14 la serie di prestazioni consecutive con pi\u00f9 di 20 punti segnati. Il 2 febbraio ottiene la terza tripla doppia in carriera nella sconfitta per 102-101 contro i Golden State Warriors, con 25 punti, 10 rimbalzi ed un career-high di 13 assist. A causa di un mal di schiena, Iguodala \u00e8 costretto a saltare una partita contro gli Charlotte Bobcats, interrompendo la sua striscia di 232 presenze consecutive da titolare, la terza pi\u00f9 lunga nell'NBA dopo quelle di Bruce Bowen e Tayshaun Prince.\nStagione 2007-08.\nIguodala ha un inizio di stagione travagliato, diventando ad un certo punto il giocatore con pi\u00f9 palle perse nella lega. Si riprende poi realizzando la sua stagione pi\u00f9 prolifica, con una media a partita di 19.9 punti, 4.8 assist e 5.8 rimbalzi, e i Philadelphia 76ers si rialzano da un iniziale 5-13 ad un 40-42 alla fine della stagione. Il 4 aprile 2008 Iguodala mette a referto 30 punti e 10 assist, guidando i 76ers nella vittoria per 109-104 contro gli Atlanta Hawks che permette di blindare un posto ai playoff per la prima volta dopo 3 anni. Ai playoff, tuttavia, Iguodala realizza una brutta serie di prestazioni, con una media di soli 13.2 punti a partita; i Philadelphia 76ers vengono cos\u00ec eliminati al primo turno dai Detroit Pistons, che passano per 4-2 nella serie. Il 17 agosto il 24enne Iguodala accetta e firma un'estensione del contratto con i 76ers per altri 6 anni, per un totale di 80 milioni di dollari.\nStagione 2008-09.\nNella parte iniziale della stagione, i 76ers riescono a formare un roster con alte aspettative, grazie l'arrivo dell'ala Elton Brand e l'esplosione del giovane Thaddeus Young, ed Iguodala migliora le sue qualit\u00e0 soprattutto offensive. Le sue prestazioni sul campo in questa stagione sono di alto livello, ed Iguodala riesce a procurare ai 76ers il 6\u00ba posto nella Eastern Conference e la qualificazione ai playoff, terminando la regular season 41-41.\nAi play-off i 76ers si scontrano con gli Orlando Magic di Dwight Howard. In gara 1 Philadelphia ottiene la vittoria per 100-98 rimontando uno svantaggio di 18 punti; la rimonta \u00e8 guidata proprio da Iguodala con 20 punti, 8 rimbalzi ed 8 assist, il quale segna il canestro del vantaggio finale a 2.2 secondi dalla fine. Tuttavia, i 76ers vengono eliminati 4-2 nella serie, uscendo al primo turno dei playoff per il secondo anno di fila.\nStagione 2009-10.\nLa stagione inizia male per i 76ers, che raggiungono una serie negativa di 12 sconfitte consecutive, durante la quale re-ingaggiano Allen Iverson per sostituire Andre Miller, passato ai Portland Trail Blazers. Iguodala raggiunge nuovi \"career-highs\" in assist, rimbalzi e stoppate, ma la stagione dei 76ers si rivela una delusione e la franchigia conclude con un 27-55.\nStagione 2010-11.\nLe aspettative all'inizio della stagione erano che Philadelphia si riscattasse dalla brutta stagione precedente, ma nonostante ci\u00f2 i 76ers hanno un inizio lento, con 13 sconfitte in 16 partite. Il 6 novembre Iguodala \u00e8 costretto a riposare a causa di uno stiramento del tendine d'Achille destro, fermando la propria striscia di partite consecutive a 252, inferiore solo a quella di Derek Fischer con i Los Angeles Lakers. In questa stagione Iguodala sposta il proprio ruolo da essere il miglior marcatore ad un giocatore pi\u00f9 completo, e nel marzo 2011 ottiene due triple doppie consecutive contro Minnesota Timberwolves e Golden State Warriors.\nNei play-off i 76ers si scontrano al primo turno con i Miami Heat, e Iguodala ha il ruolo di marcare LeBron James e Dwyane Wade. I 76ers vengono eliminati dopo 5 partite, ma Iguodala \u00e8 comunque nominato per l'NBA All-Defensive Second Team. Per lui la stagione termina con delle medie di 14,1 punti, 6,3 assist (\"career-high\"), 5,8 rimbalzi e 1,5 palle rubate a partita.\nStagione 2011-12.\nIl 28 gennaio 2012, giorno del suo 28\u00ba compleanno, ottiene la sua 8\u00aa tripla doppia in carriera con 10 punti, 10 assist e 10 rimbalzi nella vittoria per 95-74 contro i Detroit Pistons. Nella successiva vittoria contro gli Orlando Magic, Iguodala supera Charles Barkley al 4\u00ba posto per palle rubate nella storia dei 76ers. A febbraio viene convocato come riserva per l'All-Star Game tenutosi ad Orlando, in Florida, nonostante la sua media di punti a partita sia la pi\u00f9 bassa tra tutti i convocati; in soli 14 minuti giocati mette a referto 12 punti, 4 rimbalzi e 2 assist.\nAvendo acciuffato l'8\u00ba posto di Eastern Conference, nel primo turno dei playoff i 76ers si scontrano con la squadra 1\u00aa classificata: i Chicago Bulls. In gara 6, Iguodala segna i due tiri liberi decisivi a 2.2 secondi dalla fine, regalando a Philadelphia il passaggio del primo turno per la prima volta dal 2003. Alla fine per\u00f2 i 76ers vengono eliminati al secondo round dai Boston Celtics.\nDenver Nuggets (2012-2013).\nIl 10 agosto 2012 Iguodala passa ai Denver Nuggets in uno scambio che coinvolge 4 squadre, che vede anche il passaggio di Andrew Bynum e Jason Richardson ai Philadelphia 76ers, e di Dwight Howard ai Los Angeles Lakers. I Nuggets ottengono nel corso della stagione una serie di 15 vittorie consecutive e raggiungono i playoff con il risultato di 57-25, entrambi record della franchigia. Vengono per\u00f2 eliminati al primo turno dai Golden State Warriors, nonostante le ottime prestazioni di Iguodala, che esce comunque dai play-off con una media di 18 punti, 5,3 assist, 8 rimbalzi e 2 palle rubate a partita.\nGolden State Warriors (2013-2019).\nStagione 2013-14.\nNell'estate 2013 Iguodala decide di rinunciare all'opzione di rinnovo da 15,9 milioni per la stagione successiva, diventando un free agent, e il 5 luglio firma un contratto quadriennale da 48 milioni di dollari con i Golden State Warriors. Il 4 novembre Iguodala \u00e8 decisivo nella schiacciante vittoria per 110-90 contro i Philadelphia 76ers, segnando 32 punti ed un record personale di 7 triple in una partita. Il 14 novembre Iguodala mette a referto 14 punti e 9 assist, tra cui il buzzer beater che regala a Golden State la vittoria contro gli Oklahoma City Thunder di Russell Westbrook. Il 22 novembre, durante una partita contro i Los Angeles Lakers, Iguodala \u00e8 costretto ad uscire nel terzo quarto per un infortunio al tendine del ginocchio sinistro; torna in campo il 17 dicembre, dopo aver saltato 12 partite. Il 4 gennaio Iguodala segna un altro game-winner a fil di sirena, mettendo la tripla che sancisce la vittoria per 101-100 contro gli Atlanta Hawks ed estendendo a 8 la striscia di vittorie consecutive dei Warriors. Per la sua notevole abilit\u00e0 difensiva, da molti considerata un punto di forza imprescindibile del nuovo roster di Golden State, Iguodala \u00e8 nominato per l'NBA All-Defensive First Team 2013-14, diventando il primo giocatore dei Warriors a ricevere tale onorificenza dopo che Latrell Sprewell fu scelto per l'All-Defensive Second Team nel 1993-94, ed il primo nel First Team dopo Nate Thurmond nel 1970-71.\nIl ciclo vincente: 2014-2019.\nNella stagione 2014-15 il neo-coach dei Warriors Steve Kerr toglie Iguodala dal quintetto base e lo reinventa sesto uomo per dare pi\u00f9 spessore alla panchina; prima di allora Iguodala ha giocato 806 partite di NBA partendo sempre da titolare, segnando un primato assoluto nella lega. A fine marzo, complice anche l'infortunio di Klay Thompson, Iguodala viene reinserito nel quintetto base, e si rimette subito in mostra alzando la sua media di punti a partita a 15.2, con una percentuale realizzativa del 66% e del 47% dalla linea dei 3 punti. Realizza infatti un 9/12 contro gli Atlanta Hawks ed un 9/11 contro i Portland Trail Blazers, partita quest'ultima in cui permette ai Warriors di riconquistare il titolo della Pacific Division dopo 39 anni.\nNei play-off i Warriors conquistano la Western Conference battendo in ordine New Orleans Pelicans, Memphis Grizzlies e Houston Rockets; nella vittoria in gara 5 contro questi ultimi, Iguodala \u00e8 decisivo, nonostante i soli 6 punti segnati, per aver praticamente annullato il pericolo rappresentato da James Harden: per Harden infatti solo 2/11 dal tiro e 13 palle perse, mai cos\u00ec male in una partita di playoff. Nelle Finals i Warriors si scontrano con i Cleveland Cavaliers di LeBron James, e marcare quest'ultimo \u00e8 proprio il compito affidato a Iguodala, ritenuto uno dei pochi giocatori all'altezza. Dopo essere finiti sotto 2-1 nella serie, in gara 4 Iguodala viene schierato titolare a sorpresa al posto di Andrew Bogut: questa si rivela una mossa vincente e Iguodala, che gi\u00e0 era stato il migliore dei suoi nella vittoria in gara 1, segna 22 punti (tra cui 4 triple) nella vittoria per 103-82 che pareggia la serie, mentre \"King James\" chiude la partita con 7 canestri su 22 tiri. Questa modifica del quintetto base volge la serie in favore dei Warriors, che vincono le successive due partite ed il primo titolo dal 1975, con un Iguodala stellare in gara 6 (25 punti, 5 assist e 5 rimbalzi). Proprio \"Iggy\" viene eletto MVP delle Finals, per il merito di aver spostato gli equilibri ed aver mantenuto LeBron ad un 39.8% al tiro, diventando il primo giocatore ad aggiudicarsi questo premio senza aver giocato neanche una partita da titolare in regular season e con meno di 17 punti di media.\nNella seconda stagione in cui riveste il ruolo di sesto uomo, i Warriors iniziano col botto e vincono subito le prime 24 partite consecutive, pur con un roster sostanzialmente invariato. A causa di una distorsione alla caviglia sinistra rimediata durante la vittoria contro i Portland Trail Blazers l'11 marzo 2016, Iguodala \u00e8 costretto a saltare 13 partite, tornando in campo ai primi di aprile. I Golden State Warriors terminano la regular season con il miglior record di sempre (73 vittorie e 9 sconfitte), battendo il 72-10 dei Chicago Bulls 1995-96 di Michael Jordan. Iguodala arriva al 2\u00ba posto nell'assegnazione dell'NBA Sixth Man of the Year Award.\nAi play-off i Warriors battono 4-1 sia gli Houston Rockets nel primo turno, sia i Trail Blazers nel secondo. Nelle finali di Western Conference i Warriors affrontano gli Oklahoma City Thunder di Russell Westbrook e Kevin Durant, e ad Iguodala \u00e8 affidato il compito di marcare quest'ultimo. In gara 2 Golden State pareggia la serie 1-1 proprio grazie a Iguodala, che quando \u00e8 in campo riesce a contenere Kevin Durant, e contribuisce alla vittoria per 118-91 superando la soglia di 1000 punti personali segnati nei playoff. Nonostante i Warriors finiscano sotto 3-1 nella serie, riescono a passare il turno vincendo le successive tre partite, e la difesa di Iguodala \u00e8 decisiva per forzare i Thunder in gara 7. Golden State raggiunge cos\u00ec le NBA Finals per il secondo anno consecutivo e di nuovo contro i Cleveland Cavaliers di LeBron James. Iguodala aiuta i Warriors a portarsi avanti 3-1 nella serie, ma in seguito saranno i Cavaliers a rimontare le Finals 4-3 e vincere il titolo.\nIl 28 novembre 2016 mette a referto 12 punti, 5 assist e 5 rimbalzi, aiutando i Warriors a superare gli Atlanta Hawks 105-100 ed ottenere la 12\u00aa vittoria consecutiva. Il 6 marzo 2017, partendo dalla panchina, guida i suoi in una vittoria per 119-111 sugli Atlanta Hawks, con un \"season-high\" di 24 punti e 4/6 dall'arco dei tre punti. L'11 marzo Iguodala viene multato per 10,000 $ per una battuta su coach Kerr, la quale ha scatenato una polemica a sfondo razziale travisando il significato delle parole del giocatore, che si \u00e8 poi scusato. I Warriors chiudono la stagione 2016-17 come prima classificata ad Ovest con un record di 67-15.\nAi play-off, la gara-3 delle semifinali di Conference contro gli Utah Jazz \u00e8 per lui la 100\u00aa partita di play-off in carriera, in cui mette a referto 11 punti (di cui 2/3 da tre punti). Il 12 giugno 2017 si laurea campione NBA per la seconda volta in carriera, e anche in questo caso contro i Cleveland Cavaliers, e in gara 5 emerge dalla panchina con la sua migliore prestazione di quei playoff, coronata da 20 punti.\nDopo essere stato vicino al trasferimento come unrestricted free agent, il 2 luglio Iguodala accetta il rinnovo con i Warriors per altri tre anni dietro un compenso di 48 milioni di dollari. L'11 dicembre 2017, nella vittoria 111-104 sui Portland Trail Blazers, Iguodala gioca la sua partita numero 1000 di regular season, diventando il 126\u00ba giocatore a superare questo traguardo. A partire dal 13 febbraio 2018, coach Steve Kerr decide di responsabilizzare ulteriormente i giocatori e mantenere alta la loro concentrazione, per cui affida ai leader Iguodala e Draymond Green il compito di gestire i time out e decidere gli schemi da impiegare in campo. Durante i playoff, Iguodala rimedia una non meglio specificata contusione alla gamba sinistra in gara 3 delle Conference Finals contro gli Houston Rockets, ed \u00e8 costretto a saltare 6 partite di playoff; rientra poi in gara 3 delle NBA Finals 2018, ancora contro i Cleveland Cavaliers di LeBron, risultando subito determinante per la vittoria che porta i Warriors 3-0 nella serie. I Golden State Warriors vincono poi per 4-0 la serie, conquistando il terzo titolo in 4 anni.\nIl 25 dicembre 2018 Iguodala parte dalla panchina e segna un \"season-high\" di 23 punti, oltre all'importante contributo in difesa marcando LeBron James, nella sconfitta per 127-101 da parte dei Los Angeles Lakers. Mentre nella regular season registra dei \"career-low\" di 5.7 punti, 3.7 rimbalzi e 3.2 assist a partita, durante i play-off riesce ad accrescere le proprie statistiche partendo nel quintetto titolare in molti match, con delle medie di 9,8 punti, 4,3 rimbalzi e 4,0 assist. Grazie alla sua difesa si rivela decisivo in molte partite, come soprattutto nella gara 2 delle finali di Western Conference contro i Portland Trail Blazers, in cui decreta la vittoria dei Warriors per 114-111 rubando la palla a Damian Lillard a fil di sirena, togliendo a quest'ultimo il tiro del possibile pareggio. I Warriors arrivano alle NBA Finals per la quinta stagione consecutiva, ma vengono sconfitti in 6 partite dai Toronto Raptors. Iguodala riesce comunque a portare a casa ottime prestazioni come quelle in gara-2, segnando la tripla a 5 secondi dalla fine che sancisce la vittoria per 109-104.\nA fine giugno 2019 \u00e8 stato intervistato nel programma radiofonico \"The Breakfast Club\", ed ha rivelato che l'infortunio riportato nella postseason del 2018 contro gli Houston Rockets, che lo ha costretto a saltare 6 gare dei play-off, era in realt\u00e0 una frattura alla gamba, che per\u00f2 era stata descritta dallo staff medico dei Warriors come una semplice contusione.\nMiami Heat (2020-2021).\nIl 7 luglio 2019 i Golden State Warriors cedono Iguodala ed una prima scelta futura al Draft NBA ai Memphis Grizzlies, ricevendo in cambio Julian Washburn ed una traded player exception da 17,2 milioni di dollari; lo scambio permette a Golden State di liberare spazio salariale per acquistare D'Angelo Russell. Per volont\u00e0 del presidente dei Warriors, Joe Lacob, la maglia n\u00ba 9 di Iguodala viene ritirata. Tuttavia, Memphis non convoca Iguodala per il training camp, in quanto l'intenzione della squadra \u00e8 di cedere il giocatore ad una contender per il titolo NBA 2020: tra le squadre interessate al difensore ormai 35enne ci sono Los Angeles Clippers e Houston Rockets.\nIl 6 febbraio 2020 Iguodala trova l'accordo per lasciare Memphis (senza mai avere giocato) e si accasa ai Miami Heat, in seguito ad un accordo che coinvolge anche i Minnesota Timberwolves. Come parte dell'accordo, ha trovato con gli Heat un accordo per un contratto biennale da 30 milioni complessivi dal 2020 al 2022, con il secondo anno come Team Option.\nCompie l'esordio in maglia Heat il 9 febbraio nella sconfitta in trasferta contro i Portland Trail Blazers, giocando 22 minuti e tornando al canestro dopo pi\u00f9 di met\u00e0 stagione senza aver disputato alcuna partita.\nLa franchigia della Florida conclude la regular season al primo posto in Southeast Division e al quinto posto complessivo nella Eastern Conference, riuscendo a centrare l'accesso alla post-season.\nNei playoff i Miami Heat riescono a dare il loro meglio e raggiungono le NBA Finals (fondamentale il contributo di Iguodala in Gara-6 delle Conference Finals contro i Boston Celtics, durante la quale realizza 15 punti in 27 minuti di utilizzo).\nQuesta rappresenta la sesta finale consecutiva giocata dal nativo di Springfield e la quinta contro LeBron James, nel frattempo passato ai Los Angeles Lakers.\nNazionale.\nViene convocato per la prima volta dal coach Mike Krzyzewski per il Campionato mondiale maschile di pallacanestro 2010 in Turchia, in cui vince l'oro battendo in finale i padroni di casa della Turchia per 81-64.\nViene poi convocato per le Olimpiadi di Londra nel 2012, soprattutto per via della sua eccezionale abilit\u00e0 difensiva e versatilit\u00e0. Anche in questo torneo vince l'oro, battendo in finale la Spagna per 107-100."}
{"id": "327332", "revid": "306856", "url": "https://it.wikipedia.org/wiki?curid=327332", "title": "Museo storico italiano della guerra", "text": "Il museo storico italiano della guerra di Rovereto \u00e8 situato nel quattrocentesco castello di Rovereto, unica rocca veneziana in Trentino.\nCol tempo il museo pass\u00f2 ad accogliere tra le sue collezioni anche materiale inerente alle guerre coloniali italiane e la seconda guerra mondiale. La collezione, costituita grazie a donazioni pubbliche o di associazioni e privati locali, raccoglie armi, uniformi, opere d'arte, fotografie, cimeli, manifesti, oggetti di uso quotidiano in trincea, onorificenze, lettere e diari.\nIl museo \u00e8 coordinatore della Rete Trentino Grande Guerra.\nStoria del museo.\nVenne fondato nel 1921 con lo scopo di documentare la Grande Guerra che coinvolse tutta la citt\u00e0 di Rovereto e le localit\u00e0 limitrofe sia con la deportazione della sua popolazione in altre regioni dell'impero sia per la vicinanza col fronte stesso, con le immancabili conseguenze sulle sue istituzioni. Tra i suoi fondatori si ricordano Antonio Rossaro, Antonio Piscel, Giuseppe Chini e Giovanni Malfer. Il museo fu inaugurato nel castello il 12 ottobre 1921 dal re d'Italia Vittorio Emanuele III.\nNel 2002, in seguito alla chiusura del Piccolo museo navale di Laives, il museo ne acquist\u00f2 i modelli di navi militari a grande scala.\nLe esposizioni permanenti.\nIl percorso espositivo \u00e8 composto sommariamente da tre parti. Nella prima \u00e8 illustrata il periodo che va dall'epoca napoleonica alla Prima guerra mondiale. Poi segue una parte concentrata sul Castello, su alcuni particolari della struttura fortificatoria veneziana e sul modo di combattere in quel epoca. Nell'ultima parte si ritorna sull'argomento della Grande Guerra illustrandone alcuni aspetti. In seguito sono descritti le sale nell'ordine di visita proposto:\nArmi e soldati da Napoleone alla Prima guerra mondiale.\nLa prima sala \u00e8 dedicata alle trasformazioni avvenute nel modo di combattere dall\u2019Ottocento fino alla Prima guerra mondiale e come lo sviluppo tecnologico ha influenzato e trasformato successivamente la tattica e la strategia militare. Sono esposti armi ed uniformi che coprono il periodo dalle guerre napoleoniche fino all'inizio del Novecento, che ha visto l'introduzione di nuovi armamenti, come la mitragliatrice o il siluro e come questi cambiamenti hanno portato all'abbandono delle divise multicolori per passare a colori neutri o mimetici.\nIl Risorgimento in salotto\nIn questa sala sono esposti varie ceramiche dipinte, bottiglie sagomate e soprammobili che raffigurano episodi e protagonisti del Risorgimento italiano. Episodi che illustrano la campagna di Napoleone in Italia, le guerre di indipendenza, la spedizione dei Mille, la presa di Roma, la celebrazione della famiglia Savoia e personaggi come il primo re d\u2019Italia Vittorio Emanuele II e il successore Umberto I, Giuseppe Mazzini, il conte Cavour, Giuseppe Garibaldi, nonch\u00e9 l\u2019imperatore d\u2019Austria Francesco Giuseppe. Questi oggetti decoravano i salotti borghesi ed erano elementi di un processo di costruzione di un\u2019identit\u00e0 nazionale italiana. Nel corso del \u2018900, con la diffusione della fotografia, dei giornali illustrati e del cinematografo, questo genere di produzione diminu\u00ec notevolmente, ma non si esaur\u00ec del tutto.\nLa Grande Guerra.\nLa terza sala si occupa della Grande Guerra e dei motivi perch\u00e9 fu chiamata cos\u00ec. Funge da introduzione anche alle prossime sale che seguono e mostra alcuni aspetti particolari della prima guerra mondiale come la guerra di posizione combattuto, la guerra di massa e come i soldati e i comandi si dovevano adattare allo sviluppo imposto dalla tecnologia e dalle nuovi armamenti come ad esempio l'aeronautica militare. Nel centro della sala \u00e8 esposto un biplano Nieuport-Macchi Ni.10 recentemente restaurato, uno dei pochi velivoli ancora esistenti ed utilizzato nella Grande Guerra. Con questa sala finisce la prima parte espositiva e si passa alla visita dei due torrioni e del terrapieno visitando cos\u00ec la parte dedicata al castello ed alle armi antiche.\nIl terrapieno.\nIl terrapieno \u00e8 un particolare elemento di fortificazione costruito tra la fine del Quattrocento e l\u2019inizio del Cinquecento come risposta architettonica al crescente utilizzo delle artiglierie di assedio. In pratica si tratta di una grande massa di terra posta dai Veneziani tra due muri di cortina per contrastare la forza d\u2019urto delle artiglierie.\nLungo una passerella una serie di installazioni e video mostrano l\u2019evoluzione del modo di combattere fra il \u2018500 e il \u2018700, dal quadrato di picchieri alla fila di fucilieri. Nella parte centrale, un video e delle immagini illustrano la trasformazione del castello dalle sue origini nel Tredicesimo secolo fino ad oggi, evidenziando le modifiche strutturali apportate nelle diverse stagioni. Nella parte finale sono esposti alcuni esemplari di lantaka, artiglierie in bronzo in uso nei mari dell\u2019Estremo oriente.\nTorrione Marino.\nL'allestimento nel recente restaurato Torrione Marina si sviluppa su due piani. Al piano superiore gli oggetti esposti testimoniano come si combatteva tra \u2018500 e \u2018700: la fanteria, armata di armi in asta \u2013 picche, alabarde e spiedi \u2013 e organizzata in \u201cquadrati\u201d di migliaia di soldati, riusciva a contrastare efficacemente la cavalleria pesante. Sono esposti anche le prime armi da fuoco come moschetti e archibugi, nonch\u00e9 armi dell'Impero ottomano. Al piano inferiore sono esposti invece gli strumenti dell\u2019officina del fabbro armaiolo, fondamentale in ogni castello. Due animazioni video, suddivisi tra i due piani, illustrano inoltre l'evoluzione delle prime armi da fuoco e l'evoluzione della citt\u00e0 di Rovereto dall'epoca medioevale fino ai giorni nostri.\nTorrione Malipiero.\nNel Torrione Malipiero, anche esso recentemente restaurato con la fedele ricostruzione della copertura in legno, sono esposti armi e strumenti dalla preistoria al Medioevo. Nelle vetrine si possono vedere materiali dell\u2019et\u00e0 neolitica, armi e oggetti in rame e bronzo nonch\u00e9 oggetti in ferro della cultura celto-retica. Esposti sono anche reperti del periodo etrusco e romano, materiali della cultura longobarda e medioevali, in buona parte provenienti dall\u2019area trentina. Il Torrione ospita regolarmente anche mostre fotografiche temporanee.\nL'anno 1918.\nCon questa sala inizia la terza parte del percorso espositivo che si ferma su alcuni aspetti particolari della Grande Guerra come gli avvenimenti del fronte italo-austriaco dopo la rotta di Caporetto dell\u2019ottobre 1917. L'anno 1918 \u00e8 stato l'anno della svolta per l'esercito italiano, l'anno della mobilitazione di massa e dello sforzo bellico sostenuto. Una serie di materiali d\u2019archivio \u2013 cartine, manifesti e fotografie \u2013 illustrano queste vicende. Inoltre sono esposti varie uniformi delle principali nazioni belligeranti, tra cui quelli di un Alpino, di un fante austro-ungarico delle truppe d'assalto, di un fante tedesco, inglese, americano e francese. Sono esposti inoltre varie modelli di mitragliatrici che testimoniano il grande sforzo delle industrie belliche dei vari paesi nonch\u00e9 forse l'arma da fuoco pi\u00f9 caratteristica della prima guerra mondiale.\nVita di trincea e prigionia.\nQuesta sala \u00e8 dedicata specificamente alla guerra e alla vita in trincea e alla durezza della vita in prima linea. Per buona parte della giornata i soldati erano impegnati a realizzare quanto necessario per la loro sopravvivenza \u2013 trincee, strade o ricoveri \u2013 e a trasportare materiali e attrezzature di ogni genere. Sono esposti alcuni armi e attrezzature caratteristiche della guerra in trincea come le maschere antigas, le pinze tagliafili e rudimentali mazze per il combattimento uomo a uomo. Inoltre affronta anche l'argomento dei prigionieri di guerra italiani. Sono esposti una serie di schizzi del artista Pietro Morando che documentano la vita di prigionia, fatti da Morando stesso durante la sua prigionia di guerra.\nPropaganda e sanit\u00e0.\nVasta rassegna di materiali di propaganda italiani ed austro-ungarici. Volantini, locandine e cartoline documentano lo sforzo fatto per sostenere il morale dei propri soldati, incrinare quello del nemico, neutralizzare le spinte pacifiste e convincere i civili a sostenere i costi della guerra. Le vetrine presentano una serie di oggetti personali \u2013 sigarette, lettere, taccuini, carte da gioco \u2013 che testimoniano come i soldati impiegavano il proprio tempo libero.\nLa parte finale della sala \u00e8 dedicata alla sanit\u00e0 militare.Nelle vetrine sono esposti ferri chirurgici, fasce, medicamenti, materiali di primo soccorso, protesi.\nL\u2019impianto radiologico da campo qui esposto fu impiegato dall\u2019esercito italiano nelle retrovie del fronte. Costruito dalla ditta Balzarini di Milano veniva trasportato in 6 casse da due muli, cos\u00ec da raggiungere qualsiasi localit\u00e0. Nella tenda, adibita a camera oscura, si sviluppavano le lastre.\nLa sala della Campana.\nLa sala \u201cdella Campana\u201d venne realizzata negli anni venti del secolo scorso per conservare i documenti della storia della Campana dei Caduti che, tra il 1925 e il 1961, diffuse i suoi rintocchi dal torrione Malipiero e di cui \u00e8 qui presente il grande calco originario. Le pareti sono riccamente decorate con gli stemmi delle citt\u00e0 che contribuirono alla realizzazione, contornati da stelle, figure zodiacali e scritte celebrative.\nOggi la sala ospita una sezione dedicata alle vicende sul fronte italo-austriaco tra lo scoppio della guerra e l\u2019armistizio.\nLe artiglierie della Grande Guerra.\nLe profonde caverne che oggi ospitano le artiglieri furono realizzate durante la seconda guerra mondiale come rifugio antiaereo, a protezione della popolazione di Rovereto. All'interno vi \u00e8 raccolta una collezione di pezzi di artiglieria della Grande Guerra, italiani, austro-ungarici, tedeschi, inglesi, francesi e belgi che precedentemente si trovavano nel fossato del castello. La raccolta, una delle pi\u00f9 ampie visitabili in Italia, comprende bombarde, obici e cannoni, materiale di munizionamento. Esposti sono anche numerose fotografie e testi che illustrano modalit\u00e0 di impiego, funzioni ed effetti di queste armi.\nPeriodicamente il museo integra le sue collezioni con esposizioni temporanee connesse con le tematiche trattate dallo stesso.\nLe esposizioni temporanee.\nNel corso degli anni il museo ha ospitato varie mostre temporanee:\nAttivit\u00e0 editoriale.\nL'attivit\u00e0 editoriale del Museo Storico Italiano della Guerra inizia quasi subito dopo la sua costituzione nel 1921. Dagli anni venti furono pubblicati dall'allora direttore ed ex reduce della prima guerra mondiale nonch\u00e9 volontario trentino nell'esercito italiano, Mario Ceola, una serie di pubblicazioni inerente alla Grande Guerra e l'Irredentismo in Trentino. Ceola fu anche autore della prima guida del museo nel 1927, ripubblicata varie volte negli anni successivi.\nNella recente attivit\u00e0 editoriale il museo ha pubblicato vari testi storici, scientifici e memorialistica anche in collaborazione con altri enti come ad esempio l'Ufficio Storico dell'Esercito Italiano. Alcuni pubblicazioni sono considerati di fondamentale importanza in materia come i testi sui distintivi da berretto austro-ungarico (\"Kappenabzeichen\"), sulla storia delle fortificazioni nel Tirolo, sui soldati trentini in divisa austro-ungarica combattenti in Galizia o sui volontari italiani nella prima guerra mondiale.\nIl museo cura dal 1993 anche una pubblicazione periodica, gli \"Annali\", consultabili anche online, con contributi storici, scientifici e saggi che comprendono anche le relazioni sulle attivit\u00e0 del museo.\nProvveditore.\nIl provveditore del museo \u00e8 Francesco Frizzera. Il predecessore fu Camillo Zadra uscito per pensionamento alla fine del 2018."}
{"id": "327333", "revid": "124862758", "url": "https://it.wikipedia.org/wiki?curid=327333", "title": "Andy Selva", "text": "Considerato uno dei migliori calciatori sammarinesi, con la nazionale \u00e8 primatista di presenze (73) e reti (8).\nCaratteristiche tecniche.\nPunta centrale e uomo-squadra dotato di un'ottima visione di gioco e dal gran \"feeling\" con il gol, abile tiratore dei calci di punizione e nel gioco a due punte.\nCarriera.\nGiocatore.\nClub.\nDopo aver disputato le giovanili nell Endas Monti Inizia la carriera nel 1994-1995, giocando in Serie D con il , con cui segna 5 gol in 26 apparizioni. La stagione successiva realizza 10 gol in 31 gare nel Civita Castellana, sempre in Serie D, prima di passare al (Serie C2) dove rimane nelle stagioni fino a marzo del 1998, disputando 32 gare con un solo gol. Fino all'ottobre del 1999 gioca a , sempre in serie C2, dove complessivamente disputa 40 partite segnando 6 reti.\nNel 1999-2000 torna nel Campionato Nazionale Dilettanti, nel Tivoli, dove segna 15 gol in 21 partite, mentre per la stagione seguente si trasferisce al San Marino dove segna 4 gol in 26 presenze in Serie C2. Nella stagione 2001-2002 gioca in tre squadre differenti: colleziona infatti 3 presenze con il San Marino, poi 5 con la Maceratese in Serie D, segnando anche un gol, e chiude la stagione sempre in Serie D, al (15 gare e 2 gol).\nNell'estate del 2003 passa alla SPAL dove, in due stagioni di Serie C1, gioca 51 gare segnando 22 gol. Nel 2005-06 si trasferisce al Padova, Serie C1 girone A, che lo vende al Sassuolo l'anno successivo. Con la maglia della squadra emiliana, dopo due campionati di Serie C1, conquista una storica promozione in Serie B, contribuendo in modo determinante con 11 reti a trascinare i \"neroverdi\" in vetta alla classifica del girone A. \u00c8 il sesto miglior marcatore assoluto del Sassuolo con 29 reti totali realizzate.\nNel luglio del 2009 viene acquistato a titolo definitivo dall'Hellas Verona, dove, dopo un inizio positivo culminato con la tripletta contro l'Andria BAT, un infortunio al polpaccio ne condiziona il rendimento per parecchi mesi.\nRimasto senza squadra nell'estate del 2011, trova un ingaggio in Serie D nel successivo mese di ottobre, con il Fidene. Il 31 gennaio 2012 La Fiorita, societ\u00e0 di Montegiardino, raggiunge l'accordo con il capitano della nazionale sammarinese; tuttavia vestir\u00e0 la maglia giallobl\u00f9 solo l'anno successivo esordendo il 2 febbraio 2013 contro il Domagnano.\nIl 30 giugno dello stesso anno rimane svincolato, e il 22 luglio seguente parte per il ritiro a Coverciano dei calciatori svincolati sotto l'egida dell'Associazione Italiana Calciatori. Nel campionato successivo ritorna a La Fiorita.\nIl 5 ottobre 2013 firma un contratto con l'Anziolavinio, squadra laziale allenata da Roberto Chiappara, che gioca nel campionato di Serie D.\nNel mercato invernale della stagione 2013-2014 torna a La Fiorita. Il 2 aprile 2017, durante la partita del campionato sammarinese La Fiorita-Juvenes/Dogana, subisce la rottura del tendine d'Achille costringendolo a un intervento chirurgico e mettendo a rischio il prosieguo della carriera agonistica.\nDalla stagione 2017-18 dopo alcune panchine a distanza di sei mesi dal grave infortunio torna a giocare una partita ufficiale valevole per il campionato nella fattispecie la vittoria esterna sul San Giovanni per 3-0 dove entra negli ultimi due minuti della partita, il 17 dicembre torna anche al gol firmando il primo dei due gol nella sfida contro il Cailungo che permettono alla sua squadra di avanzare in coppa nazionale.\nIl 2 agosto 2018, dopo la partita di Uefa Europa League contro il Spartaks Jurmala, annuncia il ritiro dal calcio giocato.\nNazionale.\nIn possesso della doppia cittadinanza, italiana da parte di padre e sammarinese da parte di madre, sceglie di giocare per la nazionale sammarinese di cui \u00e8 stato lo storico capitano e di cui, con 73 presenze e 8 gol realizzati, detiene il primato di presenze e di reti siglate.\nIl 14 ottobre 1998 contro l'Austria firma dal dischetto il suo primo gol in nazionale, nonch\u00e9 l'unico gol messo a segno da San Marino nelle qualificazioni al campionato europeo del 2000. Nel 2001, il 28 febbraio (su calcio di punizione) e il 6 giugno contro il Belgio, realizza le due delle tre reti messe a referto dalla sua nazionale nelle qualificazioni ai Mondiali 2002. Il 28 aprile 2004, grazie al suo gol su calcio piazzato, San Marino coglie il primo e fin qui unico successo della sua storia, sconfiggendo 1-0 il in amichevole. L'anno successivo, il 30 marzo contro il Belgio e il 4 giugno contro la Bosnia ed Erzegovina (su punizione) firma le uniche due reti siglate dalla nazionale del \"Titano\" nelle qualificazioni ai Mondiali 2006. Il 17 ottobre 2007 contro il Galles segna, ancora su calcio piazzato, uno dei due gol sammarinesi nelle qualificazioni al campionato europeo del 2008. Un anno dopo, l'11 ottobre, contro la Slovacchia realizza la sola marcatura messa a segno dalla sua nazionale nelle qualificazioni ai Mondiali 2010.\nIl 13 ottobre 2015 annuncia che la partita persa contro la Slovenia per 0-2 \u00e8 stata l'ultima nella quale il giocatore ha indossato la fascia da capitano. Scende poi in campo nei minuti finali di Norvegia-San Marino (4-1) dell'11 ottobre 2016, a quasi un anno di distanza, totalizzando la settantatreesima e ultima presenza in nazionale.\nStatistiche.\nStatistiche da allenatore.\n\"Statistiche aggiornate al 5 maggio 2021.\"\nNazionale sammarinese Under-17.\n\"Statistiche aggiornate al 30 ottobre 2018.\""}
{"id": "327334", "revid": "1652635", "url": "https://it.wikipedia.org/wiki?curid=327334", "title": "Soviet", "text": "Il Soviet (; IPA: , letteralmente \u00abconsiglio\u00bb) \u00e8 una struttura assembleare finalizzata alla gestione democratica e livellata del potere politico ed economico da parte della classe operaia e contadina. I Soviet nacquero nell'Impero russo all'inizio del XX secolo e divennero fondamento costituzionale dello Stato socialista dapprima nella RSFS Russa e poi in Unione Sovietica. Analoghe strutture, sull'esempio russo e sovietico, si svilupparono successivamente anche in altri Paesi.\nStoria.\nPrime forme di organizzazione operaia.\nLe prime forme di organizzazione operaia nell'Impero russo risalgono agli anni 1896-1897, quando all'interno delle singole fabbriche si formarono clandestinamente dei comitati di sciopero, in un periodo in cui le libert\u00e0 civili e politiche erano vietate.\nUn'altra premessa all'organizzazione dei Soviet, o Consigli, risale all'inizio del 1905, quando lo zar Nicola II volle la costituzione a San Pietroburgo della Commissione \u0160idlovskij, formata da funzionari, industriali e delegati operai. Le riunioni per l'elezione di questi ultimi furono l'occasione per significative rivendicazioni sociali che vennero respinte, portando al fallimento del progetto. L'esperienza maturata dagli operai in questa fase fu messa a frutto nell'organizzazione sia dei gruppi sindacali che dei primi Soviet che, a partire da quello di San Pietroburgo, svolsero un ruolo importante nel prosieguo della Rivoluzione russa del 1905.\nTali organizzazioni, inizialmente finalizzate alla direzione degli scioperi degli operai, divennero in molti casi, sotto l'influsso dei bolscevichi, centri dell'insurrezione armata. In totale nel corso della Rivoluzione nacquero 62 Soviet, alcuni dei quali rappresentanti non solo gli operai, ma anche i soldati, i cosacchi, i marinai, i contadini.\nLe rivoluzioni del 1917.\nCon la sconfitta della Rivoluzione i Soviet cessarono la loro attivit\u00e0, ma furono riproposti nel corso della vittoriosa Rivoluzione di febbraio del 1917. I Soviet iniziarono a riunire insieme i deputati degli operai, eletti nelle assemblee delle fabbriche, e dei soldati, eletti nei reparti militari. Il primo Soviet degli operai e dei soldati fu quello della capitale, nel frattempo ribattezzata Pietrogrado: istituito il 27 febbraio, svolgeva di fatto la funzione di Soviet panrusso. Nacquero inoltre Soviet dei deputati dei contadini e, nelle zone dell'Asia Centrale, dall'estate furono organizzati Soviet musulmani.\nIn una prima fase la maggioranza dei Soviet era controllata dai menscevichi e dai socialrivoluzionari. Tra febbraio e luglio la neoistituita Repubblica russa fu gestita da un doppio potere, quello del Governo provvisorio borghese e quello dei Soviet. La leadership bolscevica port\u00f2 avanti un grande lavoro fra le masse e cominci\u00f2 a conquistare sempre maggiore influenza nei Consigli. Essa premeva per il passaggio pacifico di \"tutto il potere ai Soviet\", secondo il famoso slogan coniato da Lenin nelle Tesi di aprile. Tuttavia, dopo le Giornate di luglio la maggioranza menscevica e socialrivoluzionaria cedette il potere interamente in mano al Governo borghese, cosicch\u00e9 i bolscevichi iniziarono l'organizzazione dell'insurrezione armata. In questa fase, e soprattutto durante la resistenza contro il colpo di Stato di Kornilov, riuscirono ad acquisire la maggioranza in numerosi Soviet, compresi quelli di Pietroburgo e Mosca.\nLa Repubblica dei Soviet.\nAlla vigilia della Rivoluzione d'ottobre operavano in totale 1429 Soviet. Dopo la presa del potere, i bolscevichi concretizzarono l'idea di istituire una vera e propria Repubblica dei Soviet: il II Congresso panrusso dei Soviet dei deputati degli operai e dei soldati proclam\u00f2 infatti il passaggio del potere ai Consigli, ed essi divennero il fondamento del nuovo Stato socialista.\nI Soviet dei deputati degli operai e dei soldati, a maggioranza bolscevica, divennero gli organi del potere nelle citt\u00e0, mentre quelli dei deputati dei contadini, per lo pi\u00f9 controllati dai socialrivoluzionari, nelle campagne. Su iniziativa dei bolscevichi e dei socialrivoluzionari di sinistra si avvi\u00f2, sia a livello centrale che locale, l'unificazione dei Soviet dei deputati degli operai e dei soldati con quelli dei deputati dei contadini. Il processo fu sostanzialmente concluso entro il marzo 1918, dando vita ad un sistema unitario di Soviet i quali, con la costituzione dell'Armata Rossa, assunsero il nome di Soviet dei deputati degli operai, dei contadini e dei soldati dell'Armata Rossa.\nIl sistema dei Soviet fu fissato nella Costituzione sovietica del 1918. Esso comprendeva il Congresso panrusso dei Soviet, i Congressi dei Soviet di oblast', di governatorato, di uezd e di volost' e i Soviet urbani e degli insediamenti rurali, mentre tra le riunioni dei Congressi il potere era esercitato dal Comitato esecutivo centrale panrusso e dai singoli Comitati esecutivi.\nIl diritto di voto attivo e passivo per i Soviet era garantito a tutti i lavoratori, soldati e marinai che avessero compiuto i 18 anni. L'azione dei Soviet era diretta dal Partito Comunista attraverso le proprie apposite sezioni organizzate presso i Soviet di tutti i livelli.\nCon la formazione di Repubbliche e oblast' autonomi furono creati i relativi Soviet e i Congressi dei Soviet delle autonomie. Strutture dello stesso tipo sorsero nelle Repubbliche sovietiche sovrane, come Ucraina e Bielorussia, e tale forma organizzativa si estese anche ad altri Paesi europei e, alla fine degli anni venti, alla Cina.\nNel 1922, con la formazione dell'Unione Sovietica, sorse come nuovo organo superiore del potere statale il Congresso dei Soviet dell'URSS, mentre i Congressi delle singole Repubbliche federate continuarono a operare ciascuno nel proprio territorio. Il nuovo sistema, sullo schema di quello della RSFS Russa, fu confermato nel 1924 nella prima Costituzione dell'URSS.\nI Soviet dei deputati dei lavoratori.\nL'adozione della nuova Costituzione sovietica, nel 1936, pose al vertice della struttura dei Consigli il Soviet Supremo dell'URSS e i Soviet Supremi delle Repubbliche federate, che andarono a sostituire i relativi Congressi dei Soviet. Fu modificato anche il sistema elettorale delle varie assemblee, e il suffragio divenne uguale e diretto, superando i sistemi di ponderazione precedentemente in vigore, resi non necessari dall'avvenuta eliminazione nel Paese delle classi dominanti.\nNell'occasione i Soviet dei deputati degli operai, dei contadini e dei soldati dell'Armata Rossa vennero rinominati Soviet dei deputati dei lavoratori, allo scopo di riflettere l'unit\u00e0 morale e politica raggiunta dalle classi lavoratrici sovietiche. Un ulteriore avanzamento in questo senso si registr\u00f2 con l'adozione della Costituzione del 1977, che proclam\u00f2 conseguita l'unit\u00e0 socio-politica e ideale della societ\u00e0 sovietica. Divenuta l'URSS \u00abStato di tutto il popolo\u00bb, i Consigli vennero rinominati Soviet dei deputati del popolo.\nDurante la perestrojka, le modifiche costituzionali del 1988 istituirono il Congresso dei deputati del popolo dell'URSS quale organo superiore del potere statale al posto del Soviet Supremo, che ne divenne espressione. Analogamente, Congressi dei deputati del popolo sorsero al vertice del sistema sovietico nelle Repubbliche federate.\nDopo la dissoluzione dell'Unione Sovietica il sistema dei Soviet sopravvisse nella Federazione Russa fino al 1993."}
{"id": "327335", "revid": "1982", "url": "https://it.wikipedia.org/wiki?curid=327335", "title": "Arrondissement di Martinica", "text": ""}
{"id": "327337", "revid": "200568", "url": "https://it.wikipedia.org/wiki?curid=327337", "title": "Olean", "text": ""}
{"id": "327340", "revid": "729019", "url": "https://it.wikipedia.org/wiki?curid=327340", "title": "M18 Hellcat", "text": "Il 76 mm Gun Motor Carriage M18 era un semovente cacciacarri costruito negli Stati Uniti d'America durante la seconda guerra mondiale. Gli venne dato il soprannome di Hellcat (\"Megera\") ed \u00e8 ricordato come un veloce ma vulnerabile mezzo anticarro.\nStoria.\nNel dicembre 1941 il \"War Ordnance Department\" emise una specifica per un progetto per un veloce mezzo anticarro che utilizzasse il sistema di sospensioni \"Christie\", il motore Wright Continental R-975 e un cannone da 37 mm.\nDopo le prime esperienze di combattimento in Nord Africa venne deciso che il calibro dell'arma scelto fosse inadeguato e pertanto venne richiesto un cannone da 57\u00a0mm. Durante le prove con i prototipi il calibro del cannone venne portato dai 75\u00a0mm del M3 L/40 ai 76\u00a0mm del 76 mm M1A1 e M1A2; quest'ultima era dotata di freno di bocca ed a 900 m il suo proiettile perforante poteva penetrare una lamiera verticale fino a 176 mm grazie alla velocit\u00e0 alla volata di 1050 m/s. Anche il sistema \"Christie\" delle sospensioni venne abbandonato e si pass\u00f2 ad un sistema a barre di torsione.\nAl contrario dell'M10 Wolverine, realizzato su scafo del carro medio M4 Sherman, l'M18 venne progettato sullo scafo del carro armato leggero M24 Chaffee. Ne risult\u00f2 un mezzo piccolo, pesante circa la met\u00e0 dell'M10, veloce e dotato di un cannone pi\u00f9 potente. Era inoltre disponibile all'interno uno spazio maggiore tanto che potevano essere ospitati 5 uomini di equipaggio, 45 proiettili e una mitragliatrice Browning M2 da 12,7\u00a0mm. Nel febbraio 1943 il progetto divenne definitivo e, in luglio, si inizi\u00f2 la produzione in massa del mezzo. Entr\u00f2 in azione nella campagna d'Italia e in Europa nell'estate del 1944 and\u00f2 ad armare il battaglione semoventi anticarro delle divisioni di fanteria\nIl mezzo eccelleva nell'utilizzo della tattica \"colpisci e fuggi\". La sua bassa sagoma, l'elevata potenza di fuoco e la sua velocit\u00e0 gli davano la possibilit\u00e0 di ingaggiare con successo tutti i carri tedeschi. Al contrario lo rendevano un mezzo poco efficace nella difesa statica di una posizione.\nLa produzione continu\u00f2 fino all'ottobre del 1944 e furono circa 2.500 gli esemplari realizzati. Dopo il conflitto alcuni M18 furono nuovamente utilizzati in combattimento in Corea e su esplicita richiesta, motivata dalla potenza dell'arma e dal suo munizionamento anticarro, l'esercito italiano nel luglio 1952 ne ricevette 130 dall'US ARMY con cui arm\u00f2, a quanto risulta, il 155 reggimento di artiglieria del 5 corpo d'armata che con le sue unit\u00e0 guarniva le regioni del Veneto e Friuli Venezia Giulia in prossimit\u00e0 del confine orientale. Un esempio famoso di impiego recente di questo veicolo \u00e8 dato dagli Hellcat ex-jugoslavi impiegati durante il conflitto jugoslavo degli anni novanta.\nVersioni.\nDa questo mezzo venne tratto un veicolo da trasporto: l'\"Armoured Utility Vehicle M39\". In pratica si trattava di un M18 senza torretta e che veniva utilizzato come trasporto di personale, carichi o trattore di artiglieria."}
{"id": "327342", "revid": "1318658", "url": "https://it.wikipedia.org/wiki?curid=327342", "title": "Cocciniglia", "text": ""}
{"id": "327344", "revid": "112274932", "url": "https://it.wikipedia.org/wiki?curid=327344", "title": "Mela (disambigua)", "text": ""}
{"id": "327345", "revid": "31886", "url": "https://it.wikipedia.org/wiki?curid=327345", "title": "Interprete (lingua)", "text": "Un interprete, inteso come conoscitore di una lingua straniera, \u00e8 una persona che, a differenza di un traduttore, traduce oralmente (o tramite segni nel caso delle lingue dei segni) da una lingua di partenza verso una lingua d'arrivo.\nL'interpretazione \u00e8 caratterizzata non solo dall'evanescenza della lingua orale, ma anche dalla mimica, dalla gestualit\u00e0, da buone conoscenze di retorica, di scioltezza e comprensione della lingua parlata.\nModalit\u00e0.\nSi distinguono fondamentalmente due modalit\u00e0: l'interpretazione \"simultanea\" e \"consecutiva\".\nDurante l'\"interpretazione simultanea\" (cfr. https://web.archive.org/web/20100314063642/http://italia.aiic.net/ViewPage.cfm/article2011.htm) l'interprete traduce simultaneamente il discorso dell'oratore dalla lingua originale nella lingua d'arrivo. Una sua variante, sussurrata, definita \"chuchotage\", prevede che l'interprete sia a fianco dell'ascoltatore, a cui trasmette a bassa voce la traduzione (quest'ultimo tipo di interpretazione presenta il vantaggio di non necessitare di alcuna apparecchiatura tecnologica, a differenza della simultanea).\nL'interprete (solitamente si tratta per\u00f2 di almeno due interpreti che si alternano ad intervalli regolari, genericamente di circa 30 minuti) svolge il suo lavoro in una cabina isolata acusticamente dal resto della sala, utilizzando cuffia e microfono. La contemporaneit\u00e0 delle azioni di ascolto, traduzione ed enunciazione, quasi sempre di testi altamente tecnici o retoricamente complessi, rende necessario un percorso formativo specifico che, oltre allo studio linguistico di alto livello, contempli anche lo studio e la pratica di questa disciplina. \nL'\"interpretazione consecutiva\" invece non si avvale di nessun altro strumento se non il blocco per gli appunti dell'interprete. Questo ascolter\u00e0 porzioni di testo della durata variabile (solitamente da pochi minuti fino a 10-12) prendendo appunti (\"prise de note\") per poi ricostruire l'intero discorso al termine dell'intervento dell'oratore.\nFormazione.\nLa formazione dell'interprete ha luogo presso istituti universitari o parauniversitari (in Italia i corsi di laurea sono organizzati sia da enti appositamente autorizzati dal Ministero, quali le Scuole Superiori per Mediatori Linguistici (SSML), tra cui la Civica Scuola Interpreti e Traduttori di Milano, sia dalle Universit\u00e0, quali ad esempio le scuole superiori di lingue moderne per interpreti e traduttori di Trieste e Forl\u00ec, la UNINT di Roma e la scuola Ca' Foscari di Venezia per Spagnolo, Inglese e Cinese. \u00c8 volta al perfezionamento delle conoscenze linguistiche sia della lingua madre che delle lingue di lavoro, come anche di elementi di sostegno come la presa di appunti (per l'interprete di consecutiva), elementi per l'esercizio della memoria e lo studio di materie ausiliarie come diritto, medicina o economia. Inoltre vengono normalmente considerati anche alcuni aspetti della teoria dell'interpretazione.\nQuesto link https://web.archive.org/web/20111108174918/http://aiic.net/ViewPage.cfm/page60.htm indica le best practices raccomandate dalla Associazione Internazionale Interpreti di Conferenza (interlocutore riconosciuto dalle istituzioni dell'UE, dell'ONU e delle altre organizzazioni internazionali). Se ne raccomanda la lettura, prima dell'iscrizione, a tutti coloro che intendono intraprendere questo percorso di studi. \nAd oggi si svolgono diverse attivit\u00e0 di ricerca sulle modalit\u00e0 di formazione dell'interprete, posti i \"setting\" di natura settoriale nei quali egli opera. Particolari riferimenti sono il \"C.L.I.L. (Content and Language Integrated Learning)\" e il \"P.K.M. (Personal Knowledge Management).\" \nStoria.\nNel XVIII secolo erano principalmente motivi economici e con finalit\u00e0 commerciali che spingevano l'istituzione di scuole per la formazione degli interpreti. La definizione \"interprete\" rimase tuttavia vaga fino al 1945, dato che fino ad allora veniva confusa con il termine traduttore. Solo dopo il 1945 e con la fondazione delle grandi organizzazioni internazionali si pu\u00f2 parlare di una delineazione precisa del ruolo dell'interprete come mediatore orale tra due parlanti una lingua non comune. In Germania il primo corso di laurea specifico per la formazione di interpreti venne aperto nel 1887 all'Universit\u00e0 di Berlino presso il Seminario di Lingue Orientali, in vista dell'allargamento coloniale dell'Impero Tedesco.\nNegli ultimi anni nelle grandi organizzazioni internazionali in cui occorrerebbe la presenza simultanea di molti interpreti di tante diverse lingue \u00e8 invalsa la prassi di utilizzare un doppio interprete, nel senso che un interprete traduce da una delle lingue all'inglese ed un secondo interprete dall'inglese ad un'altra lingua.\nInterprete consigliere.\nPresso le grandi conferenze internazionali in cui vengono normalmente richiesti degli interpreti \u00e8 solitamente richiesta la presenza di un interprete consigliere. Il suo ruolo principale \u00e8 quello di coordinare i gruppi di interpreti presenti e di fungere da tramite tra gli interpreti e il datore di lavoro.\nInterpreti di lingue dei segni.\nL'interprete di lingua dei segni \u00e8 un professionista formato che interpreta da e in una o pi\u00f9 lingue dei segni. L\u02bcinterprete LiS traduce prevalentemente in simultanea, in situazioni di trattativa e conferenza. L'utenza \u00e8 composta da persone sorde, principali utilizzatori della lingua dei segni, ed udenti. A differenza dell'interprete di lingue vocali, l'interprete LiS lavora in posizione ben visibile, date le caratteristiche visuali della comunicazione in lingua dei segni. Nel luogo di lavoro posizione ed illuminazione rivestono grande importanza al pari dell'acustica \u00e8 per questo che gli interpreti devono spesso fare precedentemente al servizio di interpretariato, dei sopralluoghi per garantire che tutto sia disposto al meglio per garantire una fruizione ottimale al pubblico degli eventi.\nGeneralmente, esiste un'associazione di categoria per ogni nazione. In Europa, EFSLI \u00e8 l'associazione alla quale fanno capo le associazioni di categoria della maggior parte degli Stati. Esistono in Italia quattro associazioni di categoria, ANIOS, ANIMU, T'AMILIS ed ANILIS.\nGli interpreti che vogliono associarsi devono superare una selezione da parte di una commissione interna alle associazioni. In queste associazioni gli interpreti devono rispettare un codice etico e deontologico, incentrato soprattutto sul rispetto dei colleghi e della privacy dei committenti. Gli interpreti sono impiegati in diversi settori come interpreti nei convegni, interpreti di trattativa, interpreti in televisione, interpreti personali, interpreti in ambito medico.\nDa sempre si \u00e8 sottolineata l'importanza di questa figura come anche le diverse difficolt\u00e0 che incontra nel suo lavoro soprattutto se si confronta con un pubblico molto ampio. Non essendo una lingua universale risente della territorialit\u00e0 e questo fa s\u00ec che gli interpreti della lingua dei segni italiana siano spesso oggetto di critiche nel loro lavoro perch\u00e9 ritenuti poco chiari nelle loro interpretazioni come per gli interpreti di lingue vocali.\nNon esiste a tutt'oggi un albo degli interpreti LIS, in Italia.\nLa professione in Italia.\nIn Italia, come anche in altri paesi europei ed extraeuropei, non esiste alcun albo ufficiale per gli interpreti (e anche per i traduttori), come invece accade per esempio con i medici, gli avvocati o gli ingegneri; ci\u00f2 nonostante gli albi professionali in Italia sono particolarmente numerosi: esiste comunque in Italia la possibilit\u00e0 di iscrizione agli albi dei periti e degli esperti tenuto dalle camere di commercio.\nIl legislatore ha seguito la strada di riconoscere libere associazioni di professionisti nell'ambito della legge sulle professioni non organizzate. La maggior parte degli interpreti professionisti aderiscono appunto ad associazioni\nIl Miur ha istituito una laurea triennale in Mediazione linguistica (L-12) e una laurea magistrale in Traduzione specialistica e Interpretariato (LM-94)."}
{"id": "327347", "revid": "125179516", "url": "https://it.wikipedia.org/wiki?curid=327347", "title": "Memory leak", "text": "In informatica, un memory leak (\"perdita o fuoriuscita di memoria\") \u00e8 un particolare tipo di consumo non voluto di memoria dovuto alla mancata deallocazione dalla stessa, di variabili/dati non pi\u00f9 utilizzati da parte dei processi.\nCome spiegato sotto, un memory leak ha sintomi simili a quelli di altri problemi, e generalmente pu\u00f2 essere diagnosticato solo da un programmatore che ha accesso al codice sorgente. Molte persone tendono ad indicare qualsiasi aumento involontario del consumo di memoria come un memory leak, anche se non \u00e8 proprio la stessa cosa.\nConseguenze di un memory leak.\nUn memory leak pu\u00f2 peggiorare le prestazioni del computer riducendo la quantit\u00e0 di memoria libera disponibile. L'allocazione di memoria viene di solito gestita dal sistema operativo, cosicch\u00e9 il risultato di un memory leak \u00e8 un aumento dell'occupazione di memoria dell'intero sistema e non solo del programma che lo ha creato. Nel caso peggiore, troppa memoria viene sprecata dai leak e il sistema pu\u00f2 smettere di funzionare correttamente.\nI leak possono non essere gravi o rintracciabili con mezzi normali. Nei moderni sistemi operativi, la memoria usata da un processo viene automaticamente rilasciata al termine del processo, ci\u00f2 significa che un memory leak causato da un programma che resta in esecuzione per poco tempo raramente \u00e8 grave.\nI casi in cui un leak diventa serio comprendono:\nUn semplice esempio.\nQuesto esempio vuole dimostrare come un leak pu\u00f2 nascere, ed i suoi effetti, senza dover conoscere le basi della programmazione. Questo \u00e8 solo un esempio fittizio.\nIl programma in questione fa parte di un software molto semplice dedicato al controllo di un ascensore. Questa porzione di algoritmo viene eseguita ogni volta che qualcuno all'interno preme un bottone.\nQuando il bottone viene premuto:\nQuesto programma potrebbe sembrare corretto, ma contiene un leak. Consideriamo il caso in cui l'ascensore si trova al piano 3 e premiamo il bottone 3. Otteniamo un po' di memoria che non restituiremo mai. Ogni volta che succede perdiamo un po' di memoria.\nQuesto problema non avr\u00e0 un effetto immediato. Le persone non premono il bottone di un piano su cui stanno, ed in ogni caso ci pu\u00f2 essere abbastanza memoria da gestire questa situazione centinaia o migliaia di volte. Ma alla fine la memoria finir\u00e0. Potrebbe richiedere mesi o anni, o potrebbe non essere mai scoperto.\nLe conseguenze potrebbero essere sgradevoli; alla fine l'ascensore smetterebbe di funzionare. Se il programma avesse bisogno di memoria per aprire le porte, qualcuno potrebbe restare intrappolato all'interno, visto che non abbiamo risorse per aprirle.\nBisogna notare che il memory leak aumenta finch\u00e9 il programma \u00e8 in esecuzione. Ad esempio, se un calo di elettricit\u00e0 blocca l'ascensore, al ritorno dell'alimentazione la memoria sar\u00e0 completamente disponibile ed il lento processo di perdita di memoria deve ricominciare da zero.\nProblemi di programmazione.\nI memory leak sono errori comuni nella programmazione, specialmente se si utilizzano linguaggi di programmazione che non hanno un garbage collection automatico, ad esempio il C o il C++. Tipicamente, questo errore si presenta quando un'area di memoria allocata dinamicamente \u00e8 diventata irraggiungibile. L'esistenza di questi problemi ha portato allo sviluppo di molti programmi di debug che permettono di scoprirli in anticipo. \"Purify\", \"Valgrind\", \"Insure++\" e \"memwatch\" sono solo alcuni dei pi\u00f9 popolari per C e C++.\nI linguaggi di programmazione che forniscono una gestione automatica della memoria, come Java, C# o Lisp, non sono immuni dai memory leak. Nonostante il memory manager possa recuperare la memoria irraggiungibile (e quindi inutile) non pu\u00f2 liberare la memoria che ancora pu\u00f2 essere raggiunta (e quindi \u00e8 potenzialmente utile). I pi\u00f9 moderni collector permettono al programmatore di marcare la memoria con vari livelli di utilit\u00e0, corrispondenti a vari livelli di raggiungibilit\u00e0. Il manager non libera memoria se \u00e8 fortemente raggiungibile. Un oggetto viene detto fortemente raggiungibile se \u00e8 linkato direttamente da una \"strong reference\" o indirettamente da una catena di strong reference (una \"strong reference\" \u00e8 una reference che, a differenza di una weak, evita che un oggetto venga cancellato dal garbage collector). Per evitare questo tipo di memory leak, lo sviluppatore \u00e8 responsabile della pulizia della memoria dopo l'utilizzo, solitamente settando la reference a NULL quando non \u00e8 pi\u00f9 necessaria.\nIn linea di massima, la gestione automatica \u00e8 molto pi\u00f9 robusta e conveniente per gli sviluppatori visto che non devono creare un sistema alternativo. \u00c8 pi\u00f9 semplice per un programmatore sapere quando una reference non \u00e8 pi\u00f9 necessaria piuttosto che sapere quando un oggetto non \u00e8 pi\u00f9 referenziato. Bisogna per\u00f2 sottolineare che il sistema automatico, oltre a non eliminare tutti gli errori, obbliga il sistema ad un ulteriore lavoro.\nEffetti di un memory leak.\nSe un programma ha un memory leak ed il suo uso di memoria viene continuamente aumentato, non ci saranno sintomi immediati. Quasi tutti i sistemi hanno una certa quantit\u00e0 di memoria disponibile che pu\u00f2 essere assegnata ai processi. Alla fine la memoria RAM disponibile pu\u00f2 esaurirsi. Questo potrebbe portare a due effetti:\nSe un sistema va in crash per le continue richieste di memoria, probabilmente siamo davanti ad un bug o perlomeno ad un design scadente. Quello che normalmente succede \u00e8 che il programma alla fine chieder\u00e0 memoria che gli verr\u00e0 negata, o perch\u00e9 \u00e8 terminata o per aver raggiunto il proprio limite. Quello che succede a questo punto dipende dal programma:\n\u00c8 un memory leak?\nL'aumento continuo di memoria utilizzata non indica necessariamente un leak. Alcuni programmi accumulano informazioni in memoria (cache). Se la cache cresce tanto da creare problemi, pu\u00f2 indicare errori di design, ma non memory leak visto che quella memoria \u00e8 in realt\u00e0 raggiungibile. In altri casi il programma potrebbe aver bisogno di una grande quantit\u00e0 di memoria perch\u00e9 il programmatore l'ha ritenuta sufficiente per un particolare task (un programma grafico potrebbe caricarsi in memoria un intero file di immagine).\nPer dirlo con altre parole, un memory leak nasce da un particolare tipo di errore di programmazione e, senza avere accesso al codice, si pu\u00f2 solo dire che \"potrebbe\" essere un leak. \u00c8 meglio usare un termine come \"aumento continuo di uso di memoria\" se non si \u00e8 sicuri della causa.\nTuttavia esistono dei tool come valgrind che permettono di analizzare il programma mentre \u00e8 in esecuzione tramite l'utilizzo di speciali librerie modificate al posto di quelle standard. Simili tool consentono l'individuazione di memory leak senza analizzare staticamente il codice sorgente.\nIl termine \"memory leak\" \u00e8 forte ed i non-programmatori potrebbero usarlo per indicare errori non relativi alla memoria come i buffer overrun.\nSemplice esempio di memoria irraggiungibile in C.\nPresentiamo una funzione C che, volontariamente, causa dei leak. Poich\u00e9 il programma cicla in eterno chiamando la funzione errata, alla fine creer\u00e0 il problema.\nint f(){\n char* s;\n s=malloc(50); //Ottieni memoria\n if(s==NULL){ //Non \u00e8 disponibile\n return 1;\n }else { //E\u2019 disponibile\n s[0]='a'; //Scriviamo sulla memoria, per rendere l'allocazione effettiva\n return 0; //Memory leak \u00e8 vedi la nota sotto\n \n /*La memoria era disponibile e puntata da s, ma non \u00e8 salvata.\n Dopo questo ritorno di funzione il puntatore viene distrutto e la memoria\n diventa irraggiungibile. Per correggere il codice bisogna aggiungere\n l'istruzione \"free(s)\u201d all'else prima di \"return 0\"*/\nint main(){ //Questo \u00e8 un loop infinito che richiama il metodo di sopra\n while (1){\n f();\n } //Questa funzione fallir\u00e0 prima o poi\n return 0;\nOccorre notare come, nel precedente esempio, la memoria allocata viene effettivamente acceduta in scrittura. Questo \u00e8 un passo necessario per consentire, su sistemi moderni, il reale verificarsi del problema.\nInfatti, la libreria per l'allocazione della memoria malloc interagisce direttamente con il gestore della memoria del sistema operativo sul quale il programma \u00e8 in esecuzione. I moderni sistemi operativi interpretano l'invocazione della libreria malloc come una richiesta di preriservamento di \"indirizzi virtuali\" e non di memoria fisica. La memoria fisica corrispondente a quegli indirizzi virtuali verr\u00e0 effettivamente allocata soltanto al primo accesso in scrittura.\nPertanto, omettere un accesso alla memoria riservata tramite chiamata a malloc non permette al software di far manifestare il fenomeno del memory leak, almeno fintanto che il sistema operativo avr\u00e0 a disposizione degli indirizzi virtuali liberi in cui preriservare la richiesta di memoria. Dato che nei moderni sistemi a 64 bit lo spazio di indirizzamento \u00e8 molto grande, questo fenomeno potrebbe richiedere una quantit\u00e0 di tempo non indifferente per portare ad un reale arresto dell'applicazione.\nEsempi reali di memory leak.\nGmail.\nGmail ha 2 interfacce, la HTML4.1 e la preferenziale HTML5 pi\u00f9 ricca di funzioni tra cui l'aggiornamento automatico della cassetta postale\nIn modalit\u00e0 HTML5 usa uno script SOAP in cui un bug crea un leak in maniera assolutamente casuale su Mozilla Firefox in ambiente Linux Mint ed assorbe tutta la RAM disponibile bloccando il calcolatore\nSe si ha la fortuna di avere il tab in cui risiede Gmail a portata di cursore (in quelle condizioni il mouse \u00e8 lentissimo e risponde male) lo si pu\u00f2 spegnere, altrimenti si \u00e8 costretti a disattivare l'intero browser\nVLC media player.\nUn bug nel player avviene nella versione 2.2.5.1 Linux quando il lettore ricarica in loop un filmato rinominato assorbendo tutta la potenza di calcolo disponibile di tutte le CPU ed a volte saturando la memoria\nMozilla Firefox.\nLa versione 65 del browser ha un modulo denominato \"Electrolysis\" destinato a far risparmiar tempo in fase di rinfresco dell'intero gruppo di tab non destinato all'aggiornamento riversandone l'intero contenuto in RAM\nPurtroppo in browser non controlla il numero dei tabs coinvolto e se se ne hanno troppi aperti dalla sessione precedente il sistema si pianta praticamente in modo assoluto, per esempio se si hanno circa 300 tabs aperti su un PC con 4GB di memoria il sistema comincer\u00e0 a mostrare la pagina selezionata ed a non essere pi\u00f9 saturo dopo 3h 43min, e comunque il calcolatore non sar\u00e0 responsivo non avendo pi\u00f9 memoria disponibile (il 91.3% di RAM ed il 90.4% di Swap sono impegnati) vanificando l'intero target del progetto Electrolysis"}
{"id": "327349", "revid": "57342", "url": "https://it.wikipedia.org/wiki?curid=327349", "title": "Mariangela Melato", "text": "Incominci\u00f2 a studiare recitazione sotto la guida di Esperia Sperani. Dopo anni di teatro in cui lavor\u00f2 con Fantasio Piccoli, Dario Fo, Luchino Visconti e Luca Ronconi, esord\u00ec al cinema con Pupi Avati nell'horror \"Thomas e gli indemoniati\", noto anche come \"Thomas (Gli indemoniati)\".\nIl successo arriv\u00f2 negli anni settanta, per la partecipazione in film drammatici e commedie di successo, soprattutto per la collaborazione artistica con Lina Wertm\u00fcller e Giancarlo Giannini nelle commedie grottesche: \"Mim\u00ec metallurgico ferito nell'onore\", \"Film d'amore e d'anarchia\" e \"Travolti da un insolito destino nell'azzurro mare d'agosto\".\nFu in questo periodo che ricevette la maggior parte dei suoi premi cinematografici, fra cui quattro David di Donatello alla migliore attrice per \"La poliziotta\" (1974), \"Caro Michele\" (1976), \"Il gatto\" (1977) e \"Aiutami a sognare\" (1981) e altri quattro riconoscimenti speciali. Ha vinto inoltre cinque Nastri d'argento alla miglior attrice, due Globi d'oro, un Ciak d'oro. In ambito teatrale ha vinto due premi Ubu (2002 e 2011) e due premi Eleonora Duse (1987, 1999) come migliore attrice.\nAltern\u00f2 sempre il lavoro fra cinema e teatro: a quest'ultimo si dedic\u00f2 maggiormente nella seconda parte della sua carriera, diradando le partecipazioni al cinema e lavorando saltuariamente per qualche fiction televisiva.\nAmmalatasi di un tumore del pancreas, mor\u00ec l'11 gennaio 2013 all'et\u00e0 di 71 anni.\nBiografia.\nNacque a Milano, nel quartiere San Marco, nel 1941, figlia di Adolfo Melato e di Lina Fabbrica. Il padre, triestino di origini austriache (si chiamava in origine Adolf H\u00f6nig), trasferitosi a Milano negli anni trenta, fu prima traduttore dal tedesco e poi vigile urbano. La madre, milanese, era un'abile sarta e gestiva in casa un piccolo laboratorio che dava lavoro a una decina di ragazze. Aveva un fratello e una sorella: Ermanno (nato nel 1939, fisarmonicista) e Anna (nata nel 1952, attrice e cantante).\nDa giovanissima studi\u00f2 pittura all'Accademia di Brera, disegnando manifesti e lavorando come vetrinista alla Rinascente per pagarsi i corsi di recitazione di Esperia Sperani.\nNel 1960, non ancora ventenne, entr\u00f2 da trovarobe e suggeritrice nella compagnia di Fantasio Piccoli, esordendo come attrice in \"Binario cieco\", di Carlo Terron, rappresentato al Teatro Stabile di Bolzano.\nDal 1963 al 1965 lavor\u00f2 con Dario Fo in ' e \"La colpa \u00e8 sempre del diavolo\". Nel 1966 fu ingaggiata dal Politeama Rossetti di Trieste e nel 1967 lavor\u00f2 con Luchino Visconti ne \"La monaca di Monza\". Nel 1968 la sua affermazione definitiva nella propria attivit\u00e0 teatrale ne lOrlando furioso\" di Luca Ronconi, ma ebbe successo anche nella commedia musicale di Garinei e Giovannini \"Alleluia brava gente\" (1971). Recita nell'originale televisivo per il primo canale Rai, \"Lotta ai rumori\" della serie \"Vivere insieme\" condotta da Ugo Sciascia.\nGli anni settanta e il successo internazionale.\nNel cinema, dopo l'esordio nei film \"Thomas e gli indemoniati\" di Pupi Avati e \"Basta guardarla\" di Luciano Salce del 1970, il successo arriv\u00f2 nel 1971 con il film \"Per grazia ricevuta\" di Nino Manfredi. Ma la vera consacrazione avviene sempre nello stesso anno con \"La classe operaia va in paradiso\" di Elio Petri, al fianco di Gian Maria Volont\u00e9: grazie a questo film, la Melato infatti vince il Nastro d'argento alla miglior attrice. Il successo continua nel 1972 con \"La polizia ringrazia\" di Steno, \"Lo chiameremo Andrea\" di Vittorio De Sica e \"Il generale dorme in piedi\" di Francesco Massaro, in cui recita al fianco di Ugo Tognazzi.\nSar\u00e0 anche Lina Wertm\u00fcller a farla diventare una delle pi\u00f9 grandi attrici degli anni settanta grazie a film come \"Mim\u00ec metallurgico ferito nell'onore\" (1972), con il quale vince un altro Nastro d'argento, \"Film d'amore e d'anarchia\" (1973) e \"Travolti da un insolito destino nell'azzurro mare d'agosto\" (1974), tutti interpretati insieme con Giancarlo Giannini. Per lei \u00e8 un momento d'oro: con l'interpretazione nel film \"La poliziotta\" (1974), ancora diretta da Steno, l'attrice milanese vince il suo primo David di Donatello alla miglior attrice.\nSegue il grande successo ai botteghini con il film \"Di che segno sei?\" (1975) di Sergio Corbucci, nel quale recita in coppia con Adriano Celentano. Il 1976 \u00e8 l'anno della commedia drammatica \"Caro Michele\" di Mario Monicelli, che le frutter\u00e0 il secondo David di Donatello e un Nastro d'argento alla miglior attrice. Sempre nello stesso anno torna a lavorare con Petri per il film \"Todo modo\", di nuovo assieme a Volont\u00e9 e Marcello Mastroianni.\nNel 1977 torna al successo con il film \"Il gatto\" di Luigi Comencini, nuovamente a fianco di Ugo Tognazzi. Grazie a quest'interpretazione vincer\u00e0 il terzo David di Donatello, e nello stesso anno Sergio Citti in \"Casotto\" le dar\u00e0 la possibilit\u00e0 di recitare ancora accanto a Tognazzi, oltre che a Jodie Foster, Gigi Proietti, Paolo Stoppa e Michele Placido.\nIl successo continua con \"La presidentessa\" (1977) di Luciano Salce, \"Saxofone\" (1978) di Renato Pozzetto, \"Oggetti smarriti\" (1980) di Giuseppe Bertolucci e \"Dimenticare Venezia\" (1979) di Franco Brusati, venendo premiata con il quarto Nastro d'argento alla migliore attrice protagonista.\nGli anni ottanta.\nNegli anni ottanta \u00e8 ancora sul grande schermo con \"Il pap'occhio\" (1980) di Renzo Arbore, con il quale si lega sentimentalmente per un lungo periodo; segue inoltre nello stesso anno il ruolo del generale Kala, uno degli antagonisti del film \"Flash Gordon\" di Mike Hodges, e poi \"Aiutami a sognare\" (1981) di Pupi Avati, con il quale vincer\u00e0 il suo ultimo David e il Nastro d'argento, \"Il buon soldato\" (1982), ancora di Brusati, \"Figlio mio, infinitamente caro...\" (1985), di Valentino Orsini, e \"Mortacci\" (1988), di nuovo di Sergio Citti.\nLa sua carriera e la sua indole rimangono comunque indissolubilmente legati al mondo del teatro. Qui affront\u00f2 personaggi di grande impegno nelle tragedie \"Medea\" (1986) e \"Fedra\" (1987) e nelle commedie \"Il caso di Alessandro e Maria\" (1982) di Gaber e Luporini, \"Vestire gli ignudi\" di Pirandello (1990) e \"La bisbetica domata\" di Shakespeare (1992).\nDagli anni novanta alla morte.\nNegli anni novanta e duemila lavor\u00f2 per la televisione: \"Scandalo\" (1990), \"Una vita in gioco\" (1991), \"Due volte vent'anni\" (1995), \"L'avvocato delle donne\" (1997), \"Rebecca, la prima moglie\" (2008) e \"Filumena Marturano\" (2010) ed \u00e8 proseguito il suo impegno teatrale, spesso in collaborazione con il Teatro di Genova (\"Il lutto si addice ad Elettra\", 1996; \"La dame de Chez Maxim\", 1998; \"Fedra\", 1999; \"Un amore nello specchio\" e \"Madre Coraggio e i suoi figli\", 2002; \"La centaura\", 2004; \"Chi ha paura di Virginia Woolf?\", 2005; \"Il dolore\", 2010); mentre per il cinema recit\u00f2 in \"La fine \u00e8 nota\" (1993) di Cristina Comencini, \"Panni sporchi\" di Mario Monicelli, \"Un uomo perbene\" di Maurizio Zaccaro (1999) e \"Vieni via con me\" (2005) di Carlo Ventura e partecip\u00f2 al documentario su Alda Merini, \"Una donna sul palcoscenico\" (2009) di Cosimo Damiano Damato, presentato alle Giornate degli Autori della 66\u00aa Mostra internazionale d'arte cinematografica di Venezia, recitando alcune poesie inedite della grande poetessa milanese.\nCompagna per molti anni dello showman Renzo Arbore, \u00e8 deceduta l'11 gennaio 2013 in una clinica romana a 71 anni per un tumore del pancreas del quale soffriva da tempo. I funerali sono stati celebrati il giorno seguente nella basilica di Santa Maria in Montesanto, detta anche chiesa degli artisti, a Roma. A ricordarla, sul sagrato della chiesa, per volere della stessa Melato, Emma Bonino, con la quale l'attrice si era pi\u00f9 volte apertamente schierata.\nL'urna con le ceneri di Mariangela Melato \u00e8 conservata dalla sorella Anna.\nPremi e riconoscimenti.\nOnorificenze.\n1979: Attestato di civica benemerenza del comune di Milano."}
{"id": "327353", "revid": "1543377", "url": "https://it.wikipedia.org/wiki?curid=327353", "title": "Cinema fantastico", "text": "Il cinema fantastico \u00e8 un genere del cinema classico. Sebbene il fantastico includa alcuni sottogeneri specifici come fantascienza, fantasy, horror, il cinema fantastico \u00e8 spesso identificato con il solo genere fantasy, ovvero quello connotato dalla presenza della magia e di mondi immaginari, di creature leggendarie (quali ad esempio draghi e unicorni), di elementi soprannaturali o fiabeschi.\nEsistono poi filoni nati come commistione tra pi\u00f9 generi, ad esempio l'horror fantascientifico (tra fantascienza e horror) e il fanta-mitologico (personaggi o temi mitologici in un'ambientazione di fantasia), spesso fatto rientrare nel pi\u00f9 vasto filone del peplum. Alcuni fanno inoltre rientrare nel cinema fantastico i film d'avventura e di cappa e spada.\nNel corso del tempo il genere ha continuato ad affermarsi, conquistando una grossa fetta di mercato: se nel 1971 il cinema fantastico (comprendendo fantascienza, horror, fantasy, surreale) rappresentava circa il 5% degli incassi negli Stati Uniti, nel 1982 questa quota era gi\u00e0 salita sorprendentemente fino ad avvicinarsi al 50% e nel 2010 costituiva quasi il 90%."}
{"id": "327354", "revid": "799504", "url": "https://it.wikipedia.org/wiki?curid=327354", "title": "Propilei", "text": "I Propilei () sono l'ingresso monumentale dell'acropoli di Atene. La loro costruzione ebbe inizio nel 437 a.C., e furono completati nel 432 a.C.. Per estensione sono stati chiamati propilei anche altri monumenti dello stesso tipo.\nEtimologia.\nLa parola \u03c0\u03c1\u03bf\u03c0\u03cd\u03bb\u03b1\u03b9\u03b1 () \u00e8 l'unione del prefisso \u03c0\u03c1\u03cc (\"prima\" o \"di fronte a\") coll'aggettivo \u03c0\u03cd\u03bb\u03b1\u03b9\u03bf\u03c2, derivato di \u03c0\u03cd\u03bb\u03b7 (\"cancello\"), e significa letteralmente \"ci\u00f2 che sta davanti al cancello\"; il termine, per\u00f2, \u00e8 venuto a indicare semplicemente un edificio d'ingresso.\nDescrizione.\nI Propilei, di marmo pentelico bianco e pietra grigia di Eleusi, consistono di un corpo centrale con due ali laterali, una verso nord (detta Pinacoteca) e una verso sud (un semplice portico). All'interno dell'ala sud, i blocchi di marmo presentano ancora le bozze lasciate a rilievo per il sollevamento e la messa in opera, il che mostra come l'edificio non abbia mai ricevuto la pulitura finale.\nLa facciata del corpo centrale \u00e8 ornata di sei colonne doriche simili in proporzione, ma non nelle dimensioni, a quelle del Partenone; la coppia centrale di colonne \u00e8 pi\u00f9 distanziata per lasciare pi\u00f9 spazio al carro della processione delle Panatenee, solenne processione che si teneva ogni quattro anni il giorno genetliaco di Atena, il 28 del mese di ecatombeone corrispondente al mese luglio-agosto, in onore della dea Atena Poli\u00e0s (o Poliade), protettrice della citt\u00e0, alla quale la struttura faceva da sfondo.\nAll'esterno la struttura si presenta inequivocabilmente di stile dorico mentre all'interno vi sono colonne ed elementi di stile ionico. L'armonizzazione di questi due stili in un solo edificio necessita di grande abilit\u00e0, e la perfetta integrazione in questo edificio va a tutto merito dell'architetto. Il progetto dovette superare notevoli difficolt\u00e0 tecniche, dovute soprattutto al forte dislivello del passaggio. Il corpo centrale costituiva il vero e proprio ingresso, chiuso fra due facciate doriche con sei colonne. Dei quattro ambienti che dovevano occupare le due ali venne realizzato solo quello di nord-ovest, la Pinacoteca, dove erano raccolti quadri di soggetto mitologico.\nStoria.\nI Propilei sorgono nel luogo in cui era sorto prima l'ingresso delle fortificazioni micenee, poi di quelle di Pisistrato (met\u00e0 del VI secolo a.C.) e infine di quelle costruite tra il 510 e il 480 a.C. Quest'ultimo ingresso fu distrutto nel 480 dai Persiani, venne riparato da Temistocle e da Cimone e infine fu smantellato per far posto ai Propilei attuali, che rientravano nei grandi lavori di rifacimento dell'acropoli promossi da Pericle.\nI Propilei di Pericle furono eretti tra il 437 a.C. (Arpocrazione afferma che i lavori iniziarono sotto l'arcontato di Eutimene) e il 432 a.C. secondo l'audace progetto dell'architetto Mnesicle, ma nel 431 a.C., allo scoppio della guerra del Peloponneso, i lavori furono interrotti e mai portati a termine; secondo Eliodoro questi cinque anni di lavoro comportarono la spesa elevatissima di 2012 talenti.\nI Propilei furono parzialmente distrutti nel 1640 da un'esplosione delle munizioni turche che vi erano depositate.\nNel 1990 \u00e8 iniziata un'opera di ristrutturazione dei propilei atta a correggere i problemi causati dalle precedenti restaurazioni (1909-1917). A seguito di ricerche sono stati eseguiti dei lavori sul mano tra il 2002 e il 2009. Il restauro \u00e8 andato avanti sino al 2015 con il ripristino di alcune colonne e del tetto che mostrano oggi un monumento molto pi\u00f9 completo in termini di anastilosi.\nInfluenza culturale.\nLa struttura dei Propilei (in particolare la sezione centrale) \u00e8 servita da modello in et\u00e0 neoclassica (XIX secolo) come alternativa al modello romano dell'Arco di Trionfo. Ve ne sono numerosi esempi in Germania, come i Propyl\u00e4en nella K\u00f6nigsplatz di Monaco di Baviera, in Germania, costruita sotto il re Luigi I di Baviera, ma soprattutto alla Porta di Brandeburgo a Berlino."}
{"id": "327355", "revid": "6923", "url": "https://it.wikipedia.org/wiki?curid=327355", "title": "Galore - The Singles 1987-1997", "text": "Galore - The Singles 1987-1997 \u00e8 una compilation di singoli della band inglese The Cure, uscita il 28 ottobre 1997, contenente tutti i singoli tratti dagli album \"Kiss Me Kiss Me Kiss Me\", \"Disintegration\", \"Mixed Up\", \"Wish\", \"Wild Mood Swings\" pi\u00f9 un inedito, \"Wrong Number\". L'album ha raggiunto la posizione 37 in Gran Bretagna e la 32 negli Stati Uniti d'America.\nIl video.\nContemporaneamente al disco, \u00e8 uscito in VHS \"Galore - The Videos\", la collezione dei video promozionali per i singoli dell'album, tranne \"Strange Attraction\", per il quale non \u00e8 stato girato alcun video."}
{"id": "327356", "revid": "184755", "url": "https://it.wikipedia.org/wiki?curid=327356", "title": "Terrazzo alla veneziana", "text": "Il battuto di terrazzo alla veneziana, chiamato pi\u00f9 spesso terrazzo alla veneziana, \u00e8 un tipo di pavimentazione tipico dell'area veneziana e triveneta. \nLa pavimentazione \u00e8 composta da granulati di marmo e di pietre di diametro fino a 40\u00a0mm che come legante hanno calce di ciottolo (o cemento) mista a graniglia fine e cocciopesto fino, con un diametro fino a 5 mm.\nStoria.\nQuello che \u00e8 oggi noto con il nome di terrazzo alla veneziana era utilizzato fino dall'antica Grecia. Attraverso il dominio romano ha poi raggiunto la notoriet\u00e0 anche in Italia.\nAgli inizi, il pavimento in battuto non era altro che del cotto macinato, che poteva provenire dalle demolizioni precedenti o da qualsiasi scarto di lavorazione, mescolato con un legante, allora la calce. Si crede che non venisse nemmeno levigato, lasciando che l'uso normale mettesse in evidenza la granulometria del composto.\nL'inserimento all'interno dell'impasto di piccole parti di marmo \u00e8 probabilmente dovuto a motivi estetici, ma ne aumenta nel contempo la capacit\u00e0 di resistenza all'usura. Tra i pi\u00f9 notevoli esempi vi sono le lavorazioni di decoro artistico che si ritrovano all'interno delle ville romane.\nLe tipologie di realizzazione del pavimento variano da grana fine a grana media con la profilatura delle variazioni di colore tra campo e fascia. Nell'Ottocento si usava la grana pi\u00f9 grossa con la profilatura a tessere irregolari. In seguito, agli inizi del Novecento, si inizi\u00f2 a usare la grana pi\u00f9 fine, profilature con tessere regolari e l'inserimento di decori in stile liberty.\nLa calce idraulica \u00e8 impiegata ancora oggi come legante, sebbene, per questioni economiche, in fase di posa siano spesso usati cementi Portland a ritiro controllato, che abbreviano i tempi per l'ottenimento del risultato finale.\nNel tempo, per motivi di economicit\u00e0, sono state introdotte sul mercato formelle di graniglia in formato 20x20 cm, un compromesso che, secondo alcuni, ha svilito il terrazzo alla veneziana come prodotto artigianale, ma che, d'altro canto, ne ha aumentato in modo notevole la diffusione."}
{"id": "327357", "revid": "1543377", "url": "https://it.wikipedia.org/wiki?curid=327357", "title": "Libretto (notebook)", "text": "Libretto \u00e8 una linea di miniportatili progettata e prodotta dalla Toshiba. La caratteristica principale della linea Libretto \u00e8 il fatto che sono PC Windows completi di dimensioni cos\u00ec piccole da essere tenuti su una mano (le dimensioni sono quasi paragonabili a quelle dei moderni palmari, in cui girano sistemi operativi incompleti o ridotti). Il primo modello, il \"Libretto 20\", usc\u00ec il 17 aprile 1996, aveva un volume di 821\u00a0cm\u00b3 e pesava solo 840 grammi. La produzione venne interrotta nel 1999, anche se un nuovo modello speciale fu presentato nel 2005.\nModelli.\nEsistono diversi modelli. Inizialmente utilizzavano una CPU AMD 486, ma a partire dal \"Libretto 50\" utilizzano CPU Pentium e Pentium MMX.\nEcco i modelli:\nCi sono anche modelli di Libretto che sono usciti solo in Giappone:\nIl \"LIBRETTO ff 1100\" ha anche una fotocamera digitale, un telecomando multimediale ed altro in una confezione circa della stessa dimensione e pesante solo 140g in pi\u00f9.\nCi sono stati anche i modelli \"1010\" e \"M3\".\nNel 2005, Toshiba ha annunciato un nuovo modello, il Libretto U100:"}
{"id": "327359", "revid": "2142040", "url": "https://it.wikipedia.org/wiki?curid=327359", "title": "Ufficio centrale per il referendum", "text": "L'Ufficio centrale per il Referendum \u00e8 costituito presso la Corte Suprema di Cassazione italiana. Esso \u00e8 composto dai tre Presidente di sezione della Corte di Cassazione pi\u00f9 anziani, nonch\u00e9 dai tre consiglieri pi\u00f9 anziani di ciascuna sezione. Il pi\u00f9 anziano dei tre presidenti presiede l'Ufficio e gli altri due esercitano le funzioni di vice presidente. L'Ufficio verifica che le richieste di referendum siano conformi alle norme dell'articolo 138 della Costituzione italiana e alla legge in caso di referendum costituzionale, verifica la conformit\u00e0 alla legge in caso di referendum abrogativo.\nLe richieste di referendum previsto dall'articolo 75 della Costituzione italiana devono essere presentate a partire dal 1\u00ba gennaio ed entro il 30 settembre di ogni anno all'Ufficio centrale per il referendum (di seguito UCR). A partire dal 1\u00ba ottobre l'UCR esamina tutte le richieste depositate, allo scopo di accertare che esse siano conformi alle norme di legge, esclusa la cognizione dell'ammissibilit\u00e0 che spetta alla Corte costituzionale.\nEntro il 31 ottobre l'UCR con ordinanza rileva le eventuali irregolarit\u00e0 delle singole richieste, assegnando ai delegati o ai presentatori un termine, la cui scadenza non pu\u00f2 essere successiva al 20 novembre, per la sanatoria, se consentita. Con la stessa ordinanza l'UCR propone la concentrazione di quelle richieste che presentano omogeneit\u00e0 di materia.\nL'ordinanza deve essere notificata ai presentatori o delegati. Entro il termine previsto nell'ordinanza i rappresentanti dei partiti politici e dei promotori del referendum hanno facolt\u00e0 di presentare per iscritto le loro deduzioni.\nDopo la scadenza del termina fissato nell'ordinanza, entro il 15 dicembre, l'UCR decide con ordinanza definitiva sulla legittimit\u00e0 di tutte le richieste depositate.\nL'UCR si occupa anche di dare un nome alla richiesta referendaria da riprodurre nelle schede di votazione, per renderne immediatamente la comprensione dell'oggetto.\nLa Corte costituzionale non pu\u00f2 esaminare il procedimento che si \u00e8 svolto dinanzi all'UCR, ma deve solo prendere atto della giuridica esistenza del provvedimento positivo.\nL'ufficio deve decidere con un'ordinanza sulla legittimit\u00e0 della richiesta di referendum previsto dall'articolo 138 della Costituzione italiana entro 30 giorni dalla sua presentazione. Esso contesta, entro lo stesso termine, ai presentatori eventuali irregolarit\u00e0. I presentatori possono depositare deduzioni entro cinque giorni. Sulla base delle deduzioni decide l'Ufficio se ammettere la richiesta di referendum. Sempre entro cinque giorni i presentatori possono dichiarare all'Ufficio di voler sanare le irregolarit\u00e0, ma vi devono provvedere entro il termine massimo di venti giorni dalla data dell'ordinanza. Entro le successive 48 ore l'Ufficio centrale si pronuncia definitivamente sulla legittimit\u00e0 della richiesta. Per la validit\u00e0 dell'operazione dell'Ufficio Centrale per il Referendum \u00e8 sufficiente la presenza del presidente o di un vice presidente e di sedici consiglieri.\nL'ordinanza definitiva dell'UCR deve essere comunicata immediatamente al Presidente della Repubblica, ai presidenti di Camera e Senato, al Presidente del Consiglio dei ministri e al presidente della Corte costituzionale (art. 13 legge 352/70). Va notificata a mezzo di ufficiale giudiziario entro 5 giorni rispettivamente ai delegati dei parlamentari richiedenti, oppure ai presentatori della richiesta, o ai delegati dei consigli regionali proponenti."}
{"id": "327363", "revid": "112319390", "url": "https://it.wikipedia.org/wiki?curid=327363", "title": "Glomma", "text": "Il Glomma (detto talvolta anche Gl\u00e5ma) \u00e8 il fiume pi\u00f9 lungo che scorre in Norvegia e in tutta la penisola scandinava. \nOrigine del nome.\nLa forma \"Glomma\" \u00e8 utilizzato nella contea di Viken; invece, nelle contee di Innlandet e di Tr\u00f8ndelag il fiume viene chiamato Glama.L'antica forma viene da \"Glumr\", discendente a sua volta da \"raurm\" e significa \"forte rumore\" oppure \"tuono\".\nDiversi luoghi prendono il nome dal fiume, per esempio Gl\u00e5mdal e Gl\u00e5mos.\nPercorso.\nNel tratto finale il fiume scorre dal lago Aursund vicino R\u00f8ros (S\u00f8r-Tr\u00f8ndelag) e confluisce nel fiordo di Oslo a Fredrikstad. Tra i suoi affluenti principali vanno annoverati:\nIl trasporto di legname.\nPoich\u00e9 attraversa alcuni dei pi\u00f9 ricchi distretti forestali, il Glomma \u00e8 importantissimo per il trasporto di legnami."}
{"id": "327364", "revid": "968255", "url": "https://it.wikipedia.org/wiki?curid=327364", "title": "Spazio vettoriale topologico", "text": "In matematica, uno spazio vettoriale topologico (a volte spazio topologico lineare) \u00e8 uno spazio su cui sono definite sia una struttura topologica sia una struttura lineare, in modo che esse siano compatibili tra loro. Gli spazi topologici lineari sono tra gli oggetti pi\u00f9 studiati dell'analisi funzionale. La ricerca riguardante gli spazi vettoriali topologici \u00e8 stata iniziata da Stefan Banach negli anni trenta, come generalizzazione, appunto, degli spazi di Banach.\nDefinizione matematica.\nSia formula_1 il campo dei numeri reali o complessi, con la sua usuale topologia. Uno spazio topologico vettoriale formula_2 su formula_1 \u00e8 uno spazio vettoriale su formula_1 dotato di una topologia formula_5 tale che:\nIn entrambi i casi, gli spazi prodotto sono dotati della usuale topologia prodotto. Uno spazio topologico vettoriale \u00e8, dunque, una struttura che non solo soddisfa alle ipotesi di spazio vettoriale e topologico, ma garantisce anche una compatibilit\u00e0 tra le due.\nPropriet\u00e0.\nIl successo degli spazi topologici lineari in matematica \u00e8 dovuto alla generalit\u00e0 della loro struttura (molti degli spazi utilizzati pi\u00f9 comunemente sono spazi topologici lineari) ed al tempo stesso alla possibilit\u00e0 di costruire su di essi delle teorie matematiche piuttosto \"ricche\".\nInsiemi limitati.\nUn sottoinsieme formula_12 di formula_2 si dice \"limitato\" se per ogni intorno formula_14 dello formula_15 (lo zero di formula_2 visto come spazio vettoriale), esiste uno scalare formula_17, tale che formula_18 contenga formula_12. La possibilit\u00e0 di parlare di insiemi limitati in un ambito cos\u00ec astratto, \u00e8 stato storicamente uno dei fattori che hanno contribuito allo sviluppo dello studio degli spazi topologici vettoriali.\nDualit\u00e0.\nLe nozioni di dualit\u00e0 sono le pi\u00f9 importanti nell'ambito dello studio degli spazi topologici vettoriali.\nDato uno spazio topologico vettoriale formula_2, \u00e8 naturale considerare il suo spazio duale (o duale \"topologico\", per distinguerlo dal duale \"algebrico\") formula_21, ossia l'insieme i cui elementi sono tutte le applicazioni lineari continue formula_22. Su formula_21 si pu\u00f2 allora definire una topologia formula_24 come la topologia meno fine rispetto alla quale tutti gli elementi di formula_25 siano continui. Tale topologia formula_24 \u00e8 detta topologia debole (in quanto evidentemente pi\u00f9 debole di formula_5). Il fatto notevole \u00e8 che l'insieme formula_2 equipaggiato con topologia formula_24 \u00e8 ancora uno spazio vettoriale topologico.\nConvessit\u00e0.\nGli spazi topologici vettoriali sono le strutture pi\u00f9 generali su cui sia possibile trattare le nozioni di convessit\u00e0. Gli studi in questa direzione hanno portato a definire ed analizzare gli spazi localmente convessi.\nFunzioni a valori in spazi topologici vettoriali.\nLa pi\u00f9 generale classe di funzioni per cui sia nota una teoria dell'integrazione \u00e8 la classe delle applicazioni da uno spazio misurabile a valori in uno spazio topologico vettoriale. Tale nozione \u00e8 nota come integrale di Von Neumann.\nStabilit\u00e0 per prodotti.\nData una famiglia (finita o infinita) di spazi topologici vettoriali formula_30, il loro prodotto cartesiano formula_31 ha una naturale struttura sia di spazio topologico che di spazio vettoriale. Risulta che tale prodotto \u00e8 anche uno spazio topologico vettoriale.\nEsempi.\nLo spazio euclideo formula_32 \u00e8 uno spazio vettoriale topologico, se equipaggiato con la topologia euclidea e con la usuale struttura di spazio vettoriale. Pi\u00f9 in generale, tutti gli spazi di Banach sono spazi vettoriali topologici (con la topologia indotta dalla norma). Tuttavia, esistono strutture molto naturali in matematica che sono spazi vettoriali topologici, ma non sono spazi di Banach. Ad esempio, dato uno spazio di Banach formula_2, possiamo considerare la topologia debole formula_24 su formula_2. Con tale topologia, formula_2 in generale non sar\u00e0 uno spazio di Banach (fanno eccezione gli spazi finito-dimensionali), e tuttavia sar\u00e0 ancora uno spazio vettoriale topologico.\nGli spazi L\"p\" sono spazi vettoriali topologici, qualunque sia formula_37, ma sono spazi localmente convessi solo se formula_38."}
{"id": "327367", "revid": "195", "url": "https://it.wikipedia.org/wiki?curid=327367", "title": "Toshiba Libretto", "text": ""}
{"id": "327368", "revid": "198277", "url": "https://it.wikipedia.org/wiki?curid=327368", "title": "Cameron Diaz", "text": "Biografia.\nCameron Michelle Diaz \u00e8 nata a San Diego (California), da padre statunitense originario di Los Angeles e figlio d'immigrati cubani di origini spagnole, Emilio Diaz (morto nel 2008 per un tumore al fegato), che lavorava come sovrintendente per una compagnia petrolifera, e da madre statunitense di origini inglesi, tedesche e olandesi, Billie Early, un'agente in una compagnia di esportazioni. La Diaz frequent\u00f2 la \"Long Beach Polytechnic High School\".\nA sedici anni intraprese la carriera di modella per l'agenzia Elle e, dopo aver concluso la High School, and\u00f2 a lavorare in Giappone. Tornata negli Stati Uniti, continu\u00f2 l'attivit\u00e0 di modella, che la port\u00f2 a girare il mondo.\nCarriera.\nCameron Diaz debutta in campo cinematografico nel 1994, a 21 anni, recitando nel film \"The Mask - Da zero a mito\", con Jim Carrey, dopo aver fatto i provini e, con sua grande sorpresa (essendo priva di esperienze cinematografiche), viene scelta per il ruolo di protagonista femminile. Nei successivi tre anni recita in film indipendenti, come \"Una cena quasi perfetta\", \"Due mariti per un matrimonio\" e \"Il senso dell'amore\", dopo i quali riprende ad interpretare produzioni commerciali con \"Il matrimonio del mio migliore amico\" e \"Tutti pazzi per Mary\". Ben accolto dalla critica \u00e8 anche il suo ruolo in \"Essere John Malkovich\", che le procura diversi premi.\nNel 2000 \u00e8 poi la volta del primo film \"Charlie's Angels\", adattamento cinematografico della fortunata serie degli anni settanta, nel quale veste i panni della protagonista. Per il seguito, \"\" diventa la seconda attrice, dopo Julia Roberts, a ricevere un compenso di venti milioni di dollari per un singolo ruolo.\nOltre al ruolo canonico di attrice, si cimenta nell'attivit\u00e0 di doppiatrice, prestando la voce al personaggio di Fiona nel film animato \"Shrek\" e nei sequel \"Shrek 2\", \"Shrek terzo\" e \"Shrek e vissero felici e contenti\".\nNel 2009 le viene intitolata una stella della Hollywood Walk of Fame.\nNel 2011 ha partecipato a due film nel ruolo di protagonista: in \"The Green Hornet\" interpreta il ruolo di Lenore Case, assistente e ricercatrice del Calabrone Verde, mentre in \"Bad Teacher - Una cattiva maestra\" interpreta il ruolo di Elizabeth Halsey, un'insegnante di scuola media. Nel 2012 recita in \"Che cosa aspettarsi quando si aspetta\" nel ruolo di Jules, una delle cinque donne in attesa di un figlio. L'anno successivo prende parte al film \"The Counselor - Il procuratore\", accanto a Michael Fassbender, Brad Pitt, Javier Bardem e Pen\u00e9lope Cruz, con la regia di Ridley Scott.\nNel 2018 annuncia di essersi ritirata a tempo indeterminato dalla carriera di attrice per dedicarsi alla sua vita privata.\nVita privata.\n\u00c8 stata fidanzata dal 2003 al 2007 con il cantautore Justin Timberlake. Il 5 gennaio del 2015, si \u00e8 sposata nella sua casa di Beverly Hills, California, in una cerimonia ebraica, con il musicista Benji Madden. La coppia si era conosciuta dieci mesi prima grazie alla sua cara amica e ora cognata, Nicole Richie. Il 3 gennaio 2020 la coppia annuncia, tramite Instagram, la nascita della prima figlia, Raddix Madden, nata tramite madre surrogata il 30 dicembre 2019.\nDoppiatrici italiane.\nNelle versioni in italiano dei suoi film, Cameron Diaz \u00e8 stata doppiata da:\nCome doppiatrice, viene sostituita da:"}
{"id": "327372", "revid": "628767", "url": "https://it.wikipedia.org/wiki?curid=327372", "title": "Aethelbald di Mercia", "text": "Era figlio di Alweo, nipote di Eowa e fratello di Penda. Secondo alcune fonti, pass\u00f2 i primi anni della sua vita in esilio.\nCon la morte di Ceolred, nel 716, torn\u00f2 nel suo paese e sal\u00ec al potere. Riusc\u00ec ad imporre l'autorit\u00e0 di Mercia nel sud dell'Inghilterra dopo la morte di Wihtred del Kent nel 725 e l'abdicazione di Ine del Wessex.\nDivenne poi Bretwalda. Nel 752 Aethelbald fu sconfitto da Cuthred del Wessex, territorio su cui, per\u00f2, sembra aver poi ripreso il potere. Fu assassinato nel 757 ad opera della sua guardia personale a Seckington, nel Warwickshire. La guerra civile che ne segu\u00ec fu vinta da Offa di Mercia."}
{"id": "327378", "revid": "287204", "url": "https://it.wikipedia.org/wiki?curid=327378", "title": "K\u014dnstantinos M\u012btsotak\u012bs", "text": "Biografia.\nLe origini.\nMitsotakis proviene da una famiglia di politici: nel suo albero genealogico figura un insigne statista: Eleutherios Venizelos, un politico di formazione liberale che diresse il Paese, nei difficili anni che seguirono la Prima guerra mondiale. Anche il nonno e il padre ricoprirono la carica di deputati al Parlamento ellenico.\nGli anni giovanili.\nMitsotakis prese parte al movimento di resistenza che combatteva l'invasore tedesco sul suolo di Creta. Consegu\u00ec la laurea in Giurisprudenza e Scienze Politiche presso l'Universit\u00e0 Capodistria di Atene.\nPrimi passi in campo politico.\nNel 1946 fu eletto deputato al Parlamento. Negli anni Sessanta milit\u00f2 nelle file dell'Unione di Centro formazione politica di centro guidata da Ge\u014drgios Papandreou. Nel 1967 si mise a capo di un gruppo di dissidenti in seno al partito, i cosiddetti \"Apostati di luglio\", la cui defezione provoc\u00f2 il crollo del governo di Giorgio Papandreou.\nL'esilio ed il ritorno in patria.\nDopo il colpo di Stato dell'aprile 1967 che istituiva la dittatura militare in Grecia, Mitsotakis fugg\u00ec all'estero. Fece ritorno in patria nel 1974, alla caduta della giunta militare.\nAlle prime elezioni libere si present\u00f2 come indipendente ma non fu eletto. Vi riusc\u00ec invece alle successive come deputato del piccolo partito dei \"Nuovi Liberali\". Due anni dopo abbandon\u00f2 i Nuovi liberali per entrare a far parte di \"Nuova Democrazia\", il grande partito di destra fondato nel 1974 da K\u014dnstantinos Karamanl\u012bs. Dal 1978 al 1980 ricopr\u00ec la carica di Ministro degli affari esteri. Alle elezioni del 1981 la vittoria arrise al PaSoK e Nuova Democrazia pass\u00f2 all'opposizione. Il partito conservatore fu sconfitto pure alle elezioni del 1984.\nAlla guida del partito.\nNel 1984, Mitsotakis divenne leader di Nuova Democrazia. Alle elezioni fissate il 18 giugno 1989, pur diventando il partito pi\u00f9 votato, egli non riusc\u00ec a raggiungere la maggioranza assoluta a causa della legge elettorale proporzionale e nonostante i socialisti avessero sub\u00ecto un enorme calo di popolarit\u00e0 in seguito allo scoppio dello scandalo Koskotas. Si procedette cos\u00ec ad una strana alleanza tra comunisti e conservatori su cui potesse reggersi il governo di Tzann\u012bs Tzannetak\u012bs esponente di 2\u00ba piano di Nuova Democrazia, perch\u00e9 i comunisti avevano espresso il loro veto ad un governo guidato da Mitsotakis. Una delle decisioni pi\u00f9 importanti del nuovo parlamento fu quella di togliere l'immunit\u00e0 parlamentare all'ex primo ministro Andrea Papandreou cos\u00ec come a tre dei suoi ex ministri affinch\u00e9 potessero essere giudicati dal Tribunale speciale. Si concord\u00f2 anche di andare ad elezioni anticipate che si tennero il 9 novembre 1989 che confermarono i risultati precedenti. Intanto, circa 10 giorni prima Paolo Mpakoyannis, genero di Mitsotakis e portavoce del governo Tzannetakis, era stato ucciso in un agguato tesogli dal gruppo terroristico 17 Noemvri\nSi decise di formare un governo di non politici che avesse il sostegno di tutto il parlamento, detto ecumenico. L'incarico fu affidato a Xenophon Zolotas. Il successivo appuntamento elettorale fu fissato per l'8 aprile 1990.\nAlla guida del governo.\nFinalmente le elezioni parlamentari del 1990 diedero a Mitsotakis la vittoria tanto agognata; ma era una ben misera vittoria: si reggeva su appena due seggi di maggioranza. Mitsotakis divenne primo ministro affrontando molti e difficili problemi: le casse dello stato erano dissanguate dopo dieci anni di politica economica suicida adottata da Andreas Papandreou.\nLo scenario internazionale stava mutando in maniera radicale. Ad agosto si sarebbe avuto l'ultimo sussulto dell'Unione Sovietica. La prima guerra del golfo si stava profilando all'orizzonte.\nUno dei pochi amici dei Greci, la Iugoslavia era smembrata e ai confini settentrionali del paese si era creata una nuova formazione statale che rivendicava per s\u00e9 il nome di Macedonia, fatto che offendeva profondamente l'orgoglio e il sentimento nazionale greco.\nL'alleanza con gli USA.\nCi\u00f2 che pi\u00f9 stava a cuore al nuovo Primo ministro era riannodare i rapporti con gli Americani, compromessi dopo 10 anni di permanenza dei socialisti al governo. Fu cos\u00ec che qualche mese dopo il Parlamento approv\u00f2 il nuovo patto difensivo con gli USA e la nave militare Limnos fu spedita nel Golfo Persico. Il presidente statunitense George Bush arriv\u00f2 ad Atene il 1\u00ba luglio del 1991; Mitsotakis si rec\u00f2 a Washington nel settembre successivo. Si ebbe l'impressione che il contenzioso con la Turchia e lo spinoso problema di Cipro non fosse poi un problema irrisolvibile ora che i socialisti se ne erano andati.\nIl programma economico.\nIl 9 dicembre del 1991 il Governo Mitsotakis sottoscrisse gli accordi di Maastricht, ratificati dal parlamento greco il 2 gennaio 1992. L'adesione implicava il risanamento dei conti pubblici. Tocc\u00f2 al suo ministro Ioannis Paleokrassas annunciare il 20 gennaio 1992 le nuove misure d'austerit\u00e0 che comprendevano, fra l'altro, il congelamento degli stipendi agli impiegati del pubblico settore. La cosa si tradusse in un calo di popolarit\u00e0 del partito conservatore. Fu cos\u00ec che alle elezioni suppletive che avvennero in un collegio elettorale di Atene il PaSoK apparve aver recuperato le posizioni precedentemente perse e si affrett\u00f2 a chiedere elezioni anticipate.\nLa questione del nome \"Macedonia\".\nLa questione del nome che la neonata repubblica sorta dal disfacimento della Jugoslavia dovesse assumere fu complessa. Mitsotakis, resosi conto dell'inettitudine del suo giovane ministro Ant\u014dn\u012bs Samaras a far valere le ragioni della nazione greca presso la comunit\u00e0 internazionale, lo dimise nel marzo del 1992 assumendo egli stesso il dicastero. Inizi\u00f2 un tour presso le maggiori capitali europee perorando la causa della sua nazione: il nuovo stato, per i Greci, usurpa un nome e un simbolo che appartengono esclusivamente alla storia e al popolo greco. Incontr\u00f2 ostilit\u00e0, e provoc\u00f2 anche irritazione. Ma Mitsotakis seppe essere umile e paziente cos\u00ec alla fine la spunt\u00f2 riuscendo a strappare alcuni consensi e promesse. L'allora premier italiano Giulio Andreotti dichiar\u00f2 al termine di un colloquio con Mitsotakis: \u00abSe per la Grecia il nome Macedonia \u00e8 cos\u00ec importante, allora s\u00ec\u00bb.\nIl 4 aprile 1992 i ministri europei si accordarono di non riconoscere il nuovo Stato con il nome Macedonia ma con l'acronimo FYROM, ossia \"Former Yugoslavian Republic of Macedonia\". Pago di questo risultato, Mitsotakis si sbarazz\u00f2 del ministero e lo affid\u00f2 a Michalis Papakostantinou. Intanto, Ant\u014dn\u012bs Samaras preparava la vendetta: il 21 ottobre 1992 abbandon\u00f2 il partito rinunziando anche alla carica di parlamentare per fondare una nuova formazione politica Pol\u00e1n, che vide la luce nel giugno del 1993.\nL'attacco della stampa filosocialista.\nNel 1993 i quotidiani filosocialisti gli sferrarono almeno 3 attacchi che valsero ad alienargli per sempre quel poco di popolarit\u00e0 e di credibilit\u00e0 che gli restava presso il popolo greco. I giornali lo accusarono di corruzione per il modo con cui era stata condotta la privatizzazione di alcune industrie di stato, prima fra tutte la Tsimenta Eraklis, finita nelle mani dell'italiana Calcestruzzi.\nFu poi accusato di essere l'organizzatore di un contrabbando di reperti archeologici dalla Grecia alla Germania, portato avanti dal questore di Atene, Michalis Nistikakis (\u039c\u03b9\u03c7\u03ac\u03bb\u03b7\u03c2 \u039d\u03b7\u03c3\u03c4\u03b9\u03ba\u03ac\u03ba\u03b7\u03c2 in greco), suo amico personale. \nInfine, un funzionario della compagnia telefonica nazionale, tale Christos Mavrikis, dichiar\u00f2 al quotidiano Eleftherotypia di aver spiato le conversazioni telefoniche di personalit\u00e0 politiche su ordine di Nikos Grillakis, un ex ufficiale con una lunga militanza nei servizi segreti nazionali e all'epoca consigliere del Primo ministro. In seguito alle pubblicazioni, fu aperta un'inchiesta ma Nikos Grillakis, invece di presentarsi agli inquirenti, prefer\u00ec riparare a Skopje. Nella capitale macedone intraprese una lucrosa attivit\u00e0 di mediatore d'affari per conto soprattutto di imprenditori greci. Nel 2001 Grillakis pubblic\u00f2 un libro dal titolo \"Rivelazioni\" (\"in greco: Apokalypto, \u0391\u03c0\u03bf\u03ba\u03b1\u03bb\u03cd\u03c0\u03c4\u03c9\") in cui ammette di aver messo su un apparato di intercettazioni telefoniche su ordine e per conto di Mitsotakis.\nL'affare Lalas.\n\u00c8 opinione di molti, espressa anche su vari quotidiani greci dell'epoca, che Mitsotakis fosse anche colui cui veniva regolarmente consegnato il materiale derivante da intercettazioni telefoniche di colloqui riservati tra l'ambasciatore statunitense ad Atene ed esponenti della Casa Bianca, tra cui lo stesso presidente Bush. Le intercettazioni erano state effettuate per un lungo periodo da un umile impiegato dell'ambasciata di origine greca, Steven John Lalas che fu poi arrestato, per delazione, pare, dello stesso Mitsotakis e di sua figlia Dora Mpakoyannis, dietro forti pressioni del governo statunitense. Questa ipotesi che non trova riscontro nella versione ufficiale fornita dalla CIA sull'arresto di Lalas, \u00e8 stata comunque formulata su articoli di autorevoli quotidiani greci. A sostegno di questa tesi viene fornito il fatto che il capo dei servizi segreti greci era stato rimosso per intervento di Dora Mpakoyannis e sostituito con un uomo di fiducia della stessa e con il precipuo scopo di pilotare con la dovuta discrezione l'arresto della talpa nell'ambasciata americana. \nLe dimissioni.\nL'arresto di Steven Lalas avvenne ai primi di maggio del 1993. Il 9 settembre 1993, il deputato di Nuova Democrazia, Giorgio Simpilidis (\u0393\u03b9\u03ce\u03c1\u03b3\u03bf\u03c2 \u03a3\u03b9\u03bc\u03c0\u03b9\u03bb\u03af\u03b4\u03b7\u03c2) ritir\u00f2 la fiducia al governo facendo venire meno la precaria maggioranza parlamentare su cui si reggeva Mitsotakis che fu costretto a rassegnare le sue dimissioni nelle mani del presidente della Repubblica.\nLe elezioni furono fissate per il successivo 10 ottobre e si conclusero con la vittoria del partito socialista. L'incarico di primo ministro fu assegnato ad Andreas Papandreou.\nMitsotakis si dimise da capo del partito e gli successe Miltiad\u012bs Evert\nDinastia politica.\nL'eredit\u00e0 politica di Mitsotakis \u00e8 stata raccolta sia dalla figlia maggiore Dora Bakogiannis, prima donna ad assurgere alla carica di sindaco di Atene, ma anche ministro della Cultura e degli esteri, che dal figlio Kyriakos, gi\u00e0 deputato al parlamento greco e leader del partito Nuova Democrazia e dall'8 luglio 2019 Primo ministro della Grecia."}
{"id": "327436", "revid": "5456", "url": "https://it.wikipedia.org/wiki?curid=327436", "title": "Touch-down", "text": ""}
{"id": "327438", "revid": "29035", "url": "https://it.wikipedia.org/wiki?curid=327438", "title": "Rangifer Tarandus", "text": ""}
{"id": "327440", "revid": "290023", "url": "https://it.wikipedia.org/wiki?curid=327440", "title": "Mnesicle", "text": "Biografia.\nMnesicle fu l'architetto incaricato della costruzione dei Propilei dell'Acropoli di Atene, nel corso dei grandi lavori promossi da Pericle. Il cantiere fu avviato durante l'arcontato di Eutimene nel 437 a.C., e secondo Eliodoro il Periegeta , dur\u00f2 cinque anni.\nAllo scoppio della Guerra del Peloponneso, nel 432 a.C. i lavori furono interrotti e mai pi\u00f9 ripresi.\nPer la grande abilit\u00e0 con cui Mnesicle riusc\u00ec a integrare lo stile dorico e quello ionico in un unico armonioso insieme, alcuni studiosi gli attribuiscono anche una partecipazione al cantiere dell'Eretteo."}
{"id": "327443", "revid": "125948172", "url": "https://it.wikipedia.org/wiki?curid=327443", "title": "Gustavo II Adolfo di Svezia", "text": "Uomo ambizioso e combattente infaticabile, soprannominato \"il leone del Nord\", re Gustavo di Svezia ebbe un ruolo centrale nella Guerra dei Trent'anni. Sceso in campo ufficialmente nel 1630 per difendere gli interessi e la libert\u00e0 protestanti, feroce oppositore dell'Editto di Restituzione, egli volle, pi\u00f9 di ogni altra cosa, tutelare la posizione del suo regno, contrastare i tentativi egemonici nel Mar Baltico da parte dell'impero e tentare di stabilire la sovranit\u00e0 svedese nei territori degli stati tedeschi, puntando anche, qualora l'esito del conflitto fosse stato differente, a conquistarne il titolo regale.\nBiografia.\nI primi anni.\nGustavo Adolfo nacque il 9 dicembre 1594 al castello Tre Kronor, figlio dell'allora duca Carlo Vasa (poi re col nome di Carlo IX di Svezia) e della sua seconda moglie, Cristina di Holstein-Gottorp. Egli venne battezzato coi nomi di Gustavo (in ricordo di suo nonno paterno) e Adolfo (in onore del capostipite degli Holstein-Gottorp, suo nonno materno Adolfo). Gustavo Adolfo, per parte di madre, apparteneva infatti ad uno dei lignaggi pi\u00f9 illustri delle famiglie principesche tedesche, nonch\u00e9 una delle casate sostenitrici del protestantesimo. Suoi cugini erano pertanto Filippo d'Assia, Maurizio di Sassonia, Guglielmo d'Orange e Maurizio di Nassau.\nGustavo Adolfo ottenne un'attenta educazione per l'epoca. All'et\u00e0 di sei anni, aveva gi\u00e0 compiuto il suo primo viaggio nel Mar Baltico, in pieno inverno, passando poi dalla Finlandia e dal Golfo di Botnia per il viaggio di ritorno. Dall'et\u00e0 di otto anni, prese parte stabilmente alle riunioni del Consiglio di Stato ed a partire dai dodici anni ebbe il mandato di negoziare con inviati stranieri. All'et\u00e0 di quindici anni tenne per conto del padre il suo primo discorso pubblico. Durante la sua giovinezza egli ebbe un'educazione essenzialmente militare non mancando di intrattenersi spesso coi soldati che svolgevano regolare servizio alla corte di Carlo IX, oltre che con gli ufficiali stranieri che pervenivano in Svezia per cercare nuovi servizi dopo la guerra ispano-olandese. Nel 1610 Gustavo Adolfo ottenne dal padre il ducato di Dalarna.\nSempre durante gli anni giovanili, Gustavo Adolfo ebbe una storia d'amore con Ebba Brahe, ma le condizioni di corte lo indussero a sacrificare questo amore ed a sposare poi nel 1620 la principessa Maria Eleonora del Brandeburgo, sorella del principe elettore Giorgio Guglielmo.\nLa prima descrizione di Gustavo Adolfo risale al 1616 quando un inviato olandese scrive di lui: \"Sua Maest\u00e0 \u00e8 alto di statura, proporzionato nella sua costruzione, una luce brillante in volto, capelli lunghi e biondi ed una barba appuntita\".\nLa successione a Carlo IX e i primi anni di regno.\nDestinato a grandi imprese, gi\u00e0 dal 1610, quando aveva solo 16 anni, Gustavo Adolfo condusse l'esercito svedese ad arginare l'invasione danese del Gotland orientale. Poco tempo dopo, il 30 ottobre del 1611, morto il padre, gli successe sul trono di Svezia con il nome di Gustavo II Adolfo. Secondo la legge svedese, fu posto sotto la tutela, pi\u00f9 formale che sostanziale, di Giovanni Skytte, che impart\u00ec al nuovo sovrano una solida e supplementare educazione.\nIl momento politico per la Svezia era difficile: all'esterno il paese scandinavo era in guerra con la Danimarca, la Russia e la Polonia, il cui re Sigismondo Vasa rivendicava il trono svedese di cui era stato privato dallo zio Carlo IX, interprete dell'avversione nazionale per la religione cattolica, di cui Sigismondo era fervente seguace; all'interno la monarchia, poco amata dai sudditi, era avversata dalla grande nobilt\u00e0, che mal tollerava il duro autoritarismo con cui l'aveva trattata Carlo IX, ancor prima di ascendere al trono, quando aveva funto da reggente per il nipote durante la sua assenza. Il suo assolutismo era culminato con l'eccidio di Link\u00f6ping (1600), nel quale furono uccisi alcuni capi della grande nobilt\u00e0 e del loro leader Erik Sparre.\nSubito, il giovane Gustavo, appena diciassettenne, prese ardite decisioni per il bene del Paese: nel dicembre del 1611 accord\u00f2 sotto giuramento ulteriori privilegi alla grande feudalit\u00e0 oltre a quelli di cui gi\u00e0 godeva fin dal 1569 e nomin\u00f2 primo ministro il capo del suo consiglio, Axel Oxenstierna, cui affid\u00f2 la sfera civile e amministrativa del regno. All'esterno la sua politica venne improntata ad una riorganizzazione dei confini e dell'interno, e a tale fine concluse una tregua con la Danimarca (Pace di Kn\u00e4red, 1613), con cui riusc\u00ec a riottenere la citt\u00e0 di Alvasborg dietro il pagamento di una forte somma di denaro, ponendo fine alla Guerra di Kalmar (1611-1613). Sebbene svantaggiosa, questa pace scongiur\u00f2 ulteriori successi del re Cristiano IV di Danimarca, oltre a guadagnare alla Svezia l'appoggio dei protestanti olandesi, preoccupati dall'espansionismo danese, che permisero al giovane re scandinavo di pagare i propri debiti.\nSeguirono anni di riorganizzazione interna, con la creazione di Corti d'Appello (Svea hovr\u00e4tt), che abolirono molte pratiche risalenti al Medioevo (1614); la riorganizzazione sul modello olandese della Cancelleria e della Tesoreria; lo sviluppo dell'Universit\u00e0 di Uppsala per la formazione di funzionari efficienti; lo sviluppo economico del Paese, con il miglioramento della produzione di sbarre di ferro e l'incremento della produzione del rame, di cui la Svezia era produttrice, commercializzato poi tramite l'utilizzo di navi olandesi. Ma fu il fronte militare che impegn\u00f2 maggiormente l'opera di Gustavo II Adolfo. L'intento del re scandinavo era quello di creare un'armata professionale, in luogo delle orde mercenarie violente e indisciplinate tipiche dell'Europa dell'epoca: stabil\u00ec dunque una leva obbligatoria ventennale per tutti gli svedesi atti alle armi, a cui impose una ferrea disciplina e un comportamento alieno da ogni vizio, come il bere, il bestemmiare o il gioco d'azzardo, secondo le pi\u00f9 rigide regole della fede protestante. Inoltre band\u00ec le prostitute dalle colonne militari, ammettendo come uniche donne presenti solo le mogli dei soldati. Fece dunque dei suoi uomini degli individui rispettabili, che durante la ferma militare provvide sempre a fornire di vestiti atti al clima in cui operavano, tende robuste e cibo a sufficienza.\nInoltre, il re rese proprietari terrieri tutti i militari, dando loro una solida stabilit\u00e0 economica, nonch\u00e9 il rispetto della popolazione, che non aveva nulla da temere al loro passaggio. Questa armata il monarca pens\u00f2 bene di farla addestrare costantemente sul campo; il quadro gerarchico fu chiaramente definito, cos\u00ec come la suddivisione in reparti, per la quale quattro compagnie da 150 uomini ciascuna costituivano un battaglione, due battaglioni un reggimento e due, tre o quattro reggimenti una brigata.\nIl Seicento era il secolo del tercio, la formazione a quadrato della fanteria di picchieri, protetti agli angoli da moschettieri. Lo schieramento bellico svedese sul campo rifletteva le convinzioni di Gustavo che fosse ormai il moschetto l'arma da privilegiare sul campo di battaglia in luogo della picca. Quest'ultima, tuttavia, la fece modificare, rendendola refrattaria al taglio delle spade nemiche, accorciandola e rivestendo in ferro parte del fusto di legno. Ad ogni modo, mantenne i picchieri nella misura di un terzo del totale degli effettivi, schierandoli sul campo al centro della compagnia, disposta usualmente su sei file di profondit\u00e0, intercalate da moschettieri. Anche questi ultimi poterono tuttavia disporre di armi pi\u00f9 leggere, che consentirono di fare a meno di grucce e cavalletti, e pi\u00f9 funzionali, col passaggio dal meccanismo a miccia a quello a ruota. Inoltre i moschettieri furono addestrati a sparare in gruppo, piuttosto che singolarmente, coordinando le tre file in cui erano schierati affinch\u00e9 una sparasse mentre le altre ricaricavano. Per la cavalleria, il condottiero scandinavo si avvalse di corazzieri, che addestr\u00f2 a caricare al galoppo, per squadroni in linea o a scacchiera, facendo uso di sciabole durante la carica e di pistole in mischia - mentre tutti gli altri usavano fare il contrario - e dragoni, che usava schierare sulle ali e dietro la linea di fanteria, frammischiandoli a squadre di moschettieri. Riform\u00f2 anche l'artiglieria, riducendo a soli tre i calibri, per fruire con maggior facilit\u00e0 di munizioni, e disponendo cos\u00ec di bocche da fuoco d'assedio, con proiettili a palla, da campagna e reggimentali, che sparavano a mitraglia o a grappolo.\nPacificata la contesa con la Danimarca, Gustavo Adolfo rivolse la sua attenzione ad oriente, dove il cugino Sigismondo, sovrano della Confederazione Polacco-Lituana, stava combattendo i russi dello zar Michele di Russia in un conflitto nuovamente risalente al tempo di Carlo IX, la Guerra d'Ingria. Tra alterne vicende, la guerra di protrasse fino al 1617: la pace venne siglata a Stolbova, priv\u00f2 la Moscovia di uno sbocco sul Baltico e garant\u00ec il dominio svedese sino alle terre del lago Ladoga.\nLa guerra con la Polonia.\nIl conflitto che lo vide maggiormente coinvolto fu per\u00f2 quello con la Polonia, ove il re Sigismondo (della stessa famiglia di Gustavo II), stava tramando per detronizzarlo ed ottenere il trono di Svezia. La guerra, protrattasi per dodici anni, vide l'intervento in campo anche della Danimarca, alleata degli svedesi, e dell'Austria, al seguito dei polacchi. Se Cristiano IV di Danimarca dovette cedere all'avanzata austriaca (pace di Lubecca, 1629), Gustavo II riusc\u00ec a piegare Sigismondo, facendosi anche consegnare i territori della Livonia, inclusa la capitale Riga.\nFu nel corso di questa guerra che Gustavo Adolfo pens\u00f2 di stabilire un'alleanza con i principi protestanti tedeschi in funzione antiasburgica. Niente di meglio di un matrimonio dinastico per cementare l'alleanza. Nel dicembre del 1620 infatti, il re di Svezia si spos\u00f2 con Maria Eleonora del Brandeburgo, figlia dell'elettore Giovanni Sigismondo di Brandeburgo e di Anna di Prussia; la neo sposa, tre giorni dopo, fu incoronata regina di Svezia nella cattedrale di Stoccolma. Per tutte queste campagne militari e per il suo coraggio in battaglia, il sovrano scandinavo fu soprannominato il \"Leone del Nord\".\nLa guerra dei trent'anni.\nSconfitta militarmente, la Polonia strinse ancora di pi\u00f9 i legami con l'Impero e quando questo occup\u00f2 la Pomerania, si trov\u00f2 in diretto contatto con la potenza scandinava. La Svezia era, in effetti, balzata in primo piano nelle vicende europee e aveva avuto una fioritura economica senza pari grazie agli sviluppi dell'industria mineraria ed alla produzione agricola.\nGustavo II, che aveva l'intenzione di creare un \"mare nostrum\" svedese nel mar Baltico, vide nell'avanzata austriaca in Pomerania una nuova dichiarazione di guerra.\nCos\u00ec, armati con gli armamenti pi\u00f9 recenti e fedelmente convinti e uniti nella loro fede protestante, gli svedesi attaccarono la Pomerania sbarcando nell'isola di Usedom il 6 luglio 1630. Alla vigilia di salpare per il continente, il re svedese aveva pubblicato un manifesto in cinque lingue, diffuso in tutta Europa, in cui spiegava perch\u00e9 scendeva in guerra. Appena sbarcato, ne dett\u00f2 un secondo, nel quale accusava i grandi elettori, che si erano schierati con l'Imperatore, capo della fazione cattolica, di tradire la loro fede, che lui solo ora si trovava a difendere. Ma nessuno si mosse, e Gustavo dovette guadagnare alleati con la forza delle armi. Un alleato importante fu per\u00f2 la Francia, che, sebbene nazione cattolica, si era schierata con la fazione protestante per contrastare le mire egemoniche dell'imperatore austriaco. Il patto di alleanza fu stretto il 23 gennaio 1631 con il Trattato di B\u00e4rwalde: il primo ministro francese, il cardinale Richelieu avrebbe fornito i mezzi finanziari (circa 400.000 talleri), mentre Gustavo si sarebbe impegnato a mantenere un esercito di 30.000 fanti e 6000 cavalieri. Inoltre nessuno dei due contraenti avrebbe fatto la pace senza il consenso dell'altro, n\u00e9 avrebbe sollevato la questione religiosa. La vittoria sembr\u00f2 arridere a Gustavo gi\u00e0 dai primi scontri: molte roccaforti vennero occupate e a Breitenfeld e a Rain vennero riscosse due importanti vittorie. Monaco e Magonza furono occupate dagli scandinavi.\nL\u00fctzen e la morte del re.\nL'imperatore Ferdinando II d'Asburgo, ormai assediato nei suoi territori ereditari, piegandosi a esorbitanti richieste di concentrazione di potere nelle mani di una specie di dictator, mise nuovamente a capo dell'esercito il generale Wallenstein, precedentemente allontanato nel 1630 per volont\u00e0 dei principi cattolici a causa del palese arrivismo dello stratega tedesco.\nGustavo II, con le truppe galvanizzate dalle facili vittorie, ma stremate dall'attesa della battaglia, secondo la precisa tecnica di Wallenstein che voleva piegare gli svedesi con la fame pi\u00f9 che con l'acciaio, decise di fronteggiare in campo aperto i tedeschi presso L\u00fctzen.\nLa battaglia si svolse con un accanimento riscontrato raramente in epoca moderna. Durante la battaglia re Gustavo II mor\u00ec: venne disarcionato, mentre guidava una carica di cavalleria, da due colpi di moschetto, uno al braccio e uno alla schiena. Si sarebbe salvato se agli imperiali che gli si avvicinarono non avesse risposto con questa frase provocatoria: \u00abSono il Re di Svezia, suggello la religione e la libert\u00e0 della Nazione Germanica con il mio sangue.\u00bb I soldati indispettiti e crudelmente eccitati dall'occasione di eliminare il comandante nemico piantarono le loro picche nel petto del sovrano, crivellandolo. Nella confusione e nella frenesia della battaglia la sua sorte rimase ignota per un certo tempo, ma la sua scomparsa fu in seguito notata e il suo corpo rinvenuto sul campo alcune ore dopo; a causa di questo fatto, le forze svedesi sul fianco destro cessarono gli attacchi e si misero sulla difensiva. Al termine della battaglia dopo sette ore di scontri, n\u00e9 gli svedesi n\u00e9 gli imperiali riuscirono a rivendicare il campo. \nIn patria, la morte del Re venne accolta con un grande lutto nazionale e pochi giorni dopo fu lo stesso parlamento svedese a volergli concedere il soprannome di \"il Grande\", un onore che mai era stato concesso a un monarca svedese e che mai sar\u00e0 concesso dopo di lui.\nDopo le esequie, il corpo venne inizialmente sepolto al castello di Nyk\u00f6ping per volere della moglie che ne conserv\u00f2 anche il cuore in un'urna separata. Maria Eleonora diede disposizioni che il re non dovesse essere sepolto sino a quando lei non fosse morta cos\u00ec da essere sepolta con lui. Pertanto il corpo di Gustavo II Adolfo non venne sepolto sino al 22 giugno 1634 e cio\u00e8 pi\u00f9 di 18 mesi dopo la sua morte. Ella domand\u00f2 anche che la bara venisse mantenuta aperta, di modo che ella potesse visitarlo regolarmente dato che il corpo sembrava rimanere miracolosamente imbalsamato e non dava segni di putrefazione. Alla fine intervenne il cancelliere Oxenstierna il quale, dapprima dispose delle guardie nella sala ove si trovava il corpo del defunto sovrano per impedire altri atti del genere da parte della regina e poi dispose la sepoltura del sovrano nella chiesa di Stoccolma.\nLa successione sarebbe dovuta toccare a Cristina di Svezia, ma, data la sua minorit\u00e0, il potere pass\u00f2 nelle mani di un Consiglio di reggenza a capo del quale si pose il cancelliere Axel Oxenstierna.\nGustavo II Adolfo di Svezia \u00e8 ricordato anche per aver istituito, nel 1632, l' Universit\u00e0 di Tartu, la pi\u00f9 antica universit\u00e0 dell'Estonia.\nMatrimonio e discendenza.\nNel 1620 Gustavo Adolfo spos\u00f2 Maria Eleonora del Brandeburgo, sorella del principe elettore Giorgio Guglielmo, dalla quale ebbe quattro figli, ma aveva gi\u00e0 avuto un figlio da un'amante, Margherita Slots."}
{"id": "327448", "revid": "933835", "url": "https://it.wikipedia.org/wiki?curid=327448", "title": "Seiano", "text": "Biografia.\nGiovinezza e origini familiari.\n\"Eques\" della citt\u00e0 di \"Volsinii\" (moderna Bolsena, in Etruria), nella prima giovinezza fu al seguito del nipote di Augusto, Gaio Cesare, nella sua missione in Oriente, e divenne un favorito di Apicio, gastronomo, al quale si dice si prostitu\u00ec. In seguito spos\u00f2 Apicata, dalla quale ebbe tre figli: Strabone, Capitone Eliano e Iunilla.\nLa famiglia di Seiano era costituita da un'illustre parentela: il padre era Lucio Seio Strabone, prefetto del pretorio sotto Augusto, a sua volta figlio di una Terenzia, sorella della moglie di Mecenate. La madre era invece Cosconia Gallita, sorellastra di Quinto Giunio Bleso, \"cos. suff.\" nel 10 d.C.\nAscesa (14-23 d.C.).\nCarriera come prefetto del pretorio.\nIl primo ruolo di spicco occupato da Seiano di cui si abbia notizia fu l'accompagnamento di Druso minore, figlio di Tiberio, a sedare delle rivolte in Pannonia, di poco successive alla salita al trono del nuovo principe. Poco dopo, il padre lo associ\u00f2 alla prefettura della guardia pretoriana. \nQuando il genitore fu eletto prefetto d'Egitto nel 15, Seiano, entrato nelle grazie dell'imperatore, rimase prefetto del pretorio unico, e fu tra i fautori dell'aumento del potere dei pretoriani; essi erano riuniti a Roma in un unico grande accampamento costruito appositamente sul Viminale, alla periferia della citt\u00e0, noto con il nome di \"Castra Praetoria\" attorno al 21-23. Seiano vedeva cos\u00ec accrescere immensamente la propria influenza sull'imperatore, trovandosi ora nella condizione di detenere la vera forza militare dell'Italia, dato che aveva a sua disposizione circa 9000 elementi.\nScalata al potere e la morte di Druso minore.\nGrazie al particolare favore di cui godeva presso l'imperatore, Seiano acquis\u00ec una graduale influenza nella vita politica romana. Agli studiosi odierni pare improbabile che tale ascesa mirasse alla successione personale al potere ma che piuttosto volesse diventare il reggente di un giovanissimo erede, come poteva essere Tiberio Gemello.\nNel 20 prov\u00f2 a collegarsi con la famiglia imperiale, promettendo in moglie sua figlia Iunilla al figlio di Claudio, nipote di Tiberio, Druso, il quale per\u00f2 mor\u00ec di asfissia, facendo sfumare il progetto. Due anni dopo si distinse come valido aiuto nel tenere a bada un incendio scoppiato nel Teatro di Pompeo, il che provoc\u00f2 gli elogi di Tiberio, che concesse nel 23 anche il trionfo per il gi\u00e0 citato Giunio Bleso, zio di Seiano, trionfatore contro il ribelle Tacfarinas. \nTra i molti ostacoli che si frapponevano alle sue ambizioni c'era Druso minore, che, al contrario del padre, odiava Seiano: era infastidito nel vedere come Tiberio prestasse attenzione ai consigli di un altro quando lui era in vita. L'odio sfoci\u00f2 una volta in una lite e Druso colp\u00ec Seiano con uno schiaffo, anche se secondo un'altra versione sarebbe stato Seiano a colpire il giovane erede e ci\u00f2 avrebbe procurato motivo al prefetto di temerlo. Druso, per\u00f2, mor\u00ec nel 23, in seguito a quella che parve a tutti una lunga malattia. Tra le tante ipotesi, c'\u00e8 quella secondo cui sarebbe stato avvelenato con un veleno dall'effetto lento dalla moglie Claudia Livilla, sorella di Germanico (nipote di Augusto), in combutta con il liberto Ligdo e il medico Eudemo. La donna, a quanto ne scrisse Tacito, era diventata amante di Seiano ed era stata da lui convinta a commettere l'omicidio.\nLa persecuzione contro Agrippina e il ritiro di Tiberio a Capri (23-30 d.C.).\nL'inizio delle persecuzioni e la richiesta di matrimonio con Livilla.\nLa morte di Druso port\u00f2 alla nomina come eredi di Tiberio i figli di Germanico, Nerone e Druso Cesare, i cui fautori, capeggiati dall'energica e irruenta vedova Agrippina maggiore, mal dissimulavano la gioia nel veder rifiorire il ramo del generale, anche durante il solenne funerale di Druso minore. Seiano approfitt\u00f2 di questa situazione per fomentare gli odi fra Tiberio e il ramo di Germanico al fine di eliminare altri ostacoli per la successione. Facilitarono le sue manovre i pontefici, che nel 24 accomunarono Nerone e Druso Cesare nell'invocazione agli dei per la salute del principe, il che caus\u00f2 il risentimento di Tiberio, probabilmente fomentato da alcune parole di Seiano, che allertavano il principe dell'ambizione di Agrippina. Seiano si valse dell'aiuto di Giulio Postumo, amante di Mutilla Prisca, confidente di Livia Drusilla, madre di Tiberio e vedova di Augusto: grazie a questa rete di amicizie, Postumo ebbe facile accesso all'orecchio dell'Augusta, e ne approfitt\u00f2 per accusare presso la donna Agrippina di ambizione sfrenata, sfruttando a sua volta la gelosia dell'anziana per il suo potere e titolo. Infine, mand\u00f2 alcune donne, che si fingessero confidenti di Agrippina e fomentassero la sua ira contro Tiberio con racconti che mettevano in cattiva luce il principe.\nQueste azioni di disturbo portarono alla condanna di molti amici del defunto comandante, fra i quali Gaio Silio, che aveva sconfitto Sacroviro, il quale aveva fomentato una rivolta in Germania. Silio, incriminato dal console Varrone, che assecond\u00f2 le manovre di Seiano per degli odi fra suo padre e il padre del generale, prefer\u00ec suicidarsi prima che la sentenza fosse emessa, mentre la moglie Sosia Galla venne mandata in esilio. Nel 25, cadde vittima di Seiano lo storico Cremuzio Cordo, che, a quanto pare, aveva commentato negativamente il posizionamento della statua di Seiano nel Teatro di Pompeo, anche se la causa del processo ufficiale fosse il fatto che egli aveva elogiato Bruto e Cassio in una sua opera annalistica.\nNel 25, Seiano, sotto pressione di Livilla e inebriato dal suo potere crescente, dopo aver ripudiato Apicata, scrisse una lettera a Tiberio, come era costume a quel tempo nelle richieste di matrimonio, chiedendo di poter sposare la vedova di Druso. Tiberio rifiut\u00f2, dicendo che il matrimonio fra una donna del ramo imperiale come Livilla e un cavaliere come Seiano sarebbe parso indegno, affermando che la scelta di Augusto di maritare la figlia Giulia con persone non appartenenti al ramo aristocratico come Agrippa, alla quale Seiano aveva fatto riferimento per convincere il principe, fosse dettata dalla necessit\u00e0; inoltre, Livilla avrebbe male accettato di passare la vecchiaia con Seiano, dopo essere stata moglie del figlio dell'imperatore. Allora Seiano, vistosi rifiutata la proposta, decise di fare pressioni affinch\u00e9 Tiberio lasciasse Roma.\nL'allontanamento di Tiberio da Roma.\nL'imperatore, intanto, si andava inimicando sempre di pi\u00f9 l'irruenta Agrippina e il suo influente partito, anche in seguito al processo contro Clodia Pulcra cugina di Agrippina, accusata dall'ex-pretore Domizio Afro, di adulterio con Furnio e di pratiche magiche mirate all'assassinio del principe. Agrippina cerc\u00f2 di intercedere per la cugina, e sorprese Tiberio mentre sacrificava ad Augusto. Agrippina asser\u00ec, con la sua tipica fierezza, che Tiberio contemporaneamente onorava la memoria del primo imperatore e perseguitava i suoi discendenti. Tiberio rispose, con un verso greco, che lei non poteva capire, dato che non conosceva il peso del regnare. In seguito, a un banchetto da Tiberio, la donna, messa in guardia da alcune persone che Seiano aveva mandato che il principe volesse avvelenarla, pass\u00f2 addirittura una mela che Tiberio gli aveva offerto a un servo perch\u00e9 la assaggiasse. Gli odi aumentarono dopo che Tiberio aveva pure lasciato Agrippina, che chiedeva il permesso di risposarsi col senatore Gaio Asinio Gallo, senza risposta.\nAlla fine, nel 26, l'imperatore si risolse di partire per la sua villa di Sperlonga nel Lazio meridionale, accompagnato da un ristretto gruppo di confidenti quali il cavaliere e filosofo Curzio Attico (che in seguito cadr\u00e0 per mano di Seiano e Lucio Marino), il giurista Marco Cocceio Nerva, padre del futuro imperatore omonimo, e l'astrologo Trasillo di Mende, oltre a Seiano stesso, con la scusa di dedicare un tempio a Giove in Capua ed uno ad Augusto a Nola, ed in seguito a Capri, nel 27. I motivi di tale gesto vanno ricercati non solo nelle pressioni di Seiano, come gi\u00e0 detto prima, ma anche nella volont\u00e0 del principe di allontanarsi da una citt\u00e0 che reputava pericolosa, nel voler fuggire dalla madre Livia Drusilla, che Tiberio rifiutava di associare a s\u00e9 nell'esercizio del potere mentre questa gli rinfacciava che era stato grazie a lei che era divenuto imperatore, e nel suo desiderio di nascondere alcune ulcere che gli andavano funestando il viso, dato che Tiberio non torn\u00f2 a Roma neppure dopo la morte di Seiano. In Campania inoltre avvenne un episodio che accrebbe in Tiberio la fiducia per il suo ministro: mentre era in corso un banchetto nella Spelunca, una grotta della sua villa a Sperlonga, il soffitto tutto d'un tratto croll\u00f2, travolgendo molti convitati. Seiano dunque punt\u00f2 i suoi piedi per terra e fece da scudo per l'imperatore, salvandogli la vita.\nLa fine di Agrippina.\nCon Tiberio a Capri, Seiano accrebbe il suo potere in modo smisurato. Nel 28 cadde un altro amico di Agrippina, Tizio Sabino, illustre cavaliere. Per mettere in atto la condanna, Seiano invi\u00f2 un suo cliente, Latino Laziare, che si fingesse confidente di Sabino, e lo spingesse a criticare il prefetto del pretorio o l'imperatore, mentre tre suoi complici, Porcio Catone, Petilio Rufo e Marco Opsio, origliavano il tutto. Fu stilata una denuncia e inviata a Tiberio, che condann\u00f2 Sabino, il quale fu trascinato per le vie di Roma verso il patibolo, cercando di urlare, seppur con dei nodi stretti alla gola e alla toga che lo incappucciava, che lui era la vittima sacrificale del nuovo anno a Seiano. Il cane di Sabino, che non aveva mai abbandonato il padrone, quando il cadavere di questi fu gettato nel Tevere, come si usava per i condannati, si gett\u00f2 in acqua per evitare che affondasse. Dopo l'episodio di Sabino, la citt\u00e0 era ormai in stato di costante ansia, e si evitavano colloqui anche fra confidenti.\nNel 29 mor\u00ec Livia Drusilla, vera e propria eminenza grigia della casa dei Cesari. La sua autorit\u00e0 presso Tiberio era l'unica superiore a quella esercitata da parte di Seiano, ma morta l'anziana donna, nulla pose freno alle trame del prefetto. Nel medesimo anno, una lettera giunse da Capri, dove Tiberio accusava Nerone Cesare di comportamenti effeminati e di amori con giovinetti e Agrippina di arroganza. I senatori, tuttavia, su consiglio di Giunio Rustico, incaricato di redigere gli atti dell'assemblea e quindi giudicato il pi\u00f9 indicato a interpretare il volere del principe, decisero di non condannare la vedova, dato che l'intento di Tiberio non era chiaro. Inoltre il popolo, che amava la famiglia di Germanico, stava fuori dalla Curia, agitando le immagini dei processati e urlando che la lettera era falsa e che si tramava la rovina di Agrippina all'insaputa di Tiberio. Questo fatto contribu\u00ec solo a rimandare la condanna; infatti Seiano denunci\u00f2 che Roma era vicino al colpo di Stato, mentre Tiberio sollev\u00f2 il senato da ogni peso nel processo, giudicando i due personalmente. Agrippina fu esiliata all'isola di Ventotene (allora nominata Pandataria), dove rimarr\u00e0 in esilio fino al 33, anno della sua morte, dopo aver subito sevizie atroci da parte di un centurione che la fustigava. Quanto a Nerone, egli fu esiliato a Ponza, dove nel 31, poco prima della caduta di Seiano, si suicid\u00f2, forse su istigazione di un centurione che gli mostr\u00f2 degli uncini. Druso, che aveva tradito la madre ed il fratello, non sopravvisse a lungo a tale evento. Nel 30 anch'egli fu processato sotto accusa di sedizione, e condannato alla reclusione nelle segrete del Palatino, dove morir\u00e0 di fame nel 33.\nSempre nel 30, anche il senatore Asinio Gallo, che in passato aveva ambito alla mano di Agrippina, fu rovinato su istigazione di Tiberio, che lo odiava in quanto aveva sposato l'ormai defunta Vipsania Agrippina, prima e amatissima moglie dell'imperatore dalla quale era stato costretto a divorziare per ragioni politiche. Sembra che Gallo avesse incominciato ad adulare Seiano, o perch\u00e9 nel terrore di Tiberio pensava che Seiano sarebbe stato suo erede, oppure perch\u00e9 voleva che il prefetto diventasse troppo tracotante per l'imperatore stesso e cadesse in rovina. Tiberio non lasci\u00f2 trasparire nessun sospetto: invit\u00f2 Gallo a Capri a un banchetto, e nel medesimo giorno invi\u00f2 una lettera al Senato accusando Gallo di essere geloso dell'amicizia dell'imperatore con Seiano. Il senatore non fu per\u00f2 giusitiziato, per volere dello stesso imperatore, ma fu tenuto in isolamento e sfamato con una quantit\u00e0 e qualit\u00e0 di cibo tale che non gli permettesse n\u00e9 di essere in forze, n\u00e9 di morire\".\" Inoltre, \u00e8 forse a questo periodo che risale un processo che intent\u00f2 Seiano contro Fedro, come ci riporta lo scrittore stesso, forse in seguito ad allusioni sgradite che Seiano aveva colto in alcune favole dell'autore. Seiano ebbe nel processo ruolo di testimonio, giudice e accusatore. Alcuni sospettano che il fatto che il secondo libro delle \"Fabulae\" di Fedro contenga solo 8 favole sia dovuto a una confisca da parte di Seiano degli scritti che avevano provocato la sua ira. Infine, Seiano aveva ottenuto da Tiberio il \"maius imperium\" per la provincia di Giudea, e ci\u00f2 gli permetteva di scegliere i proconsoli che sarebbero stati governatori di quell'area. Fu per tale motivo che Ponzio Pilato fu nominato governatore in Giudea nel 26. Seiano era fra l'altro noto per il suo feroce antisemitismo, tant'\u00e8 che Filone di Alessandria lo considera il secondo pi\u00f9 accanito persecutore dei Giudei dopo Caligola e ancor pi\u00f9 feroce di Aulo Avilio Flacco, prefetto d'Egitto dal 32 al 38.\nCaduta e morte (31 d.C.).\nMotivi e manovre preliminari di Tiberio.\nAttorno al 31, anno del suo consolato - che Seiano ratific\u00f2 con un'inusuale cerimonia sull'Aventino - assieme a Tiberio, il potere di Seiano era smisurato, tant'\u00e8 che si guardava a lui come fosse l'imperatore. Tiberio, dal canto suo, era considerato 'l'imperatore di un isolotto'. Gli onori decretati a Seiano erano immensi: fu stabilito che il suo compleanno fosse osservato come festa pubblica, che fosse inviata un'ambasceria di cittadini diversa da quella dell'imperatore per accoglierlo ogni volta che rientrava a Roma, e sia per lui sia per Tiberio offrivano sacrifici e preghiere.\nA questo punto, tuttavia, l'influente personaggio fu destituito e condannato a morte dall'imperatore stesso. I motivi non sono chiari, anche perch\u00e9 la relativa parte negli Annales di Tacito \u00e8 andata perduta. Secondo Flavio Giuseppe sarebbe stata Antonia minore, madre di Germanico, ad allertare il principe di una congiura che Seiano stava ordendo a Roma, forse a sua volta informata dal cliente di Seiano Satrio Secondo, inviando un dispaccio a Capri tramite il suo liberto Pallante (oppure Cenide secondo Svetonio). Svetonio, dal canto suo, sostiene che Seiano stesse preparando una rivoluzione. Lo stesso Tiberio sembra si sia giustificato in una sua autobiografia dicendo che aveva punito il prefetto perch\u00e9 aveva perseguitato la famiglia di Germanico; tuttavia, Svetonio \u00e8 scettico riguardo a questa versione dei fatti, dato che la fine di Seiano non allevi\u00f2 le pene di Agrippina e Druso. Studiosi moderni hanno sovente speculato sulla possibilit\u00e0 che dietro la caduta di Seiano ci fossero gli interessi di alcuni importanti personaggi (come lo stesso Caligola, Trasillo di Mende, astrologo di Tiberio, Pallante, Claudio o Macrone).Cassio Dione ci fornisce un'altra versione della caduta di Seiano. Pare infatti che la volont\u00e0 di destituire Seiano partisse dall'imperatore stesso, che temeva che il suo prefetto usurpasse la sua autorit\u00e0 di principe a Roma. Per non destare sospetti, dato che Seiano godeva del favore dei pretoriani a Roma, l'imperatore ricopr\u00ec Seiano di onori, lo chiamava \"mio Seiano\" nelle lettere, permise che venisse fatto console assieme al prefetto ogni cinque anni, lasci\u00f2 che venissero posizionate delle sedie dorate nei teatri sia per lui sia per Seiano, che venissero innalzate statue di bronzo ovunque in onore del prefetto del pretorio e che il suo nome fosse scritto nei documenti di fianco a quello del suo ministro. Inoltre gli diede in moglie la vedova di Nerone, Giulia Livia. Nel contempo, per\u00f2, mandava confusi dispacci a Roma, dove ora dichiarava di stare sul punto di morte, ora affermava che stava benissimo e che sarebbe presto tornato nella capitale; ora si congratulava con Seiano, ora lo denunciava, e un'operazione simile eseguiva con i suoi amici. Inoltre aveva bloccato il processo a Lucio Arrunzio, nemico di Seiano, legato in Spagna fra il 21 e il 31, e aveva impedito al prefetto di recarsi in Campania per andare a trovare la sua promessa sposa, al tempo malata, dichiarando che lui stava tornando a Roma. Aveva anche rinunciato al consolato, costringendo Seiano a fare lo stesso. Nel contempo aveva innalzato al rango di sacerdoti sia Seiano sia suo figlio assieme all'ultimo figlio maschio di Germanico rimasto, Gaio Cesare, ovvero Caligola; ma aveva pure espresso apprezzamenti per quest'ultimo e dato alcune direttive che lasciassero intendere che sarebbe stato lui suo successore, mentre proibiva i sacrifici in onore di chiunque, e dunque pure quelli a Seiano. Infine lui stesso, quando scrisse una lettera al Senato sulla morte di Nerone, si rifer\u00ec a Seiano semplicemente col nome. Questi era dunque in costante stato di agitazione per i lunatici atteggiamenti del principe nei suoi confronti, mentre la popolazione incominci\u00f2 a diffidare da lui, ed evitarlo per strada.\nSempre secondo Dione, ci furono vari segnali che preannunciarono la caduta di Seiano: ad esempio, durante un sacrificio alla dea Fortuna, molto venerata da Seiano, tant'\u00e8 che ne custodiva un simulacro in casa (lo stesso appartenuto a Servio Tullio), la statua si gir\u00f2 e rifiut\u00f2 le libagioni. Inoltre, una volta, chiesti dei presagi agli auguri, si vide dei corvi posare sul tetto di casa sua. Altri eventi si susseguirono: a quanto pare, una volta, il pavimento a casa sua cedette, e una donnola usc\u00ec dalle rovine. Pare inoltre che a un suo servo, dopo che lo aveva seguito sul Campidoglio a fare un sacrificio, capit\u00f2 di scivolare su delle scale, dove si era soliti buttare i condannati a morte, ovvero le Scale Gemonie. Infine, la testa di una sua statua fu vista fumare: rottala per scoprire il motivo del fatto, ne usc\u00ec un grosso serpente. Quando si sostitu\u00ec la testa alla statua, attorno a essa apparve una corda. Seneca ci dice pure che fu vista una palla di fuoco in cielo, come quella veduta dopo la morte di Augusto e di Germanico.\nLa denuncia.\nIl 17 ottobre del 31, Tiberio, nominato segretamente prefetto del pretorio Macrone, gi\u00e0 prefetto delle coorti urbane, invi\u00f2 a Roma quest'ultimo con l'ordine di accordarsi con Grecinio Lacone, comandante dei \"vigiles\", perch\u00e9 fornisse il supporto della propria milizia, e col nuovo console Publio Memmio Regolo (non l'altro, Lucio Fulcinio Trione, poich\u00e9 costui era una creatura di Seiano), che in quel momento portava i \"fasces\", affinch\u00e9 convocasse il Senato nel tempio di Apollo.\nQuando Seiano giunse in Senato, venne informato da Macrone che gli era appena stata conferita la potest\u00e0 tribunizia con una lettera dell'imperatore che sarebbe stata letta davanti all'assemblea. Mentre Seiano prendeva cos\u00ec giubilante il proprio posto, Macrone, rimasto fuori dal tempio, allontanava i pretoriani di guardia, facendoli sostituire dai vigili di Lacone. Dopodich\u00e9, consegnata la lettera di Tiberio al console, si rec\u00f2 nei \"Castra Praetoria\" per annunciare la sua nomina a prefetto.\nNella lettera, molto lunga e vaga, Tiberio trattava vari argomenti, di tanto in tanto intesseva le lodi di Seiano, a volte gli muoveva qualche critica, poi, verso la fine, improvvisamente l'imperatore accusava il prefetto di tradimento, ordinandone la destituzione e l'arresto, assieme a quella di due senatori a lui legati. Regolo, a questo punto, ordin\u00f2 a Seiano di alzarsi e venire da lui, ma il prefetto, non abituato a prendere ordini, se lo fece ripetere tre volte, prima di andare dal console. Dopodich\u00e9, Regolo domand\u00f2 a un senatore se approvasse l'arresto del prefetto e, alla sua risposta positiva, Seiano fu scortato al Carcere Mamertino, Lungo il tragitto il popolo lo ricopr\u00ec di insulti e fu anche picchiato da alcuni. Il prefetto del pretorio vide anche le sue stesse statue essere ridotte in pezzi dalla folla inferocita. Quelle stesse statue furono in seguito fuse e trasformate in catene, orci e pitali.\nConseguenze.\nQuella sera, vedendo che i Pretoriani non avevano reagito all'arresto di Seiano, il Senato si riun\u00ec nel tempio della Concordia per giudicare Seiano con processo sommario, al termine del quale l'ex-prefetto venne condannato a morte e colpito da \"damnatio memoriae\".\nSeiano fu giustiziato per strangolamento nella notte tra il 17 e il 18 ottobre e il popolo fece scempio del suo corpo prima di gettarlo nel Tevere. I suoi amici e parenti furono processati e molti vennero condannati a morte in una ferocissima repressione. Anche i figli di Seiano furono condannati a morte. Iunilla, in particolare, essendo ancora vergine, non avrebbe potuto subire la pena capitale; per ovviare a questo ostacolo, fu stuprata sul patibolo da un centurione. L'ex-moglie Apicata, vedendo i cadaveri dei figli gettati sulle Gemonie, si suicid\u00f2 dopo aver rivelato in una lettera a Tiberio le colpe di Seiano e di Livilla (in seguito confermate da Ligdo ed Eudemo, sotto tortura), che, anche se secondo alcuni non fu condannata a morte dal principe per il rispetto che portava questo per sua madre, fu probabilmente rinchiusa in una stanza da Antonia stessa e l\u00ec fatta morire di fame. L'imperatore invece premiava i pretoriani e le truppe in Siria, i primi per non essere stati complici di Seiano, le seconde per non aver messo l'immagine di Seiano fra le loro insegne. Il Senato, infine, ordinava feste perpetue e l'innalzamento di una statua alla Libert\u00e0 con la seguente dedica:\nStoriografia.\nFonti.\nLa principale fonte su Seiano \u00e8 Tacito, che concentra molta attenzione sul prefetto e sulle sue manovre delittuose nel corso del libro IV degli \"Annales\", anche se la parte relativa alla caduta di Seiano \u00e8 andata perduta. Anche Svetonio ce ne parla, nella sua \"Vita di Tiberio\" contenuta nel suo \"De Vita Cesarum\", in maniera per\u00f2 assai pi\u00f9 sommaria e molto meno dettagliata rispetto a Tacito, dato che l'attenzione \u00e8 pi\u00f9 concentrata su Tiberio stesso. Altra fonte importante su Seiano \u00e8 Cassio Dione, che ce ne parla nei libri LVII e LVIII della sua \"Historia Romana\". L'importanza di Dione sta anche nel fatto che ci permette di integrare Tacito, dato che parla in maniera estesa e dettagliata della caduta di Seiano. Anche Velleio Patercolo, contemporaneo del prefetto, ce ne parla verso la fine della sua imponente opera \"Historiae romanae ad M. Vinicium libri duo\".\nFonti secondarie sono rintracciabili in Seneca, che menziona Seiano nelle \"Naturales Quaestiones\" e nella \"Consolatio ad Marciam\". Anche Fedro, che era incappato nell'ira del prefetto, ne parla brevemente nel prologo del libro III delle sue Fabulae. Il \"maius imperium\" sulla Giudea che Seiano detenne per un certo periodo ha spinto alcuni scrittori ebrei ad includerlo nei loro scritti, primi fra tutti Flavio Giuseppe nelle sue \"Antiquitates Iudaicae\" e Filone di Alessandria nel suo \"In Flaccum\". Infine, \u00e8 menzionato nelle \"Saturae\" di Giovenale.\nGiudizio storico.\nNella storiografia antica, Seiano \u00e8 sempre stato considerato come una figura negativa. Tacito lo considera colui che istig\u00f2 Tiberio al male, Svetonio invece ce ne parla come un mero strumento del principe, al quale forniva le situazioni per commettere i suoi crimini. Unico storico che lo elogia \u00e8 Velleio Patercolo, che fu contemporaneo del prefetto. Le motivazione dell'atteggiamento di Patercolo nei confronti di Seiano va ricercata, secondo Henry Dodwell (1641-1711), in un'amicizia fra lo storico e il prefetto nella cui caduta, come afferma Dodwell, Patercolo fu probabilmente coinvolto.\nNella storiografia contemporanea, la figura di Seiano \u00e8 spesso stata ridimensionata rispetto al passato. Molti studiosi contemporanei, infatti, ritengono Seiano innocente da ogni tipo di cospirazione, considerati gli svantaggi che assassinare Tiberio gli avrebbe apportato, e anzi vittima lui stesso di una cospirazione di aristocratici, che lo vedevano come un elemento pericoloso.\nNella cultura di massa.\nLetteratura.\nData l'esiguit\u00e0 delle fonti su questo personaggio, e per questo adatto all'estrapolazione letteraria e no, Seiano \u00e8 stato sovente oggetto di numerose attenzioni da parte della comunit\u00e0 artistica. Il caso pi\u00f9 famoso \u00e8 il dramma di Ben Jonson \"\" (1603), dove viene narrata l'ascesa e la caduta del potente prefetto. Il dramma, che fra l'altro aveva William Shakespeare nel cast della prima nel ruolo di Tiberio, non ebbe per\u00f2 successo. Pi\u00f9 o meno contemporaneo al lavoro di Jonson \u00e8 \"The Tragedy Of Claudius Tiberius Nero\" (1607) di autore ignoto che, seppur avendo come protagonista Tiberio, riserva a Seiano un ruolo di primo piano. Altri drammi stranieri degni di nota che hanno caratterizzato il personaggio di Seiano in ruoli pi\u00f9 o meno rilevanti, ma sempre antagonistici, sono il \"Tiberio\" di Andr\u00e9 Ch\u00e9nier e \"La morte di Agrippina\" di Cyrano de Bergerac. In tempi pi\u00f9 recenti, Seiano \u00e8 stato anche menzionato nel romanzo \"Ben-Hur\" (1880) di Lewis Wallace, ed \u00e8 apparso nel romanzo di Robert Graves \"Io, Claudio\" (\"I, Claudius\") (1934). Negli ultimi anni, Andrea Frediani lo ha inserito in un ruolo di rilievo nel suo romanzo \"La dinastia\" (2012), e Robert Fabbri lo ha usato come personaggio nel suo ciclo su Vespasiano, nel libro \"Il giustiziere di Roma\" (2012).\nIn Italia, Seiano \u00e8 stato anche il soggetto di molti drammi poco noti, come \"Druso\" (1816), di Francesco Benedetti, poco fedele al fatto storico, dove Seiano ricopre un ruolo di secondo piano. Altri esempi sono \"Sejano\" (1722) di Giovanni Artico e \"Il Sejano\" (1729) di Saverio Pansuti. In un dramma successivo, \"Il proscritto romano\" (1825), scritto da Luigi Marchionni, Seiano appare, ma solo brevemente per due volte durante l'ultimo atto, anche se \u00e8 menzionato molte volte per tutta la tragedia.\nMusica.\nIn musica, Seiano ha avuto fortuna nei primordi nella storia dell'opera. Nicol\u00f2 Minato \u00e8 stato infatti l'autore di un dittico, \"La prosperit\u00e0 di Elio Seiano\" e \"La caduta di Elio Seiano\", entrambi datati al 1667, musicati da Antonio Sartorio. Nelle due opere, Seiano \u00e8 rispettivamente un contralto e un tenore, e la trama, pur prendendo spunto da eventi storici, \u00e8 sostanzialmente inventata, includendo nella narrazione anche personaggi che al tempo dell'ascesa del prefetto erano morti come Agrippa o Gaio Cesare. Seiano compare pure nell'opera Arminio di Heinrich Ignaz Franz Biber, probabilmente su libretto di Francesco Maria Raffaellini, composta fra il 1690 e il 1692, dove la sua vocalit\u00e0 pu\u00f2 essere quella di un contralto o di basso. Nell'opera \"L'esule di Roma\" (1827) di Gaetano Donizetti, tratta dal succitato \"Il proscritto romano\", Seiano non appare mai in scena ma \u00e8 menzionato pi\u00f9 volte dai personaggi, avendo un ruolo attivo nella vicenda, trattandosi del vero e proprio antagonista del melodramma.\nTelevisione.\nAnche la televisione si \u00e8 occupata di Seiano, specialmente nella serie televisiva \"I, Claudius\" (1976), che si basa sulla novella succitata. In questa serie Seiano \u00e8 interpretato da Patrick Stewart, e appare negli episodi \"Poison Is Queen, Some Justice, Queen Of Heaven\" e \"Reign Of Terror\", rispettivamente il quarto, il quinto, il sesto e il settimo episodio della serie. Di poco antecedente a quest'ultima serie \u00e8 \"The Caesars\" (1968), dove Seiano, interpretato da Barrie Ingham, appare negli episodi \"Augustus\", \"Germanicus, Tiberius\" e, infine, nell'episodio a lui dedicato, \"Sejanus\". Nella serie \"A.D. - Anno Domini\" (1985), Seiano, interpretato da Ian McShane, ha un ruolo centrale nei primi due episodi.\nVideogiochi.\nSeiano appare anche come uno degli antagonisti principali nell'avventura dinamica \"\", uscito per PlayStation 2, Nintendo GameCube e Xbox nell'ottobre del 2005."}
{"id": "327453", "revid": "729019", "url": "https://it.wikipedia.org/wiki?curid=327453", "title": "Battaglia del lago Ascianghi", "text": "La battaglia del lago Ascianghi fu una battaglia avvenuta durante la guerra d'Etiopia tra l'esercito italiano e le truppe etiopi. La battaglia non fu sostanzialmente lo scontro frontale fra due eserciti, quanto un inseguimento che le truppe italiane effettuarono nei confronti dell'Armata imperiale sconfitta nella battaglia di Mai Ceu. Determinante fu l'apporto della Regia Aeronautica che presso le rive del lago Ascianghi decim\u00f2 le truppe etiopi provocando di fatto la dissoluzione dell'ultimo esercito del fronte nord.\nAntefatto.\nHail\u00e9 Selassi\u00e9, dopo la sconfitta di Ras Immir\u00f9, radun\u00f2 la propria guardia imperiale e mosse verso nord, incontro all'esercito italiano. Gli italiani si diressero verso la conca di Mai Ceu e, giunti prima dei loro avversari, si preoccuparono di predisporre le fortificazioni e di disboscare il terreno. Il 31 di quello stesso mese (1936), all'alba, gli abissini attaccarono gli alpini della \"Pusteria\" ma furono bloccati e infine respinti, ma la guardia imperiale riusc\u00ec a conquistare diverse posizioni nel successivo attacco alle postazioni tenute dalla 2\u00aa Divisione eritrea senza tuttavia riuscire ad effettuare il pianificato sfondamento delle linee italiane. Il contrattacco italiano fu portato dagli ascari eritrei, preceduti dal IV Battaglione \"Toselli\", a cui si affiancarono poi gli stessi alpini. La battaglia termin\u00f2 con gravi perdite per entrambi gli schieramenti.\nIl giorno seguente Hail\u00e9 Selassi\u00e9 era convinto di poter continuare la battaglia ma, trovando l'opposizione dei suoi capi ras Cassa e ras Sejum che ritenevano che i superstiti non fossero sufficienti per affrontare le truppe italiane, si risolse a ritirarsi dalle colline che dominano a sud la piana del Mecan per portarsi a Ai\u00e0 Gherghis.\nDopo aver passato l'intera giornata del 3 aprile ad elaborare piani di guerra, Hail\u00e8 Selassi\u00e8 decise di ritirare il proprio esercito sui monti intorno a Quoram e di fortificarsi in attesa dell'arrivo degli italiani, parallelamente ordin\u00f2 a ras Sejum e ai suoi uomini di filtrare fra le linee italiane e tornare nel Tigr\u00e8 per condurre azioni di guerriglia.\nLa battaglia.\nL'avanzata italiana da Mai Ceu.\nMentre l'imperatore elaborava i piani per tentare un'ulteriore resistenza, il I corpo d'armata italiano usc\u00ec dai trinceramenti di Mai Ceu e inizi\u00f2 una veloce avanzata spazzando via le truppe abissine lasciate da retroguardia poste sotto il comando di ras Ghetacci\u00f9 e occupando nella stessa giornata del 3 aprile l'Amba Gudom e passo Ezb\u00e0. Contemporaneamente il corpo d'armata eritreo composto dalla 1\u00aa Divisione eritrea e dalla 2\u00aa Divisione eritrea inizi\u00f2 una vasta manovra avvolgente sul fianco destro dello schieramento abissino, allo scopo di prendere alle spalle i resti dell'armata imperiale grazie ad una manovra a tenaglia e di precludere quindi ogni possibilit\u00e0 di ritirata su Quoram.\nLa ritirata dell'armata imperiale.\nVenuto a sapere della manovra messa in atto dagli italiani e preoccupato del fatto che i resti dell'armata imperiale potessero restare bloccati nella trappola ideata da Badoglio, Hail\u00e8 Selassi\u00e8 ordin\u00f2 ai 20000 uomini che gli erano rimasti di ritirarsi ordinatamente verso Quoram. Hail\u00e9 Selassi\u00e9, indossando un \"pith helmet\" e cavalcando un cavallo bianco, inizi\u00f2 quindi la propria ritirata in maniera ordinata, molestato dagli Azebo Galla che incominciarono ad attaccare i fianchi dell'esercito etiope. Tuttavia, a causa della mancanza dei rifornimenti e delle pesanti sconfitte subite, l'armata inizi\u00f2 a dissolversi e gli uomini finirono con il non ubbidire pi\u00f9 agli ordini dei capi avanzando senza alcuna guida sugli irti sentieri montani che digradavano sulla conca del lago Ascianghi pericolosamente esposta per mancanza di vegetazione.\nLa trappola dell'Ascianghi.\nNel frattempo Badoglio, venuto a sapere che le truppe abissine erano in ritirata, decise di finalizzare al massimo la vittoria di Mai Ceu per sbaragliare definitivamente ci\u00f2 che restava dell'ultima armata etiope del fronte nord.\nGi\u00e0 dal giorno 2 ordin\u00f2 al generale Vincenzo Magliocco di gettare l'intera aviazione della colonia eritrea ovvero la Brigata aerea da bombardamento all'inseguimento delle truppe abissine chiedendo espressamente che \"\"Tutti gli aviatori si alzino in volo e non diano tregua al nemico. Dica a loro a nome mio che mangeranno fra quarantotto ore\".\" Il giorno stesso i bombardieri italiani lasciarono cadere sulle posizioni tenute dalle truppe di retroguardia etiopi 263 quintali di esplosivo, il giorno 3 aprile ne sganciarono altri 168 quintali, sempre contrastati dalla contraerea etiope che danneggi\u00f2 14 velivoli.\nIl giorno 4 aprile i centocinquanta aerei italiani sorpresero alle prime luci del giorno l'armata in ritirata presso le rive del lago Ascianghi. In posizione del tutto scoperta e prive di copertura aerea, le colonne di armati abissini che incautamente si erano mosse di giorno sull'unico sentiero che costeggia la riva sinistra del lago, anche perch\u00e9 tallonati da tergo dagli uomini del generale Santini e da quelli di Pirzio Biroli, divennero una facile preda dell'aviazione italiana.\nNell'intera giornata vennero compiute 155 azioni aeree con il lancio di 700 quintali di bombe, molte delle quali cariche di iprite, e vennero sparati 20000 colpi di mitragliatrice. Per contro gli etiopi colpirono 28 apparecchi abbattendone uno. Oltre all'azione dell'aeronautica, le truppe abissine dovettero affrontare gli agguati degli Azeb\u00f2 Galla che molestarono gli etiopi durante l'intera marcia di ritirata, sino alle porte di Quoram, mentre la retroguardia abissina venne martellata dall'artiglieria della 1\u00aa Divisione eritrea del generale Gustavo Pesenti che nel pomeriggio si era affacciata sui monti intorno a Mecar\u00e8 e che aveva celermente piazzato l'artiglieria per colpire le truppe nemiche, riportando al termine della giornata la perdita di 15 uomini contro un migliaio di perdite inflitte agli etiopi.\nL'imperatore frattanto aveva trovato rifugio in una grotta sui monti a nord del lago in localit\u00e0 Mariam Asciangh\u00e9, da dove pot\u00e9 osservare il giorno seguente le sponde del lago orlate dai corpi dei feriti del giorno prima che erano rimasti uccisi bevendo l'acqua avvelenata dai gas tossici.\nLa presa di Quoram.\nNel frattempo il 5 aprile gli ascari della 1\u00aa Divisione eritrea giunsero alle porte di Quoram dove incontrarono la resistenza del presidio difensivo del caposaldo che impegn\u00f2 per alcune ore gli ascari eritrei. Tuttavia una manovra avvolgente degli uomini di Pesenti circond\u00f2 i difensori che furono annientati e permise alle truppe italo-eritree di entrare in citt\u00e0 e occuparla.\nConseguenze.\nLa battaglia dell'Ascianghi caus\u00f2 il completo disfacimento dell'armata imperiale; l'imperatore, rinunciando ad ogni velleit\u00e0 di rivincita, soprattutto per mancanza di un numero sufficiente di uomini in grado di affrontare una battaglia, decise di sganciarsi dall'azione incalzante delle truppe italiane. Abbandonata l'idea di ritirarsi su Dessi\u00e8 utilizzando la camionale di Quoram, troppo soggetta agli attacchi dell'aviazione italiana, decise di procedere per sentieri impervi e poco conosciuti: marciando solo di notte il 6 aprile giunse a Lat Ghiorghis, il 7 a Gura Mariam, il giorno 8 a Marua fino a giungere i giorni 11 e 12 aprile, ormai sottrattosi all'osservazione aerea italiana, a Telasferre Selasse, presso le sorgenti del Tecazz\u00e8.\nLe truppe di Badoglio, invece, non avevano pi\u00f9 alcun ostacolo serio che sbarrasse loro la strada per la capitale dell'impero; il maresciallo quindi cominci\u00f2 a pianificare la Marcia su Addis Abeba."}
{"id": "327454", "revid": "958185", "url": "https://it.wikipedia.org/wiki?curid=327454", "title": "Ciclo biogeochimico", "text": "In chimica ambientale il ciclo biogeochimico (o ciclo vitale) \u00e8 il percorso chiuso seguito da un determinato elemento chimico all'interno dell'ecosfera.\nDescrizione.\nI vari organismi viventi si scambiano elementi chimici mediante la catena alimentare e questo passaggio avviene ugualmente anche tra gli stessi organismi e l'ambiente esterno, secondo processi ben definiti.\nIn ogni ciclo \u00e8 possibile distinguere due comparti (o \"pool\"):\nIn base alla localizzazione del pool di riserva, i cicli biogeochimici vengono distinti in:\nI cicli gassosi sono bene tamponati, nel senso che una perturbazione locale (es. un aumento di CO2 locale dovuto ad una combustione) pu\u00f2 essere rapidamente controbilanciato e risolto da altri fattori. Tornando all'esempio dell'aumento di CO2, questo pu\u00f2 essere tamponato da movimenti dell'aria, da un maggior riassorbimento da parte delle piante o ancora dalla formazione di carbonati nelle acque marine. Nei cicli sedimentari questo non \u00e8 possibile rendendoli pi\u00f9 suscettibili a variazioni locali.\nUomo e cicli biogeochimici.\nL'uomo con le sue attivit\u00e0 ha influenzato in vari modi i cicli. Le maggiori interferenze sono, ad esempio, l'uso sempre maggiore di combustibili fossili (influenza sul ciclo del carbonio), sfruttamento delle acque interne per irrigazione o per l'industria (influenza sul ciclo dell'acqua), distruzione di foreste e creazione di dighe, uso massiccio di fertilizzanti (interferenze con i cicli di fosforo e azoto). Tutte queste interferenze, magari anche solo locali, hanno portato ad effetti su scala globale come, ad esempio, l'aumento della temperatura causato dall'effetto serra, piogge acide e rarefazione della fascia di ozono atmosferica. "}
{"id": "327459", "revid": "1632387", "url": "https://it.wikipedia.org/wiki?curid=327459", "title": "Peter Criss", "text": "\u00c8 stato il primo batterista del gruppo rock Kiss. Il brano pi\u00f9 noto scritto e cantato per il gruppo \u00e8 la ballata \"Beth\".\nBiografia.\nPeter Criss nasce a New York il 20 dicembre 1945 da una famiglia di origini italiane (Criscuola \u00e8 una americanizzazione del cognome campano Criscuolo). La carriera musicale di Peter Criscuola inizi\u00f2 con il jazz. Allievo di Gene Krupa, con il nome d'arte di \"Peter Cris\" suon\u00f2 in diverse jazz band di New York e del New Jersey nel corso degli anni sessanta. Con una di esse, i Chelsea, Peter Criss pubblic\u00f2 nel 1970 un album discografico che porta il nome della band.\nI Kiss.\nNel 1972 Cris pubblic\u00f2 un'inserzione sulla rivista Rolling Stone (che non recita, contrariamente a quanto dichiarato, \"Batterista disposto a tutto pur di avere successo\"), alla quale rispose Gene Simmons, un bassista che, assieme a Paul Stanley, stava cercando di riformare il suo gruppo, i Wicked Lester. Il batterista fu ammesso e proprio in quel periodo decise di aggiungere una \"S\" al suo nome d'arte, divenendo quindi \"Peter Criss\". Nel 1973, con l'ingresso del chitarrista solista Ace Frehley, la band cambi\u00f2 il proprio nome in \"Kiss\" ed ogni membro creer\u00e0 un particolare tipo di maschere e trucco facciale per esibirsi sul palco. Peter Criss assumer\u00e0 le sembianze del personaggio di un uomo con le sembianze da gatto (The CatMan).\nCriss fu il batterista del gruppo per quasi tutti gli anni settanta, durante i quali i Kiss pubblicarono dieci album. Alla fine del 1979 lasci\u00f2 il gruppo per dedicarsi alla carriera solista, anche se la rottura venne ufficializzata alcuni mesi pi\u00f9 tardi. Sulle copertine di \"Dynasty\" (1979) e \"Unmasked\" (1980), Peter Criss compare ancora, ma il batterista in realt\u00e0 non aveva suonato in nessuno dei brani contenuti nei dischi (eccetto il brano \"Dirty Livin' \" presente in \"Dynasty\"); essi vennero suonati da Anton Fig.\nNei due anni successivi all'abbandono dei Kiss, Peter Criss pubblic\u00f2 due album solisti intitolati \"Out of Control\" (pubblicato nel 1980) e \"Let Me Rock You\" (pubblicato nel 1982). In seguito collabor\u00f2 con diversi gruppi musicali e con gli ex-colleghi dei Kiss nei loro progetti individuali. Nel 1994 Peter Criss pubblic\u00f2 (con il nome \"Criss\") il suo terzo album solista intitolato \"Cat #1\".\nNel 1996 la formazione originaria dei Kiss torn\u00f2 a suonare assieme. La presenza di Criss ai concerti e nelle registrazioni in studio fu tuttavia discontinua (nell'album \"Psycho Circus \" suoner\u00e0 solamente all'interno di una traccia), sia per presunti problemi di salute, sia per contrasti contrattuali con gli altri componenti del gruppo. All'inizio del 2001 Criss, insoddisfatto del proprio contratto, decise di abbandonare il gruppo. Il suo posto venne preso da Eric Singer, che aveva lasciato i Kiss nel 1996 per permettere la ricomposizione della formazione originaria.\nCriss rientr\u00f2 nei Kiss nel 2002, con i quali registr\u00f2 il quarto album live della band, \"\" nel 2003. Nel 2004 Simmons e Stanley non rinnovarono il contratto a Criss che quindi abbandon\u00f2 il gruppo per una seconda volta favorendo di nuovo il ritorno di Eric Singer, attualmente ancora membro dei Kiss. Nel luglio del 2007 Peter Criss ha pubblicato il suo quarto album solista, intitolato \"One for All\".\nIl suo stile musicale ha appassionato tantissimi batteristi (perlopi\u00f9 heavy metal), tra cui si possono menzionare Vinnie Paul, Dave Lombardo, Deen Castronovo, Tommy Lee, Scott Travis e Charlie Benante.\nVita privata.\nRecentemente l'artista ha dichiarato di aver scoperto di avere il cancro al seno (caso raro, ma possibile anche negli uomini). L'ex batterista dei Kiss \u00e8 guarito grazie ad un intervento chirurgico, senza bisogno di chemioterapia.\nEquipaggiamento.\nBatterie DW\n\"DW collectors series maple in broken glass\"\nPiatti Zildjian\nHardware DW\nBacchette Pro-Mark"}
{"id": "327460", "revid": "712828", "url": "https://it.wikipedia.org/wiki?curid=327460", "title": "Odan-Urr", "text": ""}
{"id": "327461", "revid": "486946", "url": "https://it.wikipedia.org/wiki?curid=327461", "title": "Odan Urr", "text": ""}
{"id": "327462", "revid": "363629", "url": "https://it.wikipedia.org/wiki?curid=327462", "title": "ATAM (azienda Reggio Calabria)", "text": "ATAM (acronimo di Azienda Trasporti per l'Area Metropolitana) \u00e8 una societ\u00e0 in house concessionaria del servizio di trasporto pubblico nel comune di Reggio Calabria e nella circostante citt\u00e0 metropolitana oltre che della gestione della sosta tariffata e del trasporto scolastico del comune calabrese.\nStoria.\nATAM fu fondata a Reggio Calabria il 21 settembre 1998 come azienda speciale, assorbendo le attivit\u00e0 e dell'AMA, la precedente azienda municipalizzata costituita negli anni venti. Il 30 marzo 2001 fu trasformata in societ\u00e0 per azioni, in applicazione dell'articolo 115 del D.Lgs. 18 agosto 2000, n. 267, con il comune di Reggio Calabria come socio unico.\nNel 2014 la societ\u00e0 \u00e8 stata oggetto di un'istanza di fallimento presentata dalla procura della Repubblica di Reggio Calabria che ha portato ATAM a fare richiesta per l'ammissione alla procedura di concordato preventivo. Il tribunale fallimentare ha ammesso l'azienda alla procedura il 26 giugno dello stesso anno.\nSettori di attivit\u00e0.\nFra i servizi operati da ATAM figurano:\nDati societari.\nLa consistenza del personale dipendente \u00e8 di 304 unit\u00e0, mentre la consistenza del parco autobus \u00e8 di 170 mezzi, dei quali in numero di 20 per il trasporto extraurbano, i viaggiatori trasportati ammontano a circa 7.500.000 all'anno 2004.\nNel 2006 ATAM costituisce il consorzio TrInCal assieme all'azienda di trasporto urbano PPM di Palmi al fine di stipulare un contratto di servizio unitario."}
{"id": "327464", "revid": "125380120", "url": "https://it.wikipedia.org/wiki?curid=327464", "title": "Hilary Duff (album)", "text": "Hilary Duff \u00e8 il terzo album della cantante statunitense Hilary Duff. Pubblicato il 28 settembre 2004, il giorno del suo diciassettesimo compleanno, divenne disco di platino dopo un mese, il 29 ottobre 2004.\nIl primo singolo pubblicato fu \"Fly\", uscito l'11 gennaio 2005 e distribuito dalla Mushroom Records. Il relativo video fu diretto da Chris Applebaum. \"Someone's Watching over Me\" \u00e8 il secondo singolo, pubblicato il 22 febbraio 2005 in Australia e in Canada. Il brano fa parte della colonna sonora del film \"Nata per vincere\" e il video musicale consiste in uno spezzone tratto dal film in cui la cantante si esibisce cantando il pezzo. Il disco conteneva anche \"My Generation\" che fu inclusa solo nella versione pubblicata in Giappone. Questi tre brani fecero parte della colonna sonora di \"Nata per vincere\", oltre a \"Jericho\", cantata dalla Duff e dagli altri interpreti del film durante i titoli di coda.\n\"The Getaway\" avrebbe dovuto essere il primo singolo destinato a uscire dopo l'album, ma la sua pubblicazione fu continuamente rinviata fino alla definitiva cancellazione, ordinata dalla Hollywood Records. La casa discografica infatti, non soddisfatta delle vendite, prefer\u00ec cominciare la registrazione del nuovo album, \"Most Wanted\", anzich\u00e9 continuare a promuoverlo."}
{"id": "327467", "revid": "109272829", "url": "https://it.wikipedia.org/wiki?curid=327467", "title": "Autostrade automatizzate", "text": "Il sistema di autostrade automatizzate (Automated Highway System) o \"Smart Roads\" \"(Strade intelligenti)\", \u00e8 una tecnologia di sistemi evoluti di trasporto intelligente con lo scopo di permettere il traffico di automobili senza guidatore su specifiche vie o corsie riservate, ed un sistema di tutela legislativa e copertura assicurativa adeguati. Viene spesso indicato come un mezzo per ridurre la congestione da traffico, dato che riduce drasticamente le distanze interveicolari e permette il transito di un numero superiore di veicoli per unit\u00e0 di tempo rispetto allo stesso tratto di strada non automatizzato.\nCome funziona.\nLa carreggiata ha una fila di bulloni o punte magnetizzate in acciaio inossidabile nel suo centro, disposte alla distanza di un metro. La macchina rileva le punte per misurare la propria velocit\u00e0 e localizzare il centro della corsia. Le punte possono avere il nord oppure il sud magnetico rivolti verso l'alto. Emettitori radio ai lati della via inviano in modo wireless piccole quantit\u00e0 di dati digitali che descrivono curve, intersezioni, uscite stradali, velocit\u00e0 consigliate, deviazioni per lavori in corso, situazioni di pericolo, ecc.\nLe automobili hanno automatizzato sia lo sterzo idraulico di potenza, sia i freni a disco con ABS, sia un pilota automatico (regolabile via radio dalle autorit\u00e0 stradali a seconda delle situazioni) che controlla acceleratore, freni e la velocit\u00e0 in generale, e tutti questi vengono controllati da elaboratori elettronici, collegati a vari tipi di sensori, che permettono fini ed immediati aggiustamenti.\nLe macchine si organizzano da sole in plotoni da otto a venticinque veicoli. Le auto che costituiscono i plotoni si distanziano automaticamente l'una dall'altra di un metro, in questo modo la resistenza dell'aria viene minimizzata. Si stabilisce che la distanza tra i plotoni sia pari alla distanza convenzionale di sicurezza a quella velocit\u00e0. Se qualsiasi cosa va male, il numero di vetture eventualmente coinvolte in un incidente stradale corrisponderebbe a quello del plotone.\nDispiegamento.\nUn prototipo di sistema autostradale automatizzato venne testato nella contea di San Diego, in California lungo la Interstate 15. Comunque, nonostante il successo tecnico del programma, l'investimento si \u00e8 mosso di pi\u00f9 verso la progettazione di veicoli autonomi intelligenti piuttosto che nella costruzione di una infrastruttura specializzata. Il sistema AHS (Automated Highway System) inserisce la tecnologia dei sensori in automobili che possono leggere indicatori stradali passivi, ed utilizza il radar (oppure il laser-radar lidar) e comunicazioni wireless tra le macchine per permettere a queste di auto-organizzarsi senza l'intervento dei guidatori.\nQuestioni politiche.\nLa difficolt\u00e0 di sviluppo delle Autostrade automatizzate \u00e8 il problema dell'uovo e della gallina: nessuno comprer\u00e0 veicoli equipaggiati con il sistema AHS (Automated Highway System) a meno che non ci sia una rete che le possa far funzionare, e allo stesso tempo nessuno si prender\u00e0 l'onere di costruire un sistema per farle funzionare finch\u00e9 non ci saranno sufficienti veicoli sulle strade muniti di sistema AHS. Inoltre, le auto funzionanti col sistema AHS non possono circolare insieme al traffico normale, per questo la ricerca sta tentando di progettare auto intelligenti in grado di assistere il conducente in condizioni miste, cio\u00e8 sia quando si circola insieme al traffico normale, sia quando si circola nella sede propria della macchina AHS.\nL'economista Anthony Downs, autore del libro (\"Still Stuck in Traffic\", del 2004) ha segnalato che mentre gli ingegneri hanno generalmente fatto un eccellente lavoro nello sviluppare autostrade automatizzate e sistemi di controllo a loro dedicati, non hanno dato molto peso alle implicazioni dell'avere moltiplicato il numero di macchine in un tratto di strada rispetto al numero possibile col controllo manuale. Si dovrebbero ricostruire gli accessi alle autostrade cos\u00ec come gli svincoli distributori di traffico, rotatorie, svolte, ecc. ed enormi garage sarebbero richiesti per parcheggiare il massiccio incremento del numero di automobili.\nGli incidenti di transito potrebbero quasi invariabilmente causare decessi multipli nelle autostrade dove macchine in pacchetti stretti viaggerebbero a circa 114\u00a0km/h (70\u00a0mph), creando il potenziale per il fallimento nel settore delle assicurazioni automobilistiche.\nSe i requisiti legislativi sulla sicurezza fossero rivisti per esigere nei veicoli l'integrit\u00e0 post-impatto per la gabbia di sicurezza dell'abitacolo nel 99% dei casi ed il 99% di sopravvivenza dei passeggeri in essa contenuti a quelle velocit\u00e0, si potrebbe avere un drastico incremento del peso delle automobili, causando un sostanziale aumento nel consumo di combustibili che porterebbe ad una serie di spiacevoli conseguenze come l'incremento dell'inquinamento atmosferico.\nDal momento che la sicurezza delle automobili \u00e8 principalmente un problema di controllo, si potrebbe concludere che progressivamente i sistemi elettronici prenderanno il posto dei dispositivi e del design passivo di sicurezza. Comunque, per via dei gi\u00e0 menzionati problemi dell'uovo e della gallina, e per problemi di responsabilit\u00e0 assicurativa, \u00e8 poco probabile che sistemi di autostrade automatizzate (AHS) vengano in futuro impiantati ed estesamente utilizzati negli Stati Uniti."}
{"id": "327469", "revid": "124697366", "url": "https://it.wikipedia.org/wiki?curid=327469", "title": "Concerto per pianoforte e orchestra n. 27 (Mozart)", "text": "Mozart riporta nel catalogo manoscritto delle sue opere di avere terminato la composizione del concerto per pianoforte e orchestra n. 27 in Si bemolle maggiore K 595 il 5 gennaio 1791.\nL'opera fu eseguita a Vienna, il 4 marzo dello stesso anno, e quindi ben due mesi dopo averla terminata. Ci\u00f2 non era nello stile di Mozart, il cui lavoro veniva di solito terminato poco prima di essere eseguito in pubblico. \nQuesto fatto ha dato adito a due possibili interpretazioni: la prima: che non avesse alcun committente e che il concerto fosse stato scritto per poterlo usare in una accademia (concerti a sottoscrizione); la seconda: che il concerto fosse stato commissionato da un allievo.\nAd avvalorare questa teoria anche la difficolt\u00e0 tecnica limitata, in quanto i concerti di Mozart scritti per \"uso personale\" sono difficili, e la presenza di cadenze scritte (cosa strana perch\u00e9 era uso improvvisarle).\nDel concerto, infatti, ci sono rimaste le cadenze originali di Mozart per il primo e terzo movimento.\nCaratteristica di questa, cos\u00ec come delle altre opere scritte durante l'ultimo anno di vita del compositore viennese, \u00e8 la presenza di elementi stilistici peculiari quali, ad esempio, il carattere interiore dei motivi melodici, l'organizzazione dei temi e dei movimenti molto complessa, l'uso di temi \"pastorali\" nel finale."}
{"id": "327470", "revid": "74801", "url": "https://it.wikipedia.org/wiki?curid=327470", "title": "Andoni Zubizarreta", "text": "Durante la sua carriera, ha vinto 6 campionati spagnoli (1983, 1984, 1991, 1992, 1993 e 1994), 3 Coppe di Spagna (1983, 1984 e 1990), 3 Supercoppe di Spagna (1984, 1991 e 1992), 1 Coppa delle Coppe (1989), 1 Coppa Campioni (1992) e 1 Supercoppa UEFA (1992).\nCon la Nazionale spagnola ha disputato 4 Mondiali (1986, 1990, 1994 e 1998) e 3 Europei (1984, 1988 e 1996).\nIndividualmente, \u00e8 stato premiato nel 1987 con il trofeo Zamora e con il titolo di calciatore spagnolo dell'anno.\nConsiderato uno dei pi\u00f9 forti portieri degli anni 1990, oltre che uno dei migliori nella storia della Spagna, \u00e8 uno dei calciatori con almeno presenze in carriera, occupando il 22\u00ba posto con presenze.\nCaratteristiche tecniche.\nPortiere longevo e carismatico, spiccava per l'abilit\u00e0 nelle uscite.\nCarriera.\nGiocatore.\nNato nei Paesi Baschi della Spagna, cominci\u00f2 a giocare nell'Aretxabaleta, squadra della sua citt\u00e0, a 16 anni nel 1977, per trasferirsi poi all'Alav\u00e9s per la stagione 1979-1980.\nTrasferitosi all'Athletic Bilbao, la maggior squadra dei Paesi Baschi, fu tra i protagonisti della grande squadra guidata da Javier Clemente. Dopo il suo esordio in \"Primera\" non ancora ventenne, il 19 settembre 1981, vinse due campionati consecutivi con la maglia biancorossa dell'Athletic, nel 1982-1983 e 1983-1984, la Coppa del Re 1983-1984 e la Supercoppa spagnola 1984, anno in cui venne anche convocato per il campionato europeo in Francia come portiere di riserva.\nIl 23 gennaio 1985 disput\u00f2 la sua prima partita con la Nazionale spagnola contro la , giocando poi i mondiali del 1986. Considerato il miglior portiere spagnolo dell'epoca, pass\u00f2 al Barcellona.\nConquist\u00f2 la sua seconda Coppa del Re nel 1988, poi con l'avvento dell'allenatore olandese Johan Cruijff nel 1989 inizi\u00f2 a delinearsi una delle squadre pi\u00f9 forti di tutti i tempi. Zubizarreta, pur rimanendo fra i migliori portieri al mondo, era costretto dal gioco molto propenso all'attacco del tecnico olandese a giocare sempre pi\u00f9 spesso di piede, suo punto debole.\nNel 1990 disput\u00f2 con la nazionale spagnola il suo secondo mondiale, senza molte fortune, mentre con il Barcellona si tolse parecchie soddisfazioni: 4 titoli nazionali consecutivi fra il 1991 e il 1994, la Coppa dei Campioni conquistata a scapito della Sampdoria nel 1992, oltre alla Coppa del Re (la sua terza) nel 1990 e la Supercoppa Europea nel 1992. Da non dimenticare nemmeno le due Supercoppe spagnole vinte in azulgrana nel 1992 e 1993. Sempre nel 1992 si classific\u00f2 2\u00ba nella classifica IFFHS dei migliori portieri dell'anno, alle spalle di Peter Schmeichel.\nNel 1994 arriv\u00f2 a disputare la finale di Coppa dei Campioni ad Atene, vinta dal Milan per 4-0. Da sottolineare il gol del 3-0 di Dejan Savi\u0107evi\u0107, un pallonetto che lo ha trovato impreparato fuori area. Successivamente, nonostante i suoi grandi meriti per la causa del Barcellona, fu presto ceduto al Valencia.\nNonostante ci\u00f2 rimase il portiere titolare della nazionale spagnola ai mondiali statunitensi e gioc\u00f2 altre quattro stagioni ad altissimo livello, chiudendo la carriera dopo il suo quarto mondiale anche a causa di una clamorosa \"papera\" che si trasform\u00f2 in autorete che cost\u00f2 alla Spagna la sconfitta contro la . In nazionale collezion\u00f2 126 partite, di cui 16 ai mondiali, subendo un totale di 103 reti.\nA livello di club disput\u00f2 622 partite di campionato in Primera, con il record di essere stato il primo giocatore a superare i minuti di gioco nella massima divisione spagnola. Ha vinto inoltre il Trofeo Zamora nella stagione 1986-1987 (premio assegnato al portiere della massima serie spagnola che ha subito il minor numero di reti).\nDirigente.\nDal 2001 \u00e8 stato direttore generale dell'Athletic Bilbao. Viene esonerato il 10 novembre 2004 dal nuovo presidente Fernando Lamikiz. Il 2 luglio 2010 \u00e8 diventato direttore sportivo del Barcellona. Il 5 gennaio 2015, contestato da stampa e tifosi, ha rescisso il suo contratto con il club catalano dopo la sanzione della Fifa che ha impedito ai blaugrana di fare mercato in entrata fino al 2016.\nIl 27 ottobre 2016, \u00e8 nominato direttore sportivo del Olympique de Marseille dall'attuale presidente Jacques-Henri Eyraud. Il 14 maggio 2020 lascia il Marsiglia.\nStatistiche.\nPresenze e reti nei club.\n\"Statistiche aggiornate al 15 maggio 1998\"."}
{"id": "327472", "revid": "31886", "url": "https://it.wikipedia.org/wiki?curid=327472", "title": "Gaio Avidio Cassio", "text": "Biografia.\nOrigini famigliari.\nAvidio Cassio era di nobili natali, della citt\u00e0 siriana di \"Cyrrhus\". Suo padre, Eliodoro, non era stato senatore, ma era comunque un uomo di una certa condizione sociale: era stato segretario \"ab epistulis\" (probabilmente \"ab epistulis Graecis\") dell'imperatore Adriano, dopo Suetonio e C. Valerio Eudemone; aveva seguito l'imperatore nei suoi viaggi e fu prefetto d'Egitto alla fine del regno di Adriano (negli anni 137-142). Alcuni studiosi hanno ipotizzato una discendenza di Avidio Cassio da Antioco IV di Commagene, per parte di Avidio Antioco, suo nonno. Ottenne cos\u00ec la promozione sociale per il figlio.\nCarriera militare.\nNegli anni 139-153 ricopr\u00ec alcuni incarichi militari percorrendo il \"cursus honorum\" delle \"tres militiae\" dell'ordine equestre. Cassio apparteneva alla gens Cassia e partecip\u00f2 alle campagne partiche di Lucio Vero (162-166) al seguito dell'imperatore. Fu grazie all'abilit\u00e0 di Avidio Cassio, la cui conduzione viene attribuita espressamente da Marco Aurelio allo stesso Cassio, che i Romani sconfissero le truppe del re Vologese IV a Dura Europos (nel 164), occuparono la capitale dei Parti Ctesifonte e la citt\u00e0 di Seleucia al Tigri (nel 165), conquistarono quindi la Media (nel 166), costringendo Vologese a firmare una pace umiliante. L'Armenia e la Mesopotamia settentrionale tornarono, cos\u00ec, in mano ai Romani. Cassio e il suo collega, Publio Marzio Vero, entrambi trentenni all'epoca, ottennero il consolato suffetto nel 166 (maggio-giugno) grazie ai loro successi conseguiti nella guerra di quegli anni contro i Parti. Dopo il consolato divennero governatori: Cassio della Siria, Marzio Vero della Cappadocia.\nNel 172 Cassio fu inviato in Egitto, dove soffoc\u00f2 una pericolosa insurrezione dei Bucolici, pastori-predoni stanziati nel Delta del Nilo. In seguito torn\u00f2 governatore della Siria.\nRibellione e morte (175).\nUna rivolta scoppiata nell'Oriente romano imped\u00ec, per\u00f2, a Marco di portare a termine i suoi piani strategici. Cassio, che si era distinto come uno dei migliori comandanti militari romani nella guerra contro i Parti, spinto dalla falsa notizia della morte di Marco a seguito di una grave malattia, si era proclamato imperatore. Secondo quanto ci tramanda sia Cassio Dione sia la \"Historia Augusta\", Avidio Cassio accett\u00f2 la porpora imperiale per volere di Faustina, poich\u00e9 la stessa credeva che Marco stesse per morire e temeva che l'impero potesse cadere nelle mani di qualcun altro, visto che Commodo era ancora troppo giovane. Nel 175, alla falsa notizia della morte di Marco, Cassio venne acclamato \"imperator\" dalla \"Legio III Gallica\" e appoggiato nella sua elezione sia da Flavio Calusio, governatore d'Egitto, sia dagli ebrei. Delle province orientali, solo Cappadocia e Bitinia non si schierarono a fianco dei ribelli. All'inizio Marco cerc\u00f2 di tenere segreta la notizia dell'usurpazione, ma quando fu costretto a renderla pubblica, di fronte all'agitazione dei soldati si rivolse loro con un discorso (\"adlocutio\"). Marco rivel\u00f2 di voler evitare inutili spargimenti di sangue tra Romani. Egli disse - secondo quanto riferisce Cassio Dione - che avrebbe ceduto volentieri ad Avidio l'impero senza combattere per il bene comune, se fosse stata solo una questione personale; che avrebbe acconsentito che questa decisione fosse presa dall'esercito e dal senato di Roma. L'imperatore, quindi, chiam\u00f2 a s\u00e9 Commodo, e cerc\u00f2 di placare gli animi dei senatori, scrivendo loro di non aver mai \"\"insultato Cassio in alcun modo, se non riferendosi a lui come ad un ingrato. N\u00e9 Cassio disse o scrisse nulla di insultante nei confronti di Marco\". Alla fine, Marco auspic\u00f2 che Cassio non si uccidesse o fosse ucciso non appena avesse saputo che Marco stava muovendogli contro, poich\u00e9 Marco aveva intenzione di riconciliarsi con lui, dando cos\u00ec un nuovo esempio della sua grande clemenza.\nTre mesi dopo, quando la notizia della morte di Marco si rivel\u00f2 ufficialmente falsa, il Senato romano proclam\u00f2 Cassio \"hostis publicus\", nemico dello stato e del popolo romano. Il \"princeps\" deplorava la necessit\u00e0 di dover muovere contro il suo fidato subordinato, dichiarando pubblicamente di sperare ancora in un possibile perdono, ma non appena la notizia dell'arrivo di Marco Aurelio giunse ad Avidio, quest'ultimo fu ucciso dai suoi stessi soldati, dopo soli 100 giorni di potere. Giunto in Oriente, l'imperatore fece bruciare la compromettente corrispondenza dell'usurpatore per evitare che questa potesse mettere in luce un coinvolgimento di altri cittadini nella rivolta e lo ponesse nella situazione di doverli punire. I soldati portarono la testa di Avidio a Marco, come testimonianza dell'uccisione, ma egli prefer\u00ec non vedere neppure coloro che l'avevano ucciso, facendoli allontanare e disponendo che Avidio fosse seppellito con tutti gli onori. Alcuni studiosi hanno creduto vi sia stato un qualche reale appoggio alla congiura da parte della stessa Faustina, che Marco avrebbe per\u00f2 volutamente ignorato.\nCassio Dione e la \"Historia Augusta\" spiegano bene quale fosse l'atteggiamento di Marco Aurelio nei confronti della ribellione e del presunto ruolo dell\"Augusta\". Faustina appoggi\u00f2 il tentativo di Avidio, poich\u00e9 temeva per i figli piccoli. Ella infatti, non avendo pi\u00f9 fiducia nella salute del marito, non poteva proteggere i figli da sola. E quando Cassio fu ucciso e la sua testa portata a Marco, l'imperatore che avrebbe voluto dimostrargli il suo perdono e salvarlo, non esult\u00f2, al contrario esclam\u00f2: \"Mi \u00e8 stata tolta un'occasione di clemenza: la clemenza, infatti, d\u00e0 soprattutto prestigio all'imperatore romano agli occhi dei popoli. Io per\u00f2 risparmier\u00f2 i suoi figli, il genero e la moglie\"\". E cos\u00ec lasci\u00f2 met\u00e0 del patrimonio paterno ai figli di Avidio Cassio, a sua figlia dette in dono una grande quantit\u00e0 di oro, di argento e di gemme."}
{"id": "327478", "revid": "729019", "url": "https://it.wikipedia.org/wiki?curid=327478", "title": "Castel Flavon", "text": "Castel Flavon (\"Haselburg\" o gi\u00e0 \"Schloss K\u00fcepach\" in tedesco) \u00e8 un castello medievale in Alto Adige, nel comune di Bolzano. Domina il rione di Aslago.\nStoria.\nSorto probabilmente sui resti di un castelliere retico, risale ai primi anni del XIII secolo. Primi proprietari furono i signori di Haselberg, originari appunto di \"Haslach\" (Aslago); questi, nel 1259, vendettero i loro diritti giurisdizionali sul distretto parrocchiale di Bolzano al conte Mainardo II di Tirolo-Gorizia. Il castello pass\u00f2 poi di mano in mano, fino a che - tra il 1475 e il 1541 - i signori di Fi\u00e8 (i \"V\u00f6ls\") non lo modificarono profondamente: \u00e8 sostanzialmente questa la forma, a tre ali, in cui lo si conosce ora, e anche lo stagno artificiale a monte del castello risale alla loro iniziativa.\nNumerosi sono gli affreschi cinquecenteschi, alcuni dei quali sono andati perduti nel crollo che nel 1880 ha interessato l'ala nord. Fra gli autori \u00e8 da citare Bartlm\u00e4 Dill Riemenschneider, figlio di Tilman Riemenschneider.\nL'ultima ristrutturazione, su iniziativa dei conti Toggenburg di Bolzano, gli attuali proprietari, \u00e8 stata effettuata tra il 2001 e il 2002, ed ha interessato l'intera costruzione, con il restauro delle ali est e ovest e il ripristino dell'ala nord. Sono inoltre venute alla luce tracce della costruzione trecentesca, visibili nella sala sotterranea."}
{"id": "327480", "revid": "1921861", "url": "https://it.wikipedia.org/wiki?curid=327480", "title": "Giorni epagomeni", "text": "I giorni epagomeni (dal greco: \u1f10\u03c0\u03b1\u03b3\u03cc\u03bc\u03b5\u03bd\u03b1 \u1f21\u03bc\u03ad\u03c1\u03b1, giorno supplementare) sono giorni che vengono aggiunti con una certa cadenza per avvicinare la durata dell'anno del calendario a quella dell'anno solare. Quasi tutti i calendari antichi possedevano giorni epagomeni, con cui veniva corretto l'accumulo degli errori.\nAntico Egitto.\nI 5 giorni epagomeni nel calendario civile \"vago\".\nI giorni epagomeni, chiamati dagli Egizi \"supplementari\", erano 5 giorni che, nel calendario dell'Antico Egitto, venivano aggiunti alla fine dell'anno civile di 360 giorni affinch\u00e9 il capodanno, in egizio \"wepet-renepet\", cadesse pi\u00f9 o meno esattamente dopo un anno solare da quello precedente. I giorni epagomeni erano aggiunti alla fine dell'anno civile subito prima del capodanno del nuovo anno. \nDato che questo calendario (detto calendario civile \"vago\") era pi\u00f9 breve dell'anno solare per circa un quarto di giorno, la data del capodanno si spostava di un giorno ogni quattro anni e cos\u00ec pure i giorni epagomeni. Come ci narra un papiro dell'epoca ramesside, XIX e XX dinastia, gli Egizi giunsero al paradosso che l'inverno nasceva in estate e viceversa ma non fecero nulla per ovviare all'inconveniente, in quanto i contadini continuarono tranquillamente ad usare il calendario lunare (ovvero stagionale) mentre quello civile, cio\u00e8 solare, veniva impiegato solo per usi amministrativi, per la tassazione e per calcolare la durata del regno dei faraoni.\nIl sesto giorno epagomeno.\nIl calendario vago, come si \u00e8 detto, aveva 365 giorni ma i cicli del Sole e di Sirio duravano 365 giorni e un quarto ed avveniva quindi che ogni quattro anni, l'inizio dell'anno era indietro di un giorno rispetto alla levata eliaca di Sirio. \nOccorrevano, quindi, 365 x 4 = 1460 anni solari, ossia 1461 anni vaghi, perch\u00e9 il calendario vago riportasse il capodanno a coincidere con la stessa data del calendario giuliano. Gi\u00e0 in epoca alessandrina si tent\u00f2 di riformare il calendario con l'aggiunta di un sesto giorno epagomeno ogni quattro anni, con funzioni analoghe al 29 febbraio dell'anno bisestile giuliano. Questa riforma anticip\u00f2 il calendario giuliano, ma non entr\u00f2 effettivamente in uso e venne quindi reintrodotta in et\u00e0 augustea.\nMiti religiosi egiziani.\nIl mito dell'origine dei cinque giorni epagomeni \u00e8 raccontato da Plutarco.\nEgli narra che il dio Thot, associato alla sapienza e alla Luna, li avesse conquistati giocando una partita a senet contro il dio Khonshu . Il sole (Ra), infatti, aveva vietato che dall'unione di Nut (cielo) e di Geb (terra) nascessero figli in alcun giorno dell'anno. Aggiungendo questi cinque giorni, la dea Nut avrebbe invece potuto concepire cinque dei: Osiride, Horus (detto \"il vecchio\" da Plutarco), Seth, Iside e Nephthy. Secondo un mito, per\u00f2, Horus sarebbe nato da Iside e Osiride mentre erano nel ventre di Nut. \nCon la riforma alessandrina-augustea, che ancor\u00f2 il calendario egizio a quello giuliano, la data del capodanno e perci\u00f2 quella dei giorni epagomeni, venne fissata. \nDopo questa riforma i giorni epagomeni, dedicati alla nascita delle divinit\u00e0, furono fissati come segue:\nSolo il giorno di nascita di Iside era considerato un giorno fortunato."}
{"id": "327481", "revid": "1710207", "url": "https://it.wikipedia.org/wiki?curid=327481", "title": "Gaio Elio Gallo", "text": "Spedizione nell'Arabia Felix.\nAugusto ordin\u00f2 ad Elio Gallo di compiere una spedizione nella penisola arabica occidentale, fino all'attuale Aden.\nL'obiettivo della spedizione era quello di porre sotto controllo il commercio di \"aromata\" che si muoveva dalle regioni meridionali della Penisola arabica verso il Mar Mediterraneo, la Mesopotamia e, con l'intermediazione degli Arabi Lakhmidi, verso l'altopiano iranico.\nNelle aree meridionali arabiche (attuale Yemen, Zofar, Hadramawt e Oman) giungevano prodotti ad altissima utilit\u00e0 marginale dalle regioni dell'Oceano Indiano, dall'India e da Sri Lanka, posti gi\u00e0 noti fin dall'epoca della navigazione greca che sfruttava il regime stagionale dei monsoni per commerciare minerali, cosmetici e prodotti farmacologici, oltre a gemme e a raffinati prodotti dell'artigianato locale (tessuti fini e acciai ottimamente temprati rispetto agli standard arabi dell'epoca).\nA fungere da intermediari, fin dal primo millennio a.C. furono le popolazioni sud-arabiche dei Sabei e tale funzione fu ereditata dai loro tardi successori, gli Himyariti, conosciuti dai Romani come \"Homerites\" ed era logico che contro di essi si muovesse la potenza imperialistica di Roma.\nIl prefetto aveva preparato una spedizione marittima, allestendo una flotta di 130 navi e giunse sulle coste arabe, a Leucecom\u00e9 (Haura). Qui per\u00f2 fu obbligato a fermarsi per circa un anno, ufficialmente per superare lo stato di debilitazione fisica delle truppe indotto dalle continue malattie che gi\u00e0 ne falcidiavano i ranghi. Qui ricevette l'ospitalit\u00e0 del \"re dei Tamudeni\" - i coranici Thamud, inseriti poi come corpi di cavalleria da Roma, sotto il nome di \"equites Thamudeni\" - Aretas (H\u0101rith), parente di Obodas II (\u02c1Ubayda), signore dei Nabatei.\nGli intrighi di Obodas II e del suo ministro Syllaeus portarono Elio Gallo - che aveva ricevuto da Erode 500 esperti guerrieri - a percorrere un itinerario non adatto. Il suo esercito forte di circa 10.000 uomini, mossosi stavolta per via di terra, giunse non certo al meglio della sua efficienza nell'oasi di Negrana, forse Najr\u0101n, che mezzo millennio pi\u00f9 tardi sarebbe diventato il maggior insediamento cristiano della Penisola e terminale della pi\u00f9 importante carovaniera transarabica che finiva poi nella palestinese Gaza dopo essere passata per la Mecca, nei pressi di Medina e di Mada'in Salih (al-Hijr).\nElio Gallo s'impadron\u00ec di Nagrana, cos\u00ec come di Asca (la Nasca di Plinio, nell'attuale Omr\u00e2n) e di Athrula (rimasta non identificata), spingendosi poi fino al paese dei Rhamaniti, o Rhadamiti, governato dal re Ilasar (El Shara).\nStrabone narra dell'arrivo di Elio Gallo a \"Marsiaba\", o \"Mariaba\" (Ma'rib, arabo \u0645\u0623\u0631\u0628) ma, malgrado un assedio durato sei giorni, la citt\u00e0 fu in grado di resistere, favorita dall'esplodere nelle file degli assedianti di un'epidemia. I Romani si limitarono a una semplice, anche se devastante, razzia dei suoi dintorni, ricchi di terreni agricoli resi fertili dalle acque irregimentati dalla famosa diga, il cui crollo avvi\u00f2 nel VII secolo un cambiamento climatico ed economico di vaste proporzioni, che contribu\u00ec non poco ad agevolare indirettamente l'affermazione dell'Islam politico.\nLo storico Mommsen riferisce che Elio Gallo, contemporaneamente all'assedio a Ma'rib, invi\u00f2 la sua flotta a distruggere il porto di \"Eudaemon\", l'attuale Aden, allo scopo di garantire il passaggio delle navi mercantili romane verso l'India.\nI Romani furono quindi costretti al ritiro ed Elio Gallo riport\u00f2 in patria la sua formazione armata, ampiamente decimata dall'ambiente fisico ostile e dalle malattie, passando per la non identificata Egrac\u00f4m\u00e9 per poi rientrare da Myoshormos alla volta di Coptos (attuale Qift), presso Alessandria d'Egitto."}
{"id": "327483", "revid": "33689", "url": "https://it.wikipedia.org/wiki?curid=327483", "title": "Publio Petronio (prefetto d'Egitto)", "text": "Biografia.\nNel 25 a.C., quando gran parte dell'esercito romano era impegnato in Arabia, la candace Imanarenat, regina di Kush a Meroe, invase l'Egitto, sconfiggendo tre coorti a Siene e travolgendo File ed Elefantina, dove le statue di Augusto furono distrutte e la popolazione ridotta in schiavit\u00f9.\nPetronio, prefetto d'Egitto, reag\u00ec attaccando e conquist\u00f2 la capitale nubiana, che fu saccheggiata; molti generali nubiani furono catturati e, assieme ad altri schiavi, furono inviati all'imperatore. Per controllare la frontiera, Petronio fortific\u00f2 Ibrim e raccolse due anni di viveri ed equipaggiamento per la guarnigione di 400 soldati che lasci\u00f2 sul posto.\nLe pesanti tasse imposte da Petronio causarono il sollevamento dei Nubiani (23 a.C.), che attaccarono la guarnigione lasciata da Petronio, obbligando il prefetto ad affrontare il nemico. La guerra cess\u00f2 quando gli emissari della candace incontrarono Augusto a Samo (21/20 a.C.), ottenendo un trattato di pace che prevedeva l'abolizione del tributo richiesto da Petronio e che dur\u00f2 per due secoli.\nIn politica interna si deve a Petronio la bonifica di vari canali d'irrigazione, che consentirono una ripresa dell'agricoltura."}
{"id": "327499", "revid": "92723", "url": "https://it.wikipedia.org/wiki?curid=327499", "title": "Legio I Minervia", "text": "La Legio I \"Minervia\" (\"della dea Minerva\") fu una legione romana formata da Domiziano probabilmente nell'82 per la campagna contro la trib\u00f9 germanica dei Catti. Il suo \"cognomen\" \u00e8 derivato dalla dea Minerva, cui Domiziano era particolarmente legato; un'immagine della dea era l'emblema della legione, ma \u00e8 attestato come simbolo legionario anche l'ariete. Ci sono documenti che attestano la presenza della I legione \"Minervia\" presso il confine del Reno ancora verso la met\u00e0 del IV secolo.\nStoria.\nDa Domiziano agli Antonini.\nIl primo e principale accampamento di questa legione si trovava nella citt\u00e0 di \"Bonna\" (moderna Bonn), nella provincia della Germania Inferior. Nell'89, la legione soffoc\u00f2 una rivolta del governatore della Germania Superior e cos\u00ec, come riconoscimento dell'aiuto dato, Domiziano le diede il cognomen \"Pia Fidelis Domitiana\" (cio\u00e8 \"leale e fedele a Domiziano\").\nPartecip\u00f2 alle guerre di Traiano contro i Daci (101-106), sotto il comando del futuro imperatore Adriano. L'emblema della legione compare nella Colonna di Traiano, a Roma, insieme ai simboli delle altre legioni.\nSebbene appartenesse all'esercito di stanza in Germania, \"vexillationes\" della legione furono stanziati in diverse zone dell'Impero:\nDai severi al IV secolo.\nInsieme alla XXX legione \"Ulpia Victrix\" stazion\u00f2 vicino ai \"Castra Vetera II\" (odierna Xanten).\nDurante le guerre civili del tardo II e III secolo, la legione sostenne i seguenti imperatori:\nAttorno al 353, Bonna fu distrutta dai Franchi e la I legione \"Minervia\" scomparve dalle fonti. Tuttavia, non ci sono testimonianze che attestano la sua distruzione."}
{"id": "327507", "revid": "92723", "url": "https://it.wikipedia.org/wiki?curid=327507", "title": "Rapporto Stato-Chiesa", "text": "Con il termine rapporto Stato-Chiesa si indica il complesso delle relazioni tra uno Stato e le organizzazioni religiose, dal punto di vista storico, politico, diplomatico, giuridico, economico.\nTrattati e Convenzioni in Europa.\nAustria.\nSono riconosciuti dalla legge ventidue culti che accedono a vantaggi di tipo fiscale e riscuotono delle imposte direttamente dai loro fedeli. I rapporti con la Chiesa cattolica sono disciplinati da un Concordato.\nBelgio.\nSono riconosciuti dalla legge sei culti che fruiscono dell'esenzione dall'imposta sugli immobili, ed i cui ministri sono stipendiati dallo Stato.\nLe associazioni umanistiche sono equiparate alle religioni (art. 181 della Costituzione), per cui i loro esponenti sono stipendiati, danno assistenza negli ospedali e insegnano etica nelle scuole.\nL'ora di religione e l'ora di etica sono alternative ed entrambe non obbligatorie.\nIl matrimonio religioso \u00e8 privo di qualunque efficacia legale e obbligatoriamente successivo a quello civile. Dal 2003 \u00e8 autorizzato il matrimonio tra persone dello stesso sesso.\nDal 2006 \u00e8 permesso alle coppie omosessuali di adottare bambini.\nDanimarca.\nLa Chiesa Nazionale danese \u00e8 quella luterana, il Sovrano deve costituzionalmente farne parte. Il clero luterano \u00e8 stipendiato per il 40% dallo Stato, che ne sostiene anche i costi di formazione. Vi \u00e8 un'imposta ecclesiastica a carico dei soli fedeli luterani a beneficio della stessa Chiesa, che gode anche dell'esenzione dall'imposta sugli immobili.\nL'ora di religione nelle scuole \u00e8 impartita dai ministri della Chiesa Nazionale: si pu\u00f2 esserne dispensati qualora i genitori garantiscano un loro personale impegno pedagogico alternativo. L'insegnamento \u00e8 neutro dal punto di vista confessionale.\nL'emittente pubblica radiofonica trasmette giornalmente la funzione che si svolge nella principale cattedrale del paese.\nFinlandia.\nA differenza della Norvegia, della Gran Bretagna e della Svezia, la carica di Presidente della Finlandia non prevede la necessit\u00e0 di appartenenza a una religione.\nAlla Chiesa finlandese (luterana) si affianca, quasi con gli stessi diritti, la chiesa ortodossa.\nNelle scuole \u00e8 previsto un insegnamento di etica alternativo a quello della religione.\nIl cambio di religione passa attraverso una procedura burocratica gestita dall'ufficiale di stato civile.\nI parroci vengono pagati dalle comunit\u00e0 religiose, gli stipendi e le pensioni dei vescovi dallo Stato.\nFrancia.\nL'articolo 1 della Costituzione francese prevede espressamente la laicit\u00e0 dello Stato. Inoltre, l'articolo 28 della legge 9 dicembre 1905 vieta espressamente l'esposizione di simboli o emblemi religiosi su monumenti o in spazi pubblici, a eccezione dei luoghi di culto, dei campi di sepoltura, dei musei e delle mostre. Nel nuovo secolo, l'articolo 1 della legge n.228 del 15 marzo 2004, comunemente chiamata \"legge anti-velo\" e approvata a larghissima maggioranza dal parlamento francese, precisa il divieto, nelle scuole primarie e secondarie, di indossare simboli o indumenti che ostentino l'appartenenza religiosa.\n ma in alcune zone, come l'Alsazia-Lorena, vige ancora il Concordato napoleonico del 1801 che poneva a carico dello Stato il sostentamento del clero cattolico. Nelle scuole statali non \u00e8 previsto alcun insegnamento religioso. In compenso le scuole private sono finanziate dallo Stato, secondo due tipi diversi di contratti: uno che prevede il pagamento da parte dello Stato delle sole spese di gestione, esclusi gli stipendi degli insegnanti, e l'altro che prevede la copertura da parte dello Stato di tutte le spese. \u00c8 solo in quest'ultimo caso che le scuole private sono sottoposte a specifiche forme di controllo. La maggior parte delle scuole private francesi opta per la prima soluzione, il finanziamento parziale, per garantirsi dalle interferenze dello Stato.\nGrecia.\nLa Costituzione statuisce la \u00abpredominanza\u00bb della Chiesa ortodossa e stabilisce che il Presidente della Repubblica debba giurare in nome della Santissima Trinit\u00e0.\nNon \u00e8 possibile aprire edifici di culto alle religioni diverse da quella ortodossa senza il preventivo consenso di quest'ultima, n\u00e9 fare proselitismo.\nL'insegnamento religioso nelle scuole \u00e8 di competenza della gerarchia ortodossa ed \u00e8 limitato alle scuole elementari.\nIl clero ortodosso \u00e8 stipendiato dallo Stato.\nLo Stato gestisce gli edifici di culto, trattenendo il 35% degli introiti delle parrocchie.\nLa decisione del governo di far scomparire l'indicazione della fede sulle carta d'identit\u00e0 ha provocato la reazione della Chiesa nazionale.\nGermania.\nLe Chiese possono imporre ai propri fedeli un tributo (anche del 9% dell'imposta), alla cui riscossione provvede lo Stato.\nL'unico matrimonio ammesso \u00e8 quello civile, mentre quello religioso \u00e8 privo di qualunque efficacia legale ed obbligatoriamente successivo a quello civile: il sacerdote che celebra il rito precedentemente \u00e8 punibile.\nI rapporti con la Chiesa cattolica sono disciplinati da un Concordato.\nDal 2002 una sentenza della Corte costituzionale federale di Karlsruhe ha sancito la costituzionalit\u00e0 della Legge sull\"'Unione per la Vita\", che regolamenta anche le unioni gay che, a seguito della registrazione davanti ad un ufficiale civile, hanno gli stessi diritti e doveri delle coppie eterosessuali.\nI diritti dei gruppi atei e delle associazioni che perseguono il fine di coltivare in comune un'ideologia filosofica sono riconosciuti direttamente dalla Costituzione tedesca (art. 137), che li equipara alle associazioni religiose.\nIrlanda.\nLa Costituzione \u00e8 emanata nel nome della Santissima Trinit\u00e0. Il giuramento che deve prestare il Presidente impedisce a un ateo o a un agnostico di accedere alla carica.\nLo Stato non finanzia la Chiesa cattolica, tuttavia garantisce l'esenzione delle imposte sugli immobili.\nL'insegnamento religioso \u00e8 garantito durante l'orario delle lezioni scolastiche.\nIslanda.\nLa Costituzione sancisce il diritto alla libert\u00e0 di culto. Contestualmente, identifica la Chiesa Evangelica Luterana come religione di Stato (\"\u00fej\u00f3\u00f0kirkja\", Chiesa nazionale) e pone una forte enfasi su un percorso di formazione educativa basato sullo studio della Cristianit\u00e0, fin dal primo anno di iscrizione alla scuola dell'obbligo. sono previsti accenni anche alle altre religioni.\nAll'atto della nascita, i bambini sono registrati presso la pubblica autorit\u00e0 come appartenenti alla confessione dei loro genitori, oppure, qualora essi non siano sposati, con la stessa affiliazione confessionale del genitore che li ha in custodia. Nei casi di matrimonio misto fra coniugi di differente religiosit\u00e0, la registrazione avviene soltanto quando entrambi i genitori pervengono ad un accordo consensuale.\nIl governo riscuote una specifica imposta che viene ripartita fra le diverse confessioni in ragione del rispettivo numero di membri. Il contributo di coloro che non risultano iscritti ad alcuna denominazione religiosa viene destinato all'Universit\u00e0 d'Islanda.\nItalia.\nIn Italia i rapporti tra la Chiesa cattolica e la Repubblica Italiana sono disciplinati dai Patti lateranensi, e dalle successive modifiche introdotte con l'Accordo di villa Madama del 1984 che ha portato al cosiddetto \"Nuovo Concordato\". Con esso la Chiesa cattolica rinuncia definitivamente allo status di religione di Stato e accede a un nuovo sistema di finanziamento statale, fondato sulla ripartizione del cosiddetto \"otto per mille\" dell'Irpef, finalizzato - almeno nelle intenzioni iniziali - a garantire il sostentamento del clero cattolico.\nNell'articolo 7, parte dei primi dodici articoli della Costituzione, ritenuti principii fondanti e immutabili, \u00e8 stabilito che Stato e Chiesa cattolica sono indipendenti e sovrani, laddove in forza dell'articolo 8 tutte le altre confessioni religiose sono obbligate a rendere i loro statuti interni compatibili con l'ordinamento giuridico italiano.\nFinanziamenti.\nLa legge 222/85 stabilisce che a partire dal 1\u00ba gennaio 1990 l'otto per mille del gettito IRPEF viene ripartito tra lo Stato, le politiche sociali o una tra sette opzioni, poi allargate a dodici, e tra esse vi \u00e8 anche la Chiesa cattolica. Secondo i dati pubblicizzati dalla Conferenza Episcopale Italiana (CEI) e aggiornati alla dichiarazione dei redditi del 2000, lo Stato Italiano ha trasferito 643 milioni di euro. Un dato pi\u00f9 aggiornato riguardante la dichiarazione dei redditi del 2005 parla di 981 milioni di euro.\nInoltre la Chiesa cattolica partecipa ad altri finanziamenti o vantaggi fiscali di varia natura:\nIl fondo speciale per il pagamento delle pensioni al clero \u00e8 alimentato con i contributi versati dai singoli presbiteri o dalla Chiesa per essi.\nLussemburgo.\nI ministri dei tre culti riconosciuti sono stipendiati dallo Stato.\nNelle scuole pubbliche possono essere insegnate, in alternativa, lezioni di etica oppure di religione cattolica.\nIl matrimonio religioso \u00e8 privo di qualunque efficacia legale e deve essere obbligatoriamente celebrato dopo quello civile.\nMalta.\nIl Cattolicesimo, a norma della Costituzione, \u00e8 la religione di Stato, ma viene comunque lasciata libert\u00e0 di culto; sempre a norma della Costituzione, le autorit\u00e0 della Chiesa cattolica hanno il \"compito e il diritto di insegnare quali princ\u00ecpi sono giusti e quali sbagliati\", e l'insegnamento della religione cattolica a scuola \u00e8 obbligatorio. L'eutanasia e l'aborto sono tuttora proibiti (sebbene ve ne siano stati alcuni casi). Il divorzio, a s\u00e8guito del referendum consultivo del 29 maggio 2011 (in cui il 54% dei maltesi si \u00e8 espresso a favore dell'istituto), \u00e8 stato introdotto nell'ordinamento con effetto dal 1\u00ba ottobre 2011.\nPaesi Bassi.\nLa Costituzione equipara le convinzioni religiose e quelle non religiose.\nLo Stato non finanzia alcuna chiesa: vantaggi fiscali sono previsti solo per associazioni religiose, la sola forma di finanziamento \u00e8 lo stipendio, totale o parziale dei cappellani.\nTutti i cittadini hanno la possibilit\u00e0 di obiettare al riposo domenicale.\nIl matrimonio religioso \u00e8 privo di qualunque efficacia legale e deve essere obbligatoriamente celebrato dopo quello civile, ammesso anche alle coppie gay.\nPortogallo.\nI rapporti con la Chiesa cattolica sono disciplinati dal Concordato del 2004, non menzionato all'interno della Costituzione.\nNessuna chiesa \u00e8 finanziata dallo Stato, che garantisce per\u00f2 l'esenzione delle imposte sugli immobili.\nIn Portogallo dal 1940 fino al 1975 vigevano speciali norme Concordatarie tra lo Stato e la Santa Sede, particolarmente pluraliste e democratiche in materia di matrimonio, inesistenti in qualunque altro Concordato tra la Santa Sede e altri stati europei. Lo Stato portoghese consentiva il divorzio solo nel matrimonio civile, non ammettendolo nel matrimonio cattolico riconosciuto civilmente, in ossequio e rispetto alla sua mancata previsione nell'ordinamento canonico della Chiesa. I cittadini portoghesi potevano cos\u00ec scegliere liberamente quale tipo di matrimonio adottare.\nNel 1975 per\u00f2 il Portogallo ha esercitato pressioni sulla Santa Sede riuscendo ad ammettere il divorzio anche nel matrimonio cattolico riconosciuto civilmente, adeguandosi cos\u00ec al sistema gi\u00e0 vigente nei rapporti tra la Santa Sede ed altri stati quali l'Italia e la Spagna.\nRegno Unito.\nLa Chiesa anglicana \u00e8 quella ufficiale, il sovrano (anglicano) ne \u00e8 il supremo governatore e deve anche essere formalmente membro della chiesa presbiteriana scozzese. Nella camera alta del parlamento siedono di diritto col titolo di \"pari\" 26 vescovi delle diocesi anglicane pi\u00f9 importanti, chiamati \"lord spirituali\".\nNelle scuole vi \u00e8 un insegnamento religioso facoltativo anglicano.\nNessuna chiesa \u00e8 finanziata dallo Stato, che garantisce per\u00f2 l'esenzione delle imposte sugli immobili.\nLa bestemmia nei confronti della religione cristiana era punita sino al 2008.\nI cittadini possono astenersi dal lavoro nel giorno statuito dalla propria religione, se ci\u00f2 non provoca conflitti e/o obblighi da parte degli altri colleghi.\nAi fedeli sikh sono concesse deroghe per utilizzare il turbante in luogo del casco e degli elmetti protettivi.\nSpagna.\nI rapporti con la Chiesa cattolica sono disciplinati da un Concordato.\n\u00c8 possibile devolvere alle chiese una parte delle entrate fiscali (5,2 per mille), mentre gli immobili e gli oggetti di culto sono esenti da imposte.\nIl matrimonio pu\u00f2 essere dichiarato nullo anche dalla Chiesa cattolica con effetti civili. Dal 2005 il matrimonio omosessuale \u00e8 consentito per legge.\nL'insegnamento della religione, esercitato da professori selezionati dalla struttura ecclesiastica, \u00e8 facoltativo.\nIl Governo Zapatero ha preannunciato numerosi interventi di laicizzazione delle istituzioni statali.\nSvezia.\nDal 2000, dopo quasi cinque secoli in cui la chiesa luterana \u00e8 stata un organo del governo, si \u00e8 passati a un regime di separazione: i vescovi non sono pi\u00f9 scelti dal governo e la chiesa non riceve pi\u00f9 fondi dal gettito fiscale dello Stato. Il sovrano deve professare la religione nazionale."}
{"id": "327510", "revid": "125814959", "url": "https://it.wikipedia.org/wiki?curid=327510", "title": "Riccardo Schicchi", "text": "Biografia.\nNasce ad Augusta da padre siciliano, Giacinto Schicchi, generale dell'Aeronautica Militare, e da madre calabrese, Giuditta, una miss. Inoltre, il prozio di Riccardo Schicchi \u00e8 l'anarchico Paolo Schicchi. La famiglia si trasferisce a Roma poco dopo la nascita di Riccardo.\nA soli 12 anni diventa amico del direttore di \"Men\", una delle prime riviste audaci sul mercato italiano. Inizi\u00f2 a frequentare il liceo scientifico, ma cambi\u00f2 istituto: si diplom\u00f2 al liceo artistico con specializzazione in fotografia. Si perfeziona dunque all'Accademia d'Arte.\nNel 1973 conosce Ilona Staller e con lei conduce la trasmissione radiofonica \"Voulez-vous coucher avec moi?\" per l'emittente \"Radio Luna\" nella quale si parlava di sesso, anche con contributi in diretta degli ascoltatori. I due proseguirono la loro collaborazione portando in giro per l'Italia uno spettacolo erotico.\nNel 1979 Schicchi fa uscire il suo primo film, \"Cicciolina amore mio\" con protagonista Ilona Staller. Nello stesso anno produce l'album discografico di debutto di Cicciolina dal titolo \"Ilona Staller\" con etichetta RCA Italiana, da cui nello stesso anno vengono estratti i singoli, sempre prodotti da Schicchi, \"I Was Made for Dancing\" e \"Cavallina a cavallo/Pi\u00f9 su sempre pi\u00f9 su\". L'anno seguente, come fotografo, ha curato il singolo \"Buone vacanze/Ti amo uomo\" della Staller con etichetta RCA. \nNel 1983 Riccardo Schicchi e Ilona Staller hanno fondato la Diva Futura, agenzia operante nel mondo dell'erotismo e della pornografia.\nIde\u00f2 e diresse vari spettacoli dal vivo, in particolare ebbe risonanza lo spettacolo live di erotismo del 1986: \"Curve deliziose\", che vide al debutto in uno spettacolo live Moana Pozzi. Del 1987 \u00e8 \"Fantastica Moana\", film per la regia di Schicchi che segna il debutto ufficiale di Moana Pozzi nel mondo dell'hard core.\nNel 1989 cura per Cicciolina la fotografia del maxi-single \"San Francisco Dance\" con etichetta ACV Sound e dell'album \"Kebelbar\u00e1ts\u00e1g\" con etichetta Ring; mentre per Moana Pozzi cura la fotografia del singolo \"Supermacho\" con etichetta ACV Sound.\nRiccardo Schicchi si avvicin\u00f2 anche al mondo politico. Dopo un primo tentativo di ingresso in politica con la \"Lista del Sole\" negli anni settanta, entr\u00f2 nel Partito Radicale (PR) di Marco Pannella. Successivamente nel 1990 fu tra i fondatori del Partito dell'Amore (PdA).\nRiccardo Schicchi era considerato il personaggio pi\u00f9 influente nel mondo della pornografia italiana: a lui si riconducono nomi come \u00c9va Henger (la moglie), Moana Pozzi, Cicciolina, Miss Pomodoro, Baby Pozzi, Rossana Doll, Jessica Rizzo, Maurizia Paradiso, Barbarella, Eva Orlowsky, Edelweiss.\nIl primo lavoro che fece con \u00c9va Henger, che diventer\u00e0 poi sua moglie, \u00e8 un servizio fotografico senza veli, di cui Riccardo Schicchi era fotografo glamour, per la rivista \"Playmen\". Oltre a dirigere la moglie a livello filmografico Riccardo Schicchi nel 1994 pubblic\u00f2 delle foto senza veli di \u00c9va Henger scattate a Roma nella Fontana di Trevi. Inoltre la moglie lo aiutava nella regia e nella fotografia anche di genere hard.\nNel 1994 \u00e8 stato promotore dell'\"Impusle d'oro\", premio internazionale pornografico. Nello stesso anno Riccardo Schicchi riceve il premio alla carriera. L'anno dopo pubblica il libro \"Oltraggio al pudore\" per la Arbor.\nNel 1998 \u00c9va Henger \u00e8 la protagonista de \"Le avventure ermetiche di Eva Henger\", fumetto voluto da Riccardo Schicchi, disegnato da Giuseppe Di Bernardo con Jacopo Brandi su un'idea di Marco Bianchini; veniva pubblicato a puntate sulle riviste della Diva Futura.\nIl 21 dicembre 2012 Sky Uno HD trasmette \"Il signore del porno - Riccardo Schicchi\" per la regia di Alberto D'Onofrio, un docufilm che ripercorre la storia pubblica e privata di Riccardo Schicchi; tra i protagonisti la moglie \u00c9va Henger, nel cast anche la figlia Mercedesz; l'anno successivo verr\u00e0 trasmesso per la prima volta in chiaro su Cielo.\nVita privata.\nRiccardo Schicchi \u00e8 stato a lungo legato ad \u00c9va Henger conosciuta in Ungheria e con cui ha iniziato la convivenza nei primi anni novanta, dopo che \u00c9va, a Gy\u0151r il 18 agosto 1991, aveva dato alla luce la sua primogenita Mercedesz, frutto di una precedente relazione. Dichiarata anagraficamente Mercedesz Jelinek Schicchi (Jelinek \u00e8 il cognome del padre biologico), Riccardo voleva che la figlia venisse riconosciuta come sua a tutti gli effetti, mantenendo quindi il segreto sulla paternit\u00e0 biologica; nel 2019 Mercedesz rende pubblico l'argomento, sottolineando come per lei l'unico vero padre sia stato comunque Riccardo.\n\u00c9va Henger e Riccardo Schicchi si sposano a Roma il 19 gennaio 1994 e dalla loro unione nasce Riccardo Jr. il 22 dicembre 1994 a Roma.\nRiccardo Schicchi soffriva di una grave forma di diabete mellito di tipo 2 e a causa di ci\u00f2 nel corso del 2012 \u00e8 stato ricoverato in ospedale in coma diabetico, assistito dalla moglie \u00c9va. La malattia gli ha causato anche seri problemi di vista, rendendolo quasi cieco, e d'insufficienza renale. Muore il 9 dicembre 2012, all'et\u00e0 di 59 anni, nell'ospedale Fatebenefratelli di Roma. Lo stesso giorno \u00c9va Henger comunic\u00f2 la morte del marito a Clemente Mimun che diffuse la notizia. Nonostante \u00c9va Henger e Riccardo Schicchi conducessero vite separate da alcuni anni, non vi fu mai la separazione legale; \u00c9va \u00e8 rimasta al fianco di Riccardo Schicchi fino alla fine. I funerali si sono tenuti l'11 dicembre 2012 presso la Basilica dei Santi Pietro e Paolo a Roma; in seguito la salma \u00e8 stata tumulata nel cimitero Laurentino. Alla morte di Riccardo Schicchi, tra gli altri beni, quanto a lui intestato del marchio Diva Futura divenne di propriet\u00e0 della moglie \u00c9va e dei figli Mercedesz e Riccardo Jr.."}
{"id": "327513", "revid": "113691504", "url": "https://it.wikipedia.org/wiki?curid=327513", "title": "Mouloud Feraoun", "text": "Biografia.\nMouloud Feraoun (propriamente Mouloud n At Cha\u00e2bane: i \"cognomi\" dello stato civile vennero imposti dai Francesi dopo il 1871, spesso in maniera arbitraria) nacque in un piccolo villaggio della Cabilia, in una famiglia estremamente modesta. Il padre si era adattato a molti lavori viaggiando molto in Algeria e in Francia, e lavorando anche in miniera. Molti aspetti dell'infanzia e degli inizi della formazione di Mouloud Feraoun emergono dalla sua opera in gran parte autobiografica \"Il figlio del povero\". Comincia gli studi a 7 anni nella scuola elementare di Taourirt Moussa, un villaggio vicino al suo, e nel 1928 entra in collegio a Tizi Ouzou, grazie a una borsa di studio. Nel 1932 riesce a superare l'esame di ammissione alla Scuola Normale di Bouzar\u00e9a, dove studia per diventare maestro elementare. In quel periodo entra in contatto con il romanziere Emmanuel Robl\u00e8s (membro dell'Accademia Goncourt), e collabora con la sua rivista \"Le Profane\".\nNel 1935 comincia la sua attivit\u00e0 di maestro a Taourirt Moussa. Nello stesso anno si sposa con una cugina, Dahbia, da cui avr\u00e0 sette figli. Nel 1949 effettua il primo viaggio a Parigi. Altri ne far\u00e0 negli anni successivi, entrando in contatto con diversi esponenti della cultura francese, come Albert Camus e Pierre Bourdieu, con i quali manterr\u00e0 costanti rapporti. Nel 1952 viene promosso direttore della scuola di Fort-National (oggi Larbaa Nat Yiraten). Nel 1955, poco dopo lo scoppio della guerra d'Algeria, comincia a tenere un diario che verr\u00e0 pubblicato dopo la sua morte.\nNel 1957, in seguito a dissapori con un funzionario locale, \u00e8 costretto a trasferirsi nella regione di Algeri, per dirigervi una scuola a Le Clos-Salembier. Mouloud Feraoun detestava Algeri, dove si sentiva sradicato, lontano dalla natia Cabilia. Assume in seguito (1960) la direzione dei centri sociali che Germaine Tillion aveva fondato a El Biar allo scopo di provvedere un'istruzione ai ragazzi dei ceti meno favoriti. Tra maggio e giugno 1961 effettua un viaggio in Italia, Sardegna e Grecia con una missione del Centro algerino di espansione economica e sociale.\nIl 15 marzo 1962, a soli quattro giorni dal cessate il fuoco che avrebbe di fatto posto fine alla guerra d'Algeria, Mouloud Feraoun viene ucciso, insieme ad altri due Algerini e tre Francesi, da un commando dell'OAS.\nOpere.\nMouloud Feraoun ha scritto tre romanzi (un quarto \u00e8 rimasto incompiuto), e diversi racconti e testi letterari di vario genere tra cui una traduzione di poesie berbere.\nLa sua prima opera, in gran parte autobiografica (\"Il figlio del povero\"), narra la storia di Menrad (detto Fouroulou), un ragazzo povero che con molta forza di volont\u00e0 cerca di proseguire negli studi, consapevole per\u00f2 degli enormi \"handicap\" che lo condizionano inevitabilmente, in quanto indigeno colonizzato e per di pi\u00f9 nato in una famiglia estremamente povera. Questo romanzo, iniziato durante le vacanze di Pasqua del 1939, vedr\u00e0 la luce solo nel 1950, e verr\u00e0 pubblicato a spese dell'autore. Vincer\u00e0 il Gran premio letterario di Algeri nel dicembre dello stesso anno. Le edizioni Seuil di Parigi lo ripubblicheranno nel 1954 amputato dei capitoli finali, che Feraoun intendeva inserire in un altro romanzo che ne fosse la continuazione (il romanzo rimarr\u00e0 incompiuto per la morte prematura dell'autore, e verr\u00e0 pubblicato, insieme ad altri scritti, nella raccolta postuma \"L'anniversario\").\nIl secondo romanzo, \"La terra e il sangue\" (1953), descrive le esperienze dell'emigrazione attraverso le vicende di un Cabilo che ritorna dalla Francia, dove si \u00e8 sposato con una francese di umile condizione che lo segue e cerca di integrarsi nella vita del villaggio. Il terzo romanzo, \"Le strade in salita\" (1957), ne rappresenta una specie di continuazione poich\u00e9 il protagonista \u00e8 il figlio della donna francese, visto qui nelle sue vicende nel bel mezzo della guerra di indipendenza, con una generazione disorientata alle prese con i contrasti tra il vecchio e il nuovo, tra indigeni ed europei.\nLo scopo di Feraoun, nelle sue opere, era quello di trasmettere al lettore una percezione dell'\"animo cabilo\", scopo che egli persegue con rara efficacia servendosi di uno stile asciutto, privo di ogni retorica ma estremamente reale e in grado di fare cogliere veramente le mille sfumature del sentire dei Cabili. Oltre ai romanzi, egli ha composto anche numerosi testi pi\u00f9 brevi, bozzetti e quadri di vita di ogni giorno, che sono stati raccolti nel suggestivo \"Giorni di Cabilia\". L'amore per il suo paese e per tutte le manifestazioni dello spirito dei conterranei lo ha spinto inoltre a pubblicare \"Les po\u00e8mes de Si Mohand\", un piccolo ma avvincente libriccino in cui ha presentato, trascritto e tradotto una cinquantina di poesie del grande autore boh\u00e9mien della Cabilia Si Mohand ou-Mhand (1848 circa-1905).\nDi notevole significato per la conoscenza del pensiero di Mouloud Feraoun sono i testi contenuti nel \"Diario\" che cominci\u00f2 a tenere nel 1955, all'indomani dello scoppio della guerra per l'indipendenza algerina. Terminati nel 1962, vennero pubblicati dopo la sua morte. A illustrare la sua personalit\u00e0 contribuisce anche l'epistolario (\"Lettere ai suoi amici\"), che abbraccia un periodo dal 1949 al 1962.\nUn libro pubblicato postumo, \"L'anniversario\" contiene diversi scritti incompiuti (come la prosecuzione de \"Il figlio del povero\") e inoltre testi sparsi pubblicati in precedenza su varie riviste, come \"L'aiuto reciproco in Cabilia\" e \"Viaggio in Grecia\".\nNel 2007, i figli Ali e Rachid hanno pubblicato un romanzo, completato nel 1958 ma mai pubblicato, il cui titolo doveva essere \"L'anniversaire\". Ma dal momento che l'editore parigino aveva gi\u00e0 utilizzato questo titolo per una raccolta postuma di vari scritti, esso \u00e8 stato chiamato \"La Citt\u00e0 delle Rose\", dal nome del quartiere in cui si svolge l'azione, la storia di un amore impossibile tra due insegnanti, una francese ed un algerino, sullo sfondo delle vicende della battaglia di Algeri.\nL'opera di Mouloud Feraoun , per la sua capacit\u00e0 di far conoscere \"dall'interno\" la societ\u00e0 degli umili, la loro miseria e le loro dure condizioni di vita, ma anche i loro sogni, le loro aspirazioni e i loro smarrimenti, \u00e8 stata da molti avvicinata a quella che, in un senso analogo, \u00e8 stata in Italia l'opera di Carlo Levi, Ignazio Silone o Elio Vittorini."}
{"id": "327514", "revid": "3831", "url": "https://it.wikipedia.org/wiki?curid=327514", "title": "I legione Minervia", "text": ""}
{"id": "327518", "revid": "1522738", "url": "https://it.wikipedia.org/wiki?curid=327518", "title": "Paolo Kessisoglu", "text": "\u00c8 noto soprattutto per il duo Luca e Paolo, formato con Luca Bizzarri.\nBiografia.\nNasce da una famiglia genovese di origini armene. Il nonno paterno, Callisto, era un profugo armeno originario di Smirne, sfuggito, ancora bambino, al genocidio del proprio popolo avvenuto per mano dell'Impero Ottomano durante la Grande Guerra, riparando con la famiglia dapprima in Grecia e poi in Italia, stabilendosi per svariati anni a Trieste e infine a Genova; il cognome originario della famiglia, \"Keshishian\", venne turchizzato durante l'esodo in \"Ke\u015fi\u015fo\u011flu\" (con l'aggiunta della desinenza patronimica \"-o\u011flu\") onde destare minor attenzione, per poi italianizzarne pronuncia e grafia all'arrivo in Italia. Paolo, una volta salito alla ribalta, si impegner\u00e0 in prima persona per tramandare la memoria del massacro armeno e combattere operazioni di negazionismo.\nNel giugno 2003 sposa la conduttrice e giornalista Sabrina Donadel, conosciuta pochi mesi prima, da cui l'anno dopo ha una figlia. Come la moglie, Kessisoglu \u00e8 vegetariano e condivide l'impegno a favore di attivit\u00e0 solidali. \u00c8 inoltre un grande tifoso del , passione ereditata dal padre che era stato per molti anni il presidente del coordinamento club rossobl\u00f9.\nCarriera.\nKessisoglu suona la chitarra, esibendosi gi\u00e0 tredicenne in varie formazioni jazz nei club della sua citt\u00e0. Nel 1991, durante alcuni provini, conosce il concittadino Luca Bizzarri, con cui forma da quel momento un'affiatata coppia comica. Insieme all'amico partecipa alla fondazione del gruppo cabarettistico I cavalli marci, che si metteranno in evidenza nella stagione 1997-1998 nella trasmissione televisiva \"Ciro, il figlio di Target\", condotta da Enrico Bertolino. Il sodalizio con il gruppo dura fino al 1998; nello stesso anno Kessisoglu esce dai Cavalli marci assieme all'amico Bizzarri, con cui d\u00e0 vita al duo comico Luca e Paolo. Nello stesso anno esordiscono in coppia al cinema in \"E allora mambo!\", per la regia di Lucio Pellegrini. Nel 1999 prendono parte a una nuova edizione del variet\u00e0 televisivo \"Ciro, il figlio di Target\", e sull'onda del successo del personaggio di Mimmo Amerelli, un disc jockey malavitoso, incidono con la collaborazione di Molella il singolo dance \"Alla consolle\".\nNel 2000 l'intera squadra di \"E allora mambo!\" ritorna al cinema con \"Tandem\". Sempre nello stesso anno approdano su MTV con un nuovo programma, \"MTV Trip\", in cui girano l'Italia a bordo di carro funebre, chiacchierando e creando parodie, sketch e filmati divertenti del paese in cui alloggiavano: lo show ottiene un discreto successo e arriva fino alla quarta edizione, girata anche in Spagna. L'anno seguente doppiano il film Disney \"Le follie dell'imperatore\" e diventano conduttori, sempre accanto a una presenza femminile che cambier\u00e0 negli anni, del programma \"Le Iene\" di Italia 1. Nel 2001 i due partecipano nelle vesti dei \"municipali\" (due vigili della polizia) al video della canzone \"Supereroi\" dei Meganoidi, estratta dall'album \"Into the Darkness, Into the Moda\": il brano diventa la sigla del programma \"Le Iene\". Sempre nello stesso anno sono anche nel cast di \"Mai dire Gol\". Tra il 2002 e il 2003 prestano le loro voci al cartone animato \"Sitting Ducks\" e al film d'animazione spagnolo \"La foresta magica\".\nNel 2003 partecipano inoltre all'adattamento italiano del format internazionale di successo \"Camera Caf\u00e9\", dove Kessisoglu interpreta il personaggio di Paolo Bitta. Nell'autunno 2004 i due comici presentano lo show televisivo comico \"Superciro\", remake del programma che li ha resi celebri, mentre nell'ottobre 2005 ricevono entrambi il premio per la migliore interpretazione maschile al Festival del film italiano di Annecy per il film \"...e se domani\". Nel 2007 sono i protagonisti della sitcom ispirata alla commedia omonima di Neil Simon, \"La strana coppia\", e l'anno dopo interpretano una piccola parte nel film \"Asterix alle Olimpiadi\". Nello stesso anno, dopo quasi otto stagioni come presentatori de \"Le Iene\", Luca e Paolo ne lasciano temporaneamente la conduzione a Fabio De Luigi; tornano alla conduzione della trasmissione, a fianco di Ilary Blasi, nel gennaio 2009.\nFrattanto nel 2008 Kessisoglu collabora con l'edizione italiana di \"GQ\", per conto del quale racconta i pi\u00f9 importanti concerti tenuti in Italia durante l'estate: in questo contesto, il 31 maggio partecipa al concerto dei Negramaro allo stadio Giuseppe Meazza di Milano, esibendosi con la chitarra durante un loro brano, l'11 giugno prende parte a un concerto del chitarrista Joe Satriani a Trezzo sull'Adda, suonando un piccolo pezzo alla chitarra, e il 16 luglio partecipa al concerto dei Deep Purple al Teatro Smeraldo di Milano, suonando sul palco la chitarra ritmica durante l'esecuzione di \"Smoke on the Water\". Nel febbraio 2011, insieme a Bizzarri e a Gianni Morandi, Bel\u00e9n Rodr\u00edguez ed Elisabetta Canalis, conduce il Festival di Sanremo 2011. Ancora assieme a Bizzarri, l'anno successivo conducono dapprima \"Scherzi a parte\", poi nel 2014 il variet\u00e0 \"Giass\", e infine l'anno dopo il programma comico \"Colorado\", che conducono anche l'anno successivo.\nDopo alcune collaborazioni con \"Dimarted\u00ec\" e \"Amici di Maria De Filippi\", sempre con l'amico Bizzarri, nella stagione 2017-2018 il duo torna sul piccolo schermo, prendendo le redini del programma sportivo \"Quelli che il calcio\" insieme a Mia Ceran, e realizzando una nuova stagione di \"Camera Caf\u00e9\"; inoltre con Bizzarri \u00e8 tra i protagonisti di \"Immaturi - La serie\". Nel febbraio 2019 \u00e8 il fautore di \"C'\u00e8 da fare\", canzone incisa insieme a 25 cantanti italiani, per sostenere l'area genovese della Val Polcevera colpita dalla tragedia del ponte Morandi."}
{"id": "327519", "revid": "3831", "url": "https://it.wikipedia.org/wiki?curid=327519", "title": "Epagomeni", "text": ""}
{"id": "327523", "revid": "22643", "url": "https://it.wikipedia.org/wiki?curid=327523", "title": "Venetico (lingua)", "text": ""}
{"id": "327526", "revid": "4175", "url": "https://it.wikipedia.org/wiki?curid=327526", "title": "Umbro", "text": "Umbro pu\u00f2 riferirsi a:"}
{"id": "327527", "revid": "167080", "url": "https://it.wikipedia.org/wiki?curid=327527", "title": "Guerra dacica", "text": ""}
{"id": "327528", "revid": "6923", "url": "https://it.wikipedia.org/wiki?curid=327528", "title": "Tempio della Pace", "text": "Il tempio della Pace (\"templum Pacis\") era un antico edificio di culto a Roma, eretto per volere dell'imperatore Vespasiano tra il 71 e il 75. Dal IV secolo d.C. in poi ricevette la denominazione di foro della Pace (\"forum Pacis\"), il terzo in ordine cronologico dei cinque Fori Imperiali.\nSi trovava accanto al foro di Augusto, separato solo dalla strada dell'Argileto, l'antica strada tra Foro Romano e Esquilino, risistemata poco dopo sotto Domiziano con la costruzione del foro Transitorio. Oggi i suoi resti sono in parte visibili da via dei Fori Imperiali, mentre alcuni suoi settori giacciono sotto di essa.\nStoria.\nDefinito dai contemporanei come una delle meraviglie del mondo (Plinio, \"Naturalis Historia\" XXXVI 102), venne fatto costruire sotto Vespasiano dal 74 d.C. e concluso da Domiziano. Il tempio venne inaugurato nel 75 dopo Cristo, dopo il trionfo per la guerra giudaica, e dedicato alla \"Pax Augusta\" dell'Impero, restaurata proprio dalla nuova dinastia flavia secondo la propaganda imperiale.\nSettimio Severo restaur\u00f2 il complesso dopo che questo fu gravemente danneggiato da un incendio nel 192.\nIl complesso perse precocemente la sua funzione pubblica e gi\u00e0 nel IV secolo gli spazi furono adibiti ad attivit\u00e0 produttive, spostate qui dal vicino sito nel quale venne edificata la basilica di Massenzio.\nDescrizione.\nIl foro era costituito da un vasto complesso di edifici per una superficie complessiva di circa 135x100 metri.\nI resti di questo foro sono oggi molto scarsi, situati sul lato del Foro Romano (tracce di un ingresso monumentale) oltre via dei Fori Imperiali e incorporati nella chiesa dei Santi Cosma e Damiano.\nLa pianta del complesso ci \u00e8 comunque nota grazie alla \"Forma Urbis Severiana\", che era conservata proprio in questo complesso: la grande lastra marmorea rappresentante la pianta di Roma (agli inizi del III secolo) si trovava affissa su una parete di uno degli ambienti del foro della Pace. I fori delle grappe usate per il fissaggio delle lastre sono ancora visibili sulla parete esterna del convento dei Santi Cosma e Damiano.\nIl Foro della Pace consisteva in una grande piazza quadrata sistemata a giardino, con portici su tre lati (laterali, decorati anche da nicchie, e posteriore), mentre il lato frontale era decorato da colonne in marmo africano lungo la parete, ricordando comunque un peristilio. Come di consueto, il lato opposto all'entrata principale era centrato tempio vero e proprio (\"aedes Pacis\"), circondato da una serie di aule simmetriche. Qui erano ospitate una biblioteca, le spoglie del sacco di Gerusalemme (col famoso tesoro del tempio di Salomone) e un vero e proprio museo pubblico, con una ricchissima serie di opere d'arte greche fatte trasportare qui da Vespasiano in seguito all'obliterazione della Domus Aurea dovuta alla damnatio memoriae dell'ultimo imperatore Giulio-Claudio.\nLa zona centrale era sistemata a giardino, con aiuole, podi decorati con fontane e statue (prima \"rinchiuse\" nella \"Domus Aurea\" neroniana).\nIl tempio (\"aedes\"), con una sorta di pronao esastilo, un'aula absidata e l'altare nella piazza antistante, era di fatto inglobato nel portico, tranne la specie di avancorpo del pronao. Questo elemento, assieme alla presenza del giardino nella piazza, fu un elemento inconsueto per l'architettura cittadina, se non il primo sicuramente uno dei primi, ispirato forse a prototipi ellenistici orientali. In definitiva quindi la piazza veniva a configurarsi come un elemento del tempio stesso, \"abbracciata\" dai colonnati che da esso si dipanavano. In questo senso va spiegata la denominazione originaria di \"tempio\" anzich\u00e9 \"foro\". Nel 2015 sono state ricostruite con i pezzi originali, tramite la tecnica dell'anastilosi, 7 colonne."}
{"id": "327529", "revid": "363629", "url": "https://it.wikipedia.org/wiki?curid=327529", "title": "ATAM", "text": ""}
{"id": "327532", "revid": "1728", "url": "https://it.wikipedia.org/wiki?curid=327532", "title": "Teatro romano di Catania", "text": "Il teatro romano di Catania \u00e8 situato nel centro storico della citt\u00e0 etnea, tra piazza S. Francesco, via Vittorio Emanuele, via Timeo e via Teatro greco. Il suo aspetto attuale risale al II secolo ed \u00e8 stato messo in luce a partire dalla fine del XIX secolo. A est confina con un teatro minore, detto odeon.\nStoria.\nIl Teatro greco.\nDi un teatro a Catania si fa riferimento nelle fonti classiche in merito alla consultazione delle polis siceliote da parte di Alcibiade, che tenne nel 415 a.C. un discorso all'assemblea civica riunita appunto nel teatro. Di questo teatro per\u00f2 non era chiara l'ubicazione e la tradizione tendeva a identificarlo con il teatro di et\u00e0 romana oggi visibile. Tale associazione diede adito a numerose fantasticherie sull'edificio, al punto che \u00e8 ancora oggi chiamato \"Tiatru grecu\" dalla comunit\u00e0 locale, mentre la strada che lo costeggia a nord \u00e8 chiamata \"via Teatro Greco\". Ci\u00f2 che ha dunque mosso gli studiosi dell'edificio sin dai primi lavori di sgombero delle strutture antiche \u00e8 stato anche il quesito se il teatro delle fonti fosse il medesimo che si ammira oggi, ossia se su una preesistente struttura greca possa essere nata la struttura romana. Per un certo periodo venne persino messo in dubbio che potesse esistere davvero un teatro in epoca greca a Catania e che si trattasse di una errata traduzione delle fonti ad aver generato la credenza di detto edificio. Diverse quindi le ipotesi a favore dell'identificazione del teatro romano con quello greco: la posizione alla base di una collina a differenza dell'usanza romana di edificare in pianura o la scena rivolta verso il mare. Sul monumento per\u00f2 le fonti sono piuttosto silenti e ne tacciono le vicissitudini storiche: per capirne quindi la storia si fa ricorso ai ritrovamenti archeologici che gettano un po' di luce sull'edificio.\nLe fasi pi\u00f9 antiche testimoniano la presenza di un edificio teatrale costruito con grossi blocchi di pietra arenaria con lettere in greco in pianta rettangolare, un tipo di planimetria pi\u00f9 diffusamente ellenistica. Tale struttura, gi\u00e0 identificata negli anni 1884 e 1919 e attribuita a un teatro greco di V-IV secolo a.C., potrebbe essere propriamente il teatro in cui Alcibiade tenne il discorso ai Katanaioi per convincerli ad allearsi con Atene contro Syracusae.\nIl Teatro romano.\nIl teatro di epoca greca venne dunque restaurato nel corso del I secolo, probabilmente a seguito dell'elezione a colonia romana di Catania, avvenuta ad opera di Augusto. A questo periodo appartengono un rifacimento della cortina quadrangolare con la sostituzione dei blocchi in arenaria mancanti con conci lavici squadrati, l'aggiunta della scena e le gradinate pi\u00f9 antiche dell'edificio.\nNel corso del II secolo, forse a seguito di finanziamenti ottenuti da Adriano, assistiamo a un progressivo processo di monumentalizzazione dell'area che coinvolge anche le vicine strutture termali e numerosi edifici cittadini (tra cui anche l'anfiteatro). A questo periodo risale il plinto conservato nel museo civico al Castello Ursino, in cui \u00e8 rappresentata una vittoria che incorona un trofeo su un lato e dei barbari resi schiavi a lato; tale plinto potrebbe rappresentare una vittoria sui Germani di Marco Aurelio o di Commodo. Le tracce della monumentalizzazione si notano anche nell'assunzione di una pianta emiciclica dell'edificio, la realizzazione di un proscenio decorato da lussuosi marmi, l'ampliamento della scena e la realizzazione di due massicce torri laterali, atte a ospitare le scale d'accesso ai diversi piani dell'edificio. La struttura si dota in questo periodo di numerosissimi elementi architettonici, tra fregi, statue, bassorilievi e colonne, in passato spesso trafugati o raccolti ed usati come materiale da costruzione per gli edifici della citt\u00e0 barocca, .\nQuartiere Grotte.\nCaduto in declino e abbandonato nel corso del VI e del VII secolo come per molti altri edifici monumentali di et\u00e0 classica, venne presto sfruttato per ricavarne modeste abitazioni gi\u00e0 dall'Alto Medioevo. L'area dell'orchestra fu interessata da una macelleria bovina, mentre lentamente e inesorabilmente le strutture venivano intaccate e scavate per ricavarne nuovi edifici.\nNonostante le dure manipolazioni nel corso dei secoli, tra cui l'aggiunta nel XVI secolo di piccole stradelle che tagliavano il monumento da parte a parte, l'emiciclo dell'ultimo ambulacro era perfettamente leggibile dall'esterno e tale veniva riprodotto dai cartografi cinque e secenteschi. Il terremoto del Val di Noto del 1693 rovin\u00f2 molte abitazioni che erano nate sulla cavea, le cui macerie vennero sfruttate per realizzare le fondamenta di nuove abitazioni. Nel XVIII secolo viene eretta la \"via Grotte\", i cui archeggiati sono ancora visibili a testimonianza della sua esistenza, che tagliava in senso sud-nord l'edificio, mettendo in comunicazione la strada del corso (oggi via Vittorio Emanuele II) con lo spiazzo alle spalle del teatro. La strada, come si nota da alcune fotografie precedenti al suo abbattimento, era in comunicazione con alcune stradelle minori e persino una piazza, ricavate sulla cavea tra il XVIII e il XIX secolo.\nMonumento archeologico.\nSul finire del XIX secolo il proprietario del palazzo che si addossa all'adiacente odeon, il barone Sigona di Villermosa, fece abbattere l'ultimo fornice per ampliare il suo immobile. Questo increscioso avvenimento mobilit\u00f2 la Soprintendenza alle Antichit\u00e0 per la Sicilia Orientale, all'epoca diretta da Paolo Orsi, che adott\u00f2 il pugno duro nei confronti di chi abitava sopra i due teatri e avvi\u00f2 una campagna di esproprio e liberazione delle antiche strutture mai del tutto completata. Da un primo sgombero della fine dell'Ottocento che interess\u00f2 quasi esclusivamente l'odeon, si riprese solo negli anni cinquanta del XX secolo in misura massiccia l'opera di sgombero, interrotta dopo una ventina d'anni. Una campagna di scavo venne condotta nei primissimi anni ottanta che restitu\u00ec nel 1981 l'ingresso orientale degli attori, costituito da una scaletta e un accesso trabeato, realizzato in grossi blocchi di pietra lavica.\nDalla seconda met\u00e0 degli anni novanta venne riaperto il cantiere di scavo, con un obbiettivo diverso da quello che aveva caratterizzato i lavori fin l\u00ec condotti. Il servizio per i Beni Archeologici della Soprintendenza BB. CC. AA. di Catania, sotto la direzione della dottoressa Maria Grazia Branciforti, ha infatti intrapreso una nuova serie di campagne di scavo, demolizione atto allo sgombero, rifunzionalizzazione e restauro di ci\u00f2 che rimane ancora ingombrato del monumento con la finalit\u00e0 di conservare alcuni edifici rappresentativi del proprio periodo, sorti sul teatro e ritenuti utili testimoni della storia del monumento e della citt\u00e0 successivi all'abbandono della funzione teatrale della struttura. Sotto quest'ottica infatti sono nati gli ambienti allestiti per ospitare l'Antiquarium regionale del Teatro Romano, con sede in \"Casa Pandolfo\" (del Settecento) e nella \"Casa Lib\u00e9rti\" (realizzata nel secolo successivo su una struttura del Cinquecento di cui rimangono due eleganti portali), situata nella zona nord-est della \"summa cavea\". Dagli anni settanta fu utilizzato per spettacoli estivi, ma questo utilizzo fu abbandonato dal 1998, quando gli fu preferito l\"anfiteatro\" del Centro fieristico le Ciminiere. Attualmente \u00e8 quasi interamente visitabile ad eccezione delle parti ancora in restauro e degli approfondimenti in corso sulle vestigia greche che si stanno esplorando.\nStudi.\nIl Teatro di epoca romana, ben visibile nel tessuto urbano della citt\u00e0 medioevale, venne studiato per primo dal Bolano e dal Fazello, trattato dai vari autori secentisti che si occuparono delle antichit\u00e0 di Catania, cos\u00ec come da Vito Maria Amico. La prima vera indagine archeologica compiuta in un'area adiacente al Teatro venne compiuta nel XVIII secolo dal principe Ignazio Patern\u00f2 Castello, che in anticipo sui tempi speriment\u00f2 nell'area est - forse perch\u00e9 costretto dalla situazione - la trincea di scavo e ad occidente ricolm\u00f2 lo scavo con il materiale di risulta dello stesso, rendendolo riconoscibile per le future indagini, probabilmente perch\u00e9 - come egli stesso avr\u00e0 modo di scrivere in proposito - intenzionato a completare le indagini archeologiche qualora ne avesse avuta l'occasione. Lo scavo occidentale mise in luce un lastricato romano che chiudeva nella scala d'accesso orientale dell'edificio, un monumentale arco che venne prontamente rilevato da Sebastiano Ittar, che ne realizz\u00f2 un rilievo su lamina di rame oggi esposta al Museo civico.\nAlla fine del XIX secolo Adolf Holm ne visita la struttura e ne ipotizza per primo la capienza di 7000 persone, un dato poi non pi\u00f9 verificato, ottenuto da un calcolo relativo alle dimensioni dell'edificio che pot\u00e9 desumere all'epoca, mettendole a confronto con gli edifici teatrali a lui noti. Nello stesso periodo inizia la lunga opera di sbancamento delle abitazioni che alterarono la natura dell'edificio, coronata nel 1884 dal ritrovamento di un muro in pietra arenaria identificato con parte dell'antico teatro greco delle fonti e successivamente nella campagna del 1919-1920 col rinvenimento di blocchi cui era incisa la sigla , interpretata come l'abbreviazione di Katane, antico nome della citt\u00e0.\nDurante gli anni cinquanta vennero compiuti i pi\u00f9 impegnativi lavori di sbancamento sotto la direzione di Guido Libertini che riportarono alla luce gran parte della cavea, partendo dal settore orientale, e restituirono una grande quantit\u00e0 di marmi decorativi, accatastati man mano che si procedeva lungo il corridoio nord. Gli scavi, interrotti durante il ventennio successivo, ebbero seguito a partire dal 1980 nel settore orientale e in diversi punti della cavea, oltre che focalizzati sull'orchestra per liberarla dai detriti e dal materiale di crollo del sisma del 1693. In quest'ultima zona si rinvenne un frammento della testa di Marco Aurelio, completata grazie ad un secondo frammento rinvenuto durante la campagna dei primi anni 2000. In quest'ultima campagna, iniziata nel 1998, si sono liberate ampie porzioni del settore occidentale e nel contempo \u00e8 stato predisposto un percorso visite, preservando diversi ambienti sorti sull'edificio per ricavarne uffici amministrativi o sale espositive. Gli scavi, condotti dall'allora soprintendente ai BB.CC.AA. Maria Grazia Branciforti, hanno anche permesso di conoscere meglio l'edificio nel suo rapporto con la citt\u00e0 e con la storia, nel suo evolversi nel tempo e nello spazio, mettendo in luce anche le parti pi\u00f9 antiche dell'edificio, quali ad esempio un ambiente chiuso creato con gli stessi blocchi in arenaria siglati che hanno permesso di datare meglio le strutture sfruttate dal teatro romano al IV secolo a.C., piuttosto che al V come si credette nel 1919. Inoltre si \u00e8 potuta ricostruire l'estensione del primo impianto e identificare l'area sacra del tempio cui il teatro era legato.\nCon gli ultimi scavi degli anni 2014-2015, diretti da Fabrizio Nicoletti, \u00e8 stato del tutto liberato l'atrio orientale con la facciata d'ingresso su piazza San Francesco, \u00e8 stata restaurata la cavea, e, sul lato esterno nord, \u00e8 stata messa in luce una sequenza stratigrafica di epoca neolitica ed eneolitica.\nDescrizione.\nLa struttura teatrale visibile appartiene alle grandi costruzioni del genere di epoca antonina, composta da una complessa scena, originariamente decorata da colonne marmoree in seguito resa monumentale con l'aggiunta di nicchie e finti ambienti prospettici che dovevano creare l'illusione di una pi\u00f9 vasta profondit\u00e0, un \"pulpitum\" riccamente strutturato e decorato da marmi, l'orchestra dal diametro di circa 22 metri originariamente rivestita in \"opus sectile\" con una fantasia di cerchi inscritti in quadrati, danneggiata pi\u00f9 volte e restaurata un'ultima volta malamente nel IV secolo, e sovente allagata da una polla di acqua sorgente scambiata in passato con l'Amenano, i due \"parodoi\" fortemente rovinati dai lavori effettuati per ricavarne ambienti e persino scarichi per le acque nere, una delle \"carceris\" resa nel XVIII secolo una palazzina privata, l'ampia cavea dal diametro di 98 metri costituita da ventuno serie di sedili, divisi orizzontalmente da due \"praecinctiones\" e verticalmente da nove cunei e otto scalette. Le due precinzioni separano le tre parti della cavea: \"ima\" (poggiata direttamente sul declivio del colle Montevergine), \"media\" e \"summa\" (queste ultime messe in comunicazione dagli ambulacri che si aprono verso l'esterno tramite diversi \"vomitoria\" ai vari cunei e tra loro con un fitto sistema di scale).\nGli ambienti scenici erano riccamente decorati da marmi, tra colonnati, statue e bassorilievi con un repertorio iconografico legato al mondo mitologico quanto alla celebrazione di eventi o personalit\u00e0 pubbliche. Tra le figure a carattere mitologico spicca il gruppo scultoreo della \"Leda col cigno\" copia romana di un originale del 360 a.C. di Timotheos, mentre tra gli ornamenti funzionali del teatro una lastra di marmo bianco rappresentante un delfino, ritenuto quale bracciolo per un seggio d'onore o pi\u00f9 probabilmente (vista la certa presenza di almeno altri due delfini identici immortalati dalle foto degli anni trenta) divisori per segnalare la zona riservata al pubblico pi\u00f9 importante. In marmo bianco erano pure i rivestimenti dei sedili, costruiti in blocchi di arenaria per la \"ima cavea\" e in \"opus coementitium\" per le altre due cavee, i quali dovevano creare un singolare aspetto cromatico con il nero delle otto scalinate in pietra lavica. Molti elementi decorativi vennero trafugati o adoperati per la realizzazione della cattedrale del 1094, dove ancora si possono notare alcuni capitelli, colonne o elementi decorativi in marmo. Secondo la ricostruzione di Sebastiano Ittar le colonne - numerose - dovettero costituire un loggiato sulla sommit\u00e0 della scalea, analogamente al teatro antico di Taormina, esemplare pi\u00f9 grande e reso famoso dai viaggiatori del Grand Tour. All'esterno si aprivano diversi accessi, molti dei quali sono oggi liberi sebbene non praticabili a causa della mancanza delle scale, chiusi da lesene che creavano un notevole gioco di ombre e luci, tendenza chiaroscurale gi\u00e0 presente in Sicilia dai tempi del Teatro di Thermae Himerae; quattro grandi avancorpi emergevano dalla facciata curvilinea dell'edificio e vi erano ricavate altrettante nicchie, probabilmente ospitanti statue di divinit\u00e0.\nLa scena \u00e8 ancora ingombrata da palazzi del XVIII secolo, tra cui una palazzina a un piano che funge da ingresso e che conserva notevoli resti di epoca medioevale, tra cui una scalinata e una colonna, ricollocata a reggere il soffitto ligneo settecentesco. Questa palazzina \u00e8 anche sede dell'antiquarium, in cui sono esposti i rilievi architettonici dell'edificio, dal I al XVII secolo, e vi si possono osservare i resti di un abitato del XVI secolo dall'orientamento diverso rispetto al Teatro, segno che il tessuto strutturale del medesimo era ormai illeggibile. Sull'orchestra si possono ancora vedere gli archi della vecchia via Grotte, una interessante struttura che testimonia l'edilizia del XVIII secolo. Sulle \"carceris\" e su una piccola parte della cavea sono ancora presenti diverse abitazioni, una di esse \u00e8 il Palazzo Gravina Cruyllas che confina ad est. La \"media cavea\" presenta le maggiori manipolazioni subite nei secoli, con ampie parti di sedili asportate per ricavare dei pavimenti piani. Tra le residenze sorte nella zona della \"summa cavea\" di notevole importanza \u00e8 la \"Casa del Terremoto\", una vera e propria capsula del tempo, che ha preservato integro il corredo abbandonato l'11 gennaio 1693: le macerie che la ostruirono vennero quindi sfruttate per ricavare le fondamenta di una casa settecentesca, resa oggetto di discordia tra il comune che intendeva espropriarla e due anziane signore che vi risiedevano. Altre due case che insistono nella zona orientale sono la \"Casa dell'Androne\" e la \"Casa Lib\u00e9rti\", entrambe sfruttate come spazi espositivi o per conferenze.\nAi lati due diversi ingressi confinano uno a est con la trincea di scavo effettuato da Ignazio Patern\u00f2 Castello situata tra le propriet\u00e0 dei Principi di Valsavoja e i Gravina, l'altro a ovest con l'odeon. A nord-est, all'interno di uno dei locali della \"Casa dell'Androne\" si sono rinvenuti i resti di un \"themenos\", il recinto sacro del tempio cui il Teatro era legato. La presenza della stipe votiva della vicina piazza San Francesco d'Assisi ha fatto pensare che possano essere messi in relazione col culto di Persefone o Demetra."}
{"id": "327536", "revid": "14002", "url": "https://it.wikipedia.org/wiki?curid=327536", "title": "Dottrina della Chiesa Cattolica", "text": ""}
{"id": "327537", "revid": "124957235", "url": "https://it.wikipedia.org/wiki?curid=327537", "title": "Travertino", "text": "Il travertino \u00e8 un tipo di roccia sedimentaria calcarea di colore chiaro, giallognolo di origine biogenica. Sono tipiche del travertino le piccole cavit\u00e0 presenti nella struttura semicompatta. Molto resistente agli agenti atmosferici, il travertino \u00e8 usato sin dall'antichit\u00e0 romana nell'edilizia come materiale da costruzione e ornamentale. \nIn Italia estesi depositi di travertino si trovano in Toscana, Lazio, Umbria e Marche. \nEtimologia.\nLa parola \"travertino\" deriva dal latino \"lapis tiburtinus\", ossia \"pietra di Tibur\", antico nome dell'attuale citt\u00e0 di Tivoli, nel Lazio, vicino a cui si trova un importante cava della roccia. \nMorfologia.\nLa differenza tra il deposito calcareo di tipo spugnoso e il \"banco\" di travertino \u00e8 data sostanzialmente dalla conformazione geologica del terreno di formazione: il calcare \u00e8 uno dei depositi pi\u00f9 frequenti in natura essendo prodotto dalla precipitazione di carbonato di calcio (CaCO3) disciolto nell'acqua.\nUn ambiente continentale subaereo in cui la soluzione calcarea abbia avuto il tempo di ristagnare e sedimentarsi in un territorio pianeggiante, abbastanza vicina alla superficie da poter attraversare cicli di emersione e sommersione, poco disturbata da acque sorgive o correnti, favorisce la formazione del travertino.\nIl colore del travertino dipende dagli ossidi che ha incorporato (cosa che accade abbastanza facilmente, essendo di sua natura una pietra abbastanza porosa). La colorazione naturale varia dal bianco latte al noce, attraverso varie sfumature dal giallo al marrone scuro. \u00c8 frequente incontrarvi impronte fossili di animali e piante.\nMerceologia.\nLa qualit\u00e0 industriale del banco sedimentario dipende sostanzialmente dalla sua compattezza. In generale, comunque, il travertino \u00e8 una pietra robusta e docile, utilizzabile dai pavimenti ai rivestimenti sia esterni che interni, e anche, in alcuni casi, per scultura.\nLa qualit\u00e0 estetica \u00e8 ormai definita dagli architetti, essendosi molto raffinati, negli ultimi cinquant'anni, i metodi di lavorazione industriale, e moltiplicati i trattamenti possibili.\nNella terminologia commerciale, regolata in Italia dalla normativa UNI-4858, si indica con \u00abtravertino\u00bb una roccia a struttura vacuolare, talvolta lucidabile, costituita da carbonati di origine sedimentaria, usata sia come materiale da costruzione che da decorazione.\nIn Italia, i travertini migliori provengono dalla pianura sotto Tivoli (oggi in larga parte afferente al comune di Guidonia). I latini lo chiamarono \"lapis tiburtinus\", e ne fecero una delle principali risorse edilizie della citt\u00e0, quando cominciarono ad arricchirla di pietre diverse dai tufi locali. Cos\u00ec tipico ne fu l'uso, che in italiano fu poi denominato \u00abtravertino romano\u00bb, e largamente usato (o riusato, cavandolo dai monumenti antichi) dalla fine del medioevo in poi.\nEsistono per\u00f2 giacimenti di travertino anche in Toscana (come il travertino di Siena), in Umbria e nelle Marche. Il centro storico di Ascoli Piceno \u00e8 interamente costruito con questa pietra dal colore caldo, utilizzata nella costruzione di chiese, palazzi e piazze.\nAltri giacimenti cominciano ad essere sfruttati in nord Africa (Tunisia) e nel sud America (Cile).\nStoria.\nPrima dell'industrializzazione spinta dell'estrazione, avvenuta a partire dal \"boom\" edilizio italiano del secondo dopoguerra, lo stato e la localizzazione della produzione erano rimasti pressappoco quelli descritti qui di seguito a met\u00e0 dell'Ottocento:"}
{"id": "327539", "revid": "339392", "url": "https://it.wikipedia.org/wiki?curid=327539", "title": "AS Cosenza Calcio", "text": ""}
{"id": "327540", "revid": "1543377", "url": "https://it.wikipedia.org/wiki?curid=327540", "title": "Odeon (Catania)", "text": "L'Od\u00e9on di Catania \u00e8 situato nel centro storico della citt\u00e0 etnea, accanto al Teatro Romano. Risalente al II secolo d.C., vi venivano rappresentati spettacoli musicali e di danza, oltre a svolgersi le prove degli spettacoli che si tenevano nel vicino teatro. Ancora oggi \u00e8 utilizzato per spettacoli estivi.\nLa costruzione semicircolare, avente una capacit\u00e0 di circa 1500 spettatori, \u00e8 caratterizzata da diciotto muri che formano cunei stretti e lunghi all'interno dei quali ci sono diciassette (ne restano sedici) vani coperti; l\u2019orchestra \u00e8 pavimentata in marmo."}
{"id": "327542", "revid": "125013579", "url": "https://it.wikipedia.org/wiki?curid=327542", "title": "Aaron Copland", "text": "Seppe creare un proprio stile compositivo, delineato e ben riconoscibile, che risentiva di varie influenze: la musica classica, la musica contemporanea e il jazz, con un'importante componente folklorica puramente americana.\nBiografia.\nCopland nacque a New York nel 1900, quinto figlio di immigrati ebrei di origine lituana. Si avvicin\u00f2 alla musica quando era gi\u00e0 un adolescente, frequentando corsi di armonia e contrappunto, guidati tra gli altri da Robin Goldmark. Nel 1921 coron\u00f2 il suo desiderio di studiare in Francia, diventando il primo allievo americano della famosa insegnante e organista Nadia Boulanger, grazie alla quale impar\u00f2 ad apprezzare compositori antichi, come Monteverdi e Bach, e moderni, come Ravel. In occasione dei concerti della Boulanger negli Stati Uniti Copland scrisse uno dei suoi primi lavori, una sinfonia per organo e orchestra.\nNel 1924, torn\u00f2 in America e cominci\u00f2 una fase compositiva influenzata dal jazz. In questo periodo compose \"Music for the Theater\" e \"Concerto per Pianoforte\". Nel 1925, insieme ad altri 14 artisti emergenti e meritevoli, ricevette il \"Guggenheim Fellowship\". In questi anni compose musica in uno stile pi\u00f9 astratto, per poi avere un drastico cambiamento alla met\u00e0 degli anni Trenta, quando compose musica pi\u00f9 accessibile a un grande pubblico.\nCon l'amico Roger Sessions fond\u00f2, all'incirca trentenne, la \"Copland-Sessions Concert\", che in seguito si trasformer\u00e0 in un festival chiamato \"American Festival of Contemporary Music\".\nDal 1936 al 1946 compose una serie di brani che sono da annoverare tra le sue composizioni pi\u00f9 famose: \"El Salon Mexico\", \"An Outdoor Overture\", \"Billy the Kid\", \"Quiet City\", \"Sonata per Pianoforte\", \"Danzon Cubano\", \"Rodeo\", \"A Lincoln Portrait\", \"Sonata per Violino\", \"Appalachian Spring\" e la \"Terza Sinfonia\". Questo periodo particolarmente prolifico verr\u00e0 premiato nel 1945 con il \"Premio Pulitzer\" per la Musica.\nAmico e spesso mentore di grandi figure della musica, come Leonard Bernstein, Lukas Foss e Seiji Ozawa, fu un grande sostenitore dei giovani compositori e dei loro lavori, anche come insegnante al Berkshire Music Festival di Tanglewood.\nNella sua lunga carriera fu insignito di oltre 30 lauree onorarie e di innumerovoli premi.\nCopland mor\u00ec nel 1990, a 90 anni, per le complicazioni della malattia di Alzheimer."}
{"id": "327543", "revid": "125068745", "url": "https://it.wikipedia.org/wiki?curid=327543", "title": "Constitutio Antoniniana", "text": "La Constitutio Antoniniana \u00e8 un editto emanato dall'imperatore Antonino Caracalla del 212 d.C. che stabiliva la concessione della cittadinanza romana (fino ad allora limitata ai soli abitanti dell'Italia ed a quelli di singole citt\u00e0 delle province) a tutti gli abitanti dell'Impero, ad eccezione dei \"dediticii\". Il testo greco della costituzione ci \u00e8 giunto tramite un papiro lacunoso conservato nel Museo di Gie\u00dfen in Germania (Papiro di Giessen, 40,1): resta quindi aperto il dibattito sulla reale applicazione del provvedimento, in particolare riguardo al problema della identificazione dei \"dediticii\".\nStoria.\nFin dall'antichit\u00e0 appare fondamentale la capacit\u00e0 di assimilazione politica dei Romani, infatti Roma, sin dalle sue prime conquiste, poteva concedere ai vinti la cittadinanza romana, totale o parziale, o lasciarli nelle loro vecchie \"civitates\", divenute \"foederatae\", con obblighi speciali verso il conquistatore ma con autonomia locale. Nella fase finale delle conquiste Roma non si affrettava pi\u00f9 a stabilire lo statuto dei nuovi sudditi, che cos\u00ec rimanevano nella situazione precaria di \"dediticii\". La \"Constitutio Antoniniana\" non venne avvertita dai contemporanei come un atto rivoluzionario, in quanto confermava una situazione giuridica gi\u00e0 in parte esistente. Infatti nei documenti la cittadinanza \u00e8 attestata tramite i \"tria nomina\" romani che i cittadini delle province in un modo o nell'altro ottenevano.\nInterpretazioni.\nSe da un lato, molti studiosi moderni hanno posto l'accento sull'azione \u201ccivilizzatrice\u201d garantita dal processo di romanizzazione dell'Impero Romano (Fritz Schulz svilupp\u00f2 l'idea che sulla base di questa generalizzazione della cittadinanza, l'Impero possa o debba essere considerato una nazione richiamandosi ai passi giuridici della \"communis patria\"); dall'altro lato, l'estensione generalizzata a tutti gli abitanti dell'Impero della cittadinanza romana disposta dalla \"Constitutio Antoniniana\" \u00e8 stata considerata (in particolare da Rostovzev) come un provvedimento demagogico e una sorta di sanzione formale del dispotismo. In queste condizioni, infatti, il livellamento dei \"cives\" sarebbe stato un vero strumento di esaltazione dell'unico potere effettivo del despota. Gi\u00e0 Dione Cassio vi aveva rintracciato una semplice misura fiscale: tutti gli abitanti dell'Impero sarebbero stati tenuti a pagare la tassa di successione che gi\u00e0 gravava sui cittadini romani. Tuttavia, di fatto, il provvedimento di Caracalla, al di l\u00e0 delle varie speculazioni sulle sue reali intenzioni, realizzava l'unificazione politica di tutti gli abitanti liberi dell'Impero traducendo concretamente sul piano del diritto positivo il principio dell'uguaglianza degli uomini. Ulpiano testimonia che:\nIl testo della costituzione di Caracalla, cos\u00ec come si rileva dal papiro in cui \u00e8 conservato, sembra accennare a due principali motivi, uno di carattere politico-amministrativo, quello di evitare numerosi ricorsi al sovrano per questioni riguardanti il possesso del diritto di cittadinanza, l'altro di carattere religioso: ovvero assimilare nel culto e nella venerazione dei popoli dell'Impero, le tradizionali e le nuove divinit\u00e0 introdotte nel Pantheon romano da ogni provincia (in particolare quelle dell'Oriente, dell'Egitto e dell'Africa punica) in nome del sincretismo religioso. La lode del provvedimento di Caracalla proviene, infatti, sia da autori pagani che cristiani. Rutilio Namaziano, ad esempio, esaltava quello che circa due secoli prima era stato l'ultimo atto (la \"Constitutio\") della progressiva estensione del diritto romano a tutti gli abitanti dell'Impero:\nLa complessa questione dei \"dediticii\".\nIl papiro di Giessen testimonia l'esclusione dei \"dediticii\":\nLa nozione di \"dediticius\" si \u00e8 formata nel corso delle conquiste romane. Quest'ultima indicava coloro che si arrendevano al vincitore consegnando tutti i loro beni. Inoltre si aggiungevano i liberti condannati per un delitto secondo la legge \"Aelia Sentia\" e i liberti iuniani, liberati secondo le previsioni della legge \"Iunia\". I \"dediticii\" erano privi di qualsiasi diritto come ad esempio il diritto di fare testamento: \"quonam nullius certae civitatis\". L'analisi filologica del testo papiraceo condotta finora in merito alla definizione dei \"dediticii\" mette in evidenza la difficolt\u00e0 d'interpretazione di questa categoria. Infatti emergono due posizioni diametralmente opposte: la prima, rappresentata da P. M. Meyer, P. Jouguet, U. Wilcken, secondo la quale i \"dediticii\" esclusi dalla cittadinanza romana erano abbastanza numerosi e in Egitto si confondevano con i \"capite censi\"; la seconda invece fa di essi un numero ristretto di persone di origine barbara recente, oppure piccole trib\u00f9 non organizzate in una citt\u00e0. Per quanto riguarda l'applicazione del decreto sulle diverse citt\u00e0 ci sono ulteriori posizioni distinte: secondo alcuni (P. M. Meyer, Ranovici) la costituzione delle singole citt\u00e0 non sarebbe stata affatto alterata dall'applicazione della \"Constitutio\"; secondo altri invece (Segr\u00e9, Capocci) essa prevede l'esclusione sia dei \"civitates dediticiae\", sia l'implicita decisione di iscrivere tutti gli uomini liberi nei registri di cittadini di quelle citt\u00e0. Tra le varie definizioni fornite dagli studiosi, emerge quella di Gabriella Poma secondo la quale i \"dediticii\" del papiro di Giessen erano sia i barbari, tra i quali si reclutava l'armata romana, sia quei limitati gruppi di popolazione, che non appartenevano a nessuna citt\u00e0.\nIl diritto romano conosce due categorie di \"dediticii\": i peregrini - cio\u00e8 i popoli sconfitti che si erano arresi a discrezione - e gli schiavi manomessi che si erano macchiati di crimini infamanti durante la schiavit\u00f9. Entrambi erano di condizione libera, ma inferiori giuridicamente, in quanto non avrebbero mai potuto diventare cittadini romani o latini. L'esclusione avrebbe, quindi, potuto interessare sia i peregrini sia gli ex schiavi. Per quanto riguarda il controverso problema dell'applicazione del diritto romano nelle province alcuni studiosi, tra cui A. Segr\u00e8, ritengono che esso abbia subito un cambiamento radicale perch\u00e9 almeno teoricamente le leggi romane si erano estese a tutti i peregrini (l'uso obbligatorio del testamento romano per tutti gli \"Aurelii\", la \"patria potestas\", lo \"ius liberorum\", la \"stipulatio\"). Prima dell'editto di Caracalla i peregrini che avevano conseguito la cittadinanza romana a titolo personale secondo il diritto romano, non acquistavano la \"patria potestas\" sulle persone che altrimenti vi sarebbero state soggette. Gaio dimostra come gli imperatori di regola non accordassero la \"patria potestas\" ai peregrini che chiedevano la cittadinanza romana. Per concludere, \u00e8 necessario supporre che, per l'Egitto come per le altre province, un editto del governatore - in Egitto del prefetto - presentasse la \"Constitutio\" con norme applicative suggerite dalle peculiari condizioni della provincia."}
{"id": "327549", "revid": "125754725", "url": "https://it.wikipedia.org/wiki?curid=327549", "title": "Art of Fighters", "text": "Gli Art Of Fighters sono un gruppo di dj e produttori italiani di musica hardcore.\nBiografia.\nIl gruppo nasce a Coccaglio provincia di Brescia. Dopo tre anni di pratica con Fast Tracker, grazie all'aiuto degli Stunned Guys, nel dicembre del 1999 pubblicano \"The Beat Can't Change\", il loro primo EP.\nSar\u00e0 per\u00f2 solo con il secondo disco, \"Artwork\", che il gruppo diventer\u00e0 un'icona nel panorama Hardcore.\nDurante le esibizioni live e dj gli Art of Fighters utilizzano delle maschere da hockey bianche, simili a quella vista nel film Venerd\u00ec 13, e personalizzate per ognuno dei vari membri del gruppo: una A sulla fronte e due triangoli ai lati per Cristian, una X per Luca.\nVerso la fine del 2002 il gruppo decide di abbandonare l'uso di FastTracker per passare a Logic Studio: il primo disco cos\u00ec prodotto sar\u00e0 \"Earthquake. \"\nA partire dal 2003, con l'uscita di \"Sinapse\", Cristian e Matteo producono una serie di brani dal sound pi\u00f9 sperimentale e dark sotto il nuovo pseudonimo di Meccano Twins, alias parallelo al progetto principale. \nSuccessivamente Cristian si avvale della collaborazione del disc jockey italo-spagnolo Jos\u00e9 Sendra, che diviene unico membro del progetto.\nNel 2008, successivamente all'uscita del loro primo doppio album, Matteo decide di abbandonare la carriera musicale; visto il cambiamento, il gruppo si ristruttura: Cristian divenne l'unico produttore del gruppo e Luca l'MC e Dj\nNel 2010 una loro traccia (Breaking the Ground) \u00e8 stata inclusa nel videogioco musicale Beatmania IIDX. Nel 2013 si sono esibiti al Qlimax, evento olandese di musica hardstyle."}
{"id": "327552", "revid": "1610576", "url": "https://it.wikipedia.org/wiki?curid=327552", "title": "Christian Di Giuliomaria", "text": "Alto 2,10 m per 108\u00a0kg, gioca nel ruolo di ala-centro\nCarriera.\nCresce nel vivaio della Pallacanestro Cant\u00f9, con cui esordisce in A nel 1996. Rimane nella citt\u00e0 lombarda fino al 2000, quando si trasferisce alla Pallacanestro Varese. Qui per\u00f2 subisce due gravi infortuni e la sua carriera \u00e8 considerata finita da molte persone nell'ambiente. Nel 2003 scade il contratto con Varese e viene chiamato dalla Dinamo Banco di Sardegna Sassari in LegA2 per dare manforte alla squadra che navigava in brutte acque. Nell'esperienza Sassarese che ha ridato vita a Christian \u00e8 stato uno dei migliori lunghi del campionato.\nNella stagione 2004-05 la Dinamo Banco di Sardegna Sassari tenta di riconfermare Christian, ma la societ\u00e0 incappa in problemi di sponsorizzazioni, arriva subito la chiamata del Roseto Basket, dove Di Giuliomaria rinasce, conquistando anche la maglia azzurra. Nell'estate 2005 passa alla Snaidero Udine. Nel campionato 2005-06 ha avuto una media di 21 minuti, 9,8 punti e 4,4 rimbalzi a partita. \u00c8 uno dei migliori stoppatori del campionato italiano ed \u00e8 stato premiato con la partecipazione all'All Star Game della Serie A 2006.\nAl termine della stagione sportiva 2008-09, conclusasi con l'amara retrocessione in A2 della Snaidero Udine, il giocatore si \u00e8 accordato con l'ambiziosa Reyer Venezia. Dal settembre 2011 tesserato per la Tezenis Verona in Legadue. Il 22 novembre 2012 firma con i Lugano Tigers di serie A svizzera, per poi tornare, da fine gennaio 2013, a Roseto, ingaggiato dalla formazione locale che milita in DNB.\nA febbraio 2014 disputa un paio di presenze con la Sigma Barcellona.\nNella stagione 2014-15 veste la maglia del \"Campli Basket Nino di Annunzio 1957\", squadra dal passato glorioso, con cui raggiunge la promozione in serie B\nNella stagione 2015-16 veste di nuovo la casacca del \"Campli Basket Nino Di Annunzio 1957\", salvo poi essere ceduto a met\u00e0 stagione ad Udine.\nNella stagione 2016-17 veste la maglia della Pallacanestro Bernareggio B99 in serie C Gold."}
{"id": "327558", "revid": "125252427", "url": "https://it.wikipedia.org/wiki?curid=327558", "title": "Cattedrale di Sant'Agata", "text": "Il duomo di Sant\u2019Agata, pure noto come Basilica Cattedrale metropolitana di Sant'Agata, \u00e8 il principale luogo di culto cattolico di Catania, chiesa madre dell'omonima arcidiocesi metropolitana e sede dell'omonima parrocchia.\nLa cattedrale \u00e8 dedicata alla vergine e martire Sant'Agata, patrona della citt\u00e0 di Catania ed \u00e8 situata nel centro storico della citt\u00e0 nel lato sud-est di piazza del Duomo, nel quartiere Duomo di Catania o Terme Achilliane - Piano di San Filippo.\nNel luglio del 1926 venne elevata alla dignit\u00e0 di basilica minore da papa Pio XI.\nStoria.\nPrimitiva cattedrale adiacente alle carceri fu la chiesa di Sant'Agata la Vetere ove Papa Vigilio aveva tenuto ordinazioni sacerdotali.\nEpoca dall'XI al XII secolo.\nLa chiesa \u00e8 stata pi\u00f9 volte distrutta e riedificata dopo i terremoti che si sono susseguiti nel tempo. La prima edificazione risale al periodo 1086 - 1094 e fu realizzata sulle rovine delle Terme Achilliane risalenti all'epoca romana. Su iniziativa del conte Ruggero giunse dalla Calabria l'abate Angerio dal monastero dell'Ordine benedettino di Sant'Eufemia, il quale fu nominato vescovo della ricostituita diocesi della citt\u00e0 proprio dal sovrano normanno, sotto la sua direzione l'edificio acquis\u00ec tutte le caratteristiche di \"ecclesia munita\" (cio\u00e8 fortificata). Contestualmente accanto al prospetto meridionale fu edificato il monastero dell'Ordine benedettino per s\u00e9 e per i canonici. L'interno presentava superbe colonne di granito. I capitelli, i fregi e gli ornamenti di svariata fattura indicavano la diversa provenienza e il riutilizzo di parti di templi pagani e rovine romane.\nIl canonico, storico e archeologo Tommaso Fazello tramanda la memoria di un'iscrizione su tavola di marmo collocata sulla porta rivolta a settentrione, il testo recitava:\nCon diploma datato 1091, approvato da Papa Urbano II, Ruggero I di Sicilia don\u00f2 i territori del comprensorio Acese, di Patern\u00f2, Adern\u00f2, Sant'Anastasia, Centorbi, Castrogiovanni, Girgenti, fino ai confini della neocostituita diocesi di Troina. Nel 1092 un secondo diploma integrava il primo includendo l'intera area dell'Etna, le coste di pertinenza, per la contropartita simbolica, da corrispondere limitatamente alle visite del Conte, di un pane e una misura di vino.\nNel 1092 la cattedrale fu dotata delle rendite della chiesa di Santa Maria della Valle di Josaphat di Patern\u00f2, nel 1093 dei proventi del casale di \"Ximet\", della chiesa di San Giovanni di Fiumefreddo nel 1111, dei fondi donati da Goffredo d'Altavilla, signore di Ragusa, rendite che consentirono il finanziamento del monastero benedettino.\nNel 1094 Angerio da Sant'Eufemia, vescovo abate designato dal Conte, inaugura e consacra il tempio.\nCon le concessioni di Ruggero II nel 1124 aumentano i privilegi alla chiesa e al vescovado catanese guidato dal vescovo Maurizio, riconoscimenti che includono l'esercizio del potere temporale sui territori dell'antica e soppressa diocesi di Lentini e sul feudo di Mascali (che diventer\u00e0 poi contea). Il 17 agosto 1126 per opera del francese Gilberto e del calabrese Gosalino, le sacre spoglie sono avventurosamente riportate a Messina, per riapprodare ad Acicastello e traslate nel nuovo tempio.\nIl 4 febbraio 1169, il terremoto catastrofico noto come terremoto di Sant'Agata, ne fece crollare completamente il soffitto, uccidendo gran parte dei cittadini riuniti in cattedrale per le festivit\u00e0 agatine. Nell'infausto evento per\u00ec lo stesso arcivescovo, Giovanni d'Aiello, che presiedeva le celebrazioni.\nNel 1194 sotto il regno di Enrico VI un incendio di vaste proporzioni arrec\u00f2 notevoli danni.\nEpoca dal XIII al XV secolo.\nLe concessioni e i privilegi normanni sono riconosciuti e confermati da Enrico VI, Federico II, Corrado IV e Manfredi. Fece eccezione l'esercizio della giurisdizione criminale, prerogativa usurpata dall'imperatore e suoi discendenti, mentre il vescovo Gentile Orsini, per il tramite del legato pontificio, ne rivendicarono la potest\u00e0 a Carlo d'Angi\u00f2.\nSono perfezionati: il cimitero dei monaci ubicato ad oriente; il monastero a meridione sede dei canonici dell'Ordine benedettino poi trasformato in battistero, seminario dei Chierici e palazzo vescovile.\nNel 1209 in occasione del matrimonio di Federico II di Svevia con Costanza d'Aragona, una mortale epidemia costrinse la corte palermitana a soggiornare a Catania. Il sovrano per ricambiare la generosit\u00e0 per le grandi manifestazioni di giubilo don\u00f2 alla cattedrale la chiesa di Santa Maria Lo Plano di Aidone.\nEpoca dal XV al XVII secolo.\nNel XVI secolo nell'aula e i vari ambienti del tempio sono documentati innumerevoli altarini. Nel 1420 la famiglia Gravina \u00e8 titolare e detiene il patronato dell'ambiente situato sul lato destro del coro. Nel 1628 tutte le \"are de requiem\" private furono rimosse per iniziativa del vescovo Innocenzo Massimo.\nNel 1693 il sisma che colp\u00ec il Val di Noto la distrusse quasi completamente lasciando in piedi solo la parte absidale e la facciata a seguito del crollo della torre campanaria.\nI resti normanni consistono nel corpo dell'alto transetto, due torrioni mozzi (forse coevi al primitivo impianto) e le tre absidi semicircolari, le quali, visibili dal cortile dell'arcivescovado, sono composte da grossi blocchi di pietra lavica, gran parte dei quali \u00e8 stata recuperata da un edificio di epoca romana porzioni di muro d'ambito e il muro di prospetto sono stati inglobati dalla ricostruzione settecentesca.\nEpoca dal XVIII al XIX scolo.\nIl vescovo Andrea Riggio nella fase di ricostruzione favor\u00ec la sostituzione delle colonne con poderosi doppi pilastri. Pietro Galletti promosse la definizione del prospetto. Nel 1734 fece rimuovere il primitivo portale che fu collocato temporaneamente nella Loggia Senatoria, nel 1750 il manufatto fu definitivamente trasferito e rimodulato nel prospetto della chiesa di Sant'Agata al Carcere. Salvatore Ventimiglia dispose il perfezionamento della facciata con la collocazione di alcune statue.\nL'edificio attuale \u00e8 opera dell'architetto Girolamo Palazzotto, il quale si occup\u00f2 principalmente dell'interno, mentre Giovanni Battista Vaccarini disegn\u00f2 e segu\u00ec i lavori della facciata con interventi e modifiche protrattisi dal 1734 al 1761; lo stesso architetto fece anche un progetto per la cupola, mai realizzato.\nI lavori per la costruzione dell'edificio si protrassero per tutto il XVIII secolo e continuarono anche dopo la riapertura al culto della cattedrale. Durante i lavori di restauri dal 1795 al 1804 la chiesa di San Francesco Borgia ricopr\u00ec le funzioni di cattedrale.\nEpoca contemporanea.\nSolo nel 1857 fu completato il campanile ed \u00e8 pure del XIX secolo l'allestimento attuale del sagrato.\nEsterno.\nFacciata.\nSi accede al sagrato attraverso una breve scalinata in marmo che culmina in una cancellata in ferro battuto ornata con 10 santi in bronzo. Il sagrato \u00e8 diviso dalla piazza del Duomo da una balaustra in pietra bianca ornata con cinque grandi statue di santi in marmo di Carrara.\nL'esterno della cattedrale \u00e8 caratterizzato dalla facciata, la quale presenta evidenti analogie con la coeva facciata di Biagio Amico per Sant'Anna a Palermo, come se la Sicilia volesse esprimere un suo modello derivato da Roma ma generato dalle direttive della Chiesa di Sicilia, a est come a ovest.\nIl prospetto \u00e8 a tre ordini compositi in stile corinzio, e attico completamente in marmo di Carrara. Il primo ordine \u00e8 costituito da sei colonne di granito di fattura antica provenienti forse dal Teatro romano, sormontate dallo stemma della nobile famiglia Galletti cui apparteneva il vescovo Pietro Galletti. Il secondo ordine ha anch'esso sei colonne meno grandi e due piccole poste ai lati dell'ampio finestrone centrale. Tutti gli ordini sono adornati con statue marmoree di sant'Agata al centro sulla porta centrale, sant'Euplio a destra e san Berillo a sinistra. Le due grandi finestre ovali ai lati sono accompagnate dai due acronimi riferiti alle frasi legate al culto della Santa: \"MSSHDEPL\" e \"NOPAQVIE\".\nIl portone principale in legno \u00e8 costituito da trentadue formelle, finemente scolpite, illustranti partendo dall'alto a sinistra: nel primo registro sono i tre armoriali del vescovo Ansgerio, di papa Urbano II e di Ruggero I di Sicilia con relative didascalie in quanto i tre protagonisti della fondazione della cattedrale, mentre chiude la serie la riproduzione di un rapace in volo oltre le nubi in tempesta con la didascalia \"aera imbes quae transcreditur\"; nel secondo registro sono rappresentati gli armoriali dei corrispettivi protagonisti della ricostruzione della cattedrale (rispettivamente vescovo, papa e sovrano), ossia Pietro Galletti, Papa Clemente XII e Carlo III di Spagna con relative didascalie, chiude la serie lo stemma di Catania con la didascalia dei motti civici; il terzo registro rappresenta quattro attributi della diocesi e rispettive didascalie, ossia un volatile nel nido mentre lede il proprio petto per sfamare i propri pulcini (simile all'icona cristiana del pellicano; il motto \u00e8 \"charitas omnia suffert\"), un uomo barbuto schiacciato da un vulcano alle cui spalle si erge la croce della Risurrezione a cui l'uomo \u00e8 incatenato per la caviglia (la posa della figura ricorda iconograficamente Atlante, ma si rif\u00e0 al mito di Tifeo; il motto \u00e8 \"subiacet imperio\"), un albero battuto dai venti (due paffuti volti soffianti) da cui cadono diverse foglie (il motto \u00e8 \"solum sicca convellunt\") e infine un volatile al rogo in una pira il cui motto \u00e8 \"spes sancta crociata nescit\"; l'ultimo registro rappresenta gli attributi della patrona di Sant'Agata e sono un altare su sono posati una spada delle tenaglie e una corda schiacciate da un piatto su cui sono i seni della santa (il motto \u00e8 \"urbis praesidium et munimen\"), una fornace da cui fuoriescono vampate di fuoco e sovrastata dai seni coronati e dal cuore in fiamme (il motto \u00e8 \"inestinguibilis amor\"), un messale aperto con la dicitura \"noli offendere Patriam Agathae quia ultrix iniuriarum est\" che sovrasta i simboli imperiali (corona e scettro) capovolti (il motto \u00e8 \"impietas pietate refellitur\"), chiude infine un arcobaleno che sovrasta una tavola con le ali spiegate su cui \u00e8 l'acronimo M.S.S./H.D./et/P.L. (chiaramente indicante la tavola angelica della tradizione; il motto \u00e8 \"foedus eternum\"). Ai lati della porta centrale, su due alti supporti, sono poste le statue in marmo di san Pietro e san Paolo.\nCampanile.\nUn tozzo campanile \u00e8 documentato in epoca normanna. Una prima costruzione promossa dal vescovo Simone del Pozzo nel 1338, fungeva da torre di guardia. Posta alla sinistra del prospetto, arretrata di circa 7 metri rispetto alla facciata, era alta oltre 70 metri.\nLa torre a base quadrata misurava circa 15 metri di lato. La sua storia \u00e8 molto accidentata in quanto subir\u00e0 diversi crolli e quindi molte riedificazioni. Nel 1662 fu ulteriormente innalzata per l'inserimento di un orologio e fu portata alla vertiginosa altezza di circa 100 metri. Ma l'11 gennaio del 1693, a causa del forte terremoto che invest\u00ec la citt\u00e0, croll\u00f2, travolgendo anche la chiesa: sotto le sue macerie morirono oltre 7.000 fedeli raccolti in preghiera. Fu riedificata assieme alla chiesa dopo il terremoto del 1693, con alla sommit\u00e0 la campana maggiore fusa nel 1619 del diametro di 1.80, caduta dalla torre nel corso del terremoto ma rimasta integra, unitamente alla campana del popolo del 1505.\nLa cupola, posta sulla crociera, risale al 1802 su progetto di Carmelo Battaglia su commissione del vescovo Corrado Maria Deodato Moncada, \u00e8 munita di colonne e ampi finestroni che illuminano l'interno. Tra il 1867 e il 1869 l'architetto Carmelo Sciuto Patti realizz\u00f2 l'attuale campanile e la lanterna della cupola.\nInterno.\nNavata destra.\nLe sopraelevazioni degli altari presenti in entrambe le navate, sono costituite da opere pittoriche caratterizzate da monumentali cornici in stile barocco di legno scolpito e dorato. La ricostruzione post terremoto del Val di Noto del 1693 determina l'uniformit\u00e0 degli stili e delle forme pur mantenendo un elevato carattere di magnificenza e opulenza. Pochi dipinti tra i capolavori esposti, hanno superato indenni il disastroso evento sismico, gran parte del patrimonio artistico attuale, in particolare il ciclo fiammingo, \u00e8 dovuto al mecenatismo attuato da illuminati prelati.\nTransetto.\nCappella della Vergine.\nL'ingresso alla \"Cappella della Vergine\" o della \"Madonna del Rosario\" \u00e8 delimitato da un portale marmoreo realizzato nel 1545 dallo scultore Giovan Battista Mazzolo altrimenti denominata \"Porta della Candelora\". Lo scultore carrarese esponente del rinascimento siciliano \u00e8 presente col figlio Giandomenico Mazzolo o Mazzola con tre portali di cui uno esterno. Nel portale sono presenti scena di vita della Vergine, la lunetta sull'architrave raffigura l\"Incoronazione della Vergine\" pertanto la \"Cappella della Madonna del Rosario\" \u00e8 altrimenti citata come \"Cappella della Vergine dell'Incoronazione\".\nLa sopraelevazione dell'altare illuminata da un'elegante monofora interna realizzata in pietra lavica, \u00e8 costituita da un arco normanno sorretto da colonne con capitelli corinzi, custodisce la scultura marmorea della \"Vergine dell'Incoronazione\". Il basamento dell'altare presente \u00e8 stato trasferito nel 2000 dal presbiterio dell'abside maggiore. Nella parte superiore sono incastonate le figure degli Apostoli e scene sacre, nel prezioso paliotto marmoreo in altorilievo \u00e8 raffigurata Sant'Agata contornata da putti aleggianti su nuvole. L'opera \u00e8 commissionata da Corrado Maria Deodato Moncada nel 1805, realizzata su progetto dell'architetto Stefano Ittar e portata a compimento sotto l'episcopato del Cardinale Giuseppe Francica-Nava de Bondif\u00e8 nel 1915.\nLe dinastie del regno di Sicilia seguono una linea di continuit\u00e0 attraverso i Normanni, Svevi, Aragonesi rappresentati attraverso le casate degli Altavilla, Hohenstaufen, Aragona, eccetto la parentesi Angioina.\nIl filo logico strettamente parentale che lega le varie famiglie nobiliari sono le figure del Gran Conte Ruggero, Federico II di Svevia e Federico III di Sicilia, rispettivamente il primo \u00e8 bisnonno del secondo e questi, a sua volta, bisnonno del terzo.\nNel 1958 all'interno della cappella sono stati collocati i sarcofagi precedentemente incastonati sulle pareti del catino absidale al di sopra del coro ligneo, essi costituiscono rispettivamente i monumenti funerari di:\nIl sarcofago tipo \"Sidamara\" di et\u00e0 romana, custodisce i resti mortali di:\nBlasco II Alagona il \"juniore\", sepoltura.\nCappella del Crocifisso.\nLa \"Cappella del Santissimo Crocifisso\" ospita un grande \"Crocifisso\" inserito in una nicchia reliquiario, contornato dalle statue della \"Madonna Addolorata\" e di \"San Giovanni\". Sono presenti una \"Via Crucis\" e altri busti sacri. Sepolcro del vescovo Bonaventura Secusio patrocinatore del convento della chiesa di Sant'Agata la Vetere. L'ambiente ospitava la primitiva \"Cappella di San Silvestro\".\nSagrestia.\nNel 1657 all'interno dell'ambiente si verific\u00f2 un furioso incendio che distrusse gran parte dei reperti custoditi. Dell'archivio della chiesa, del capitolo e del vescovado si salvarono solo i documenti relativi i privilegi e le concessioni di Ruggero II, di Enrico VI, Federico II, Corrado IV e Manfredi. Nel 1375c. il vescovo Marziale commission\u00f2 il bacolo pastorale in oro, argento e pietre preziose, Pietro Galletti le preziose tappezzerie, paramenti e indumenti in seta.\nLa ricostruzione fu patrocinata dal vescovo Michelangelo Bonadies, le strutture resistettero al terremoto del Val di Noto del 1693. Oggi custodisce un importante affresco raffigurante l\"Eruzione dell'Etna del 1669\", opera del pittore Giacinto Platania. \u00c8 presente un armadio da sagrestia del XVIII secolo.\nAbside destra - Cappella di Sant'Agata.\nIn fondo alla navata destra si apre la cappella pi\u00f9 cara a tutti i catanesi, autentico scrigno di tesori d'arte. Un'elaborata cancellata in ferro battuto, opera di Salvatore Sciuto Patti del 1926, protegge il maestoso ambiente dedicato a Sant'Agata. In senso orario tre diverse espressioni artistiche (architettura, arte religiosa, statuaria funeraria), opere dell'artista messinese Antonello Freri, realizzate nel biennio 1495 - 1496.\nAi lati dell'altare i monumenti settecenteschi del cardinale Camillo Astalli-Pamphilj e del vescovo Andrea Riggio.\nAbside - Altare maggiore.\nOltre la crociera, la navata centrale termina con una profonda abside normanna, coperta con volta a botte ogivale e terminante con una parete semicircolare. Mentre esternamente essa presenta ancora l'antico paramento murario in pietra lavica dell'Etna, all'interno \u00e8 decorata da un ciclo di affreschi opera del pittore romano Giovanni Battista Corradini commissionati da Innocenzo Massimo e risalenti al 1628; l'opera \u00e8 incentrata sui santi patroni della citt\u00e0 di Catania, nei quadroni del catino absidale \"San Berillo\", \"Sant'Euplio\", \"Santo Stefano protomartire\" (raffigurato con Ponziano, Fabiano e Cornelio) e \"Sant'Agata\", la cui \"\"Incoronazione\" \u00e8 raffigurata al centro della calotta absidale. Testimonianze dell'epoca normanna sono le due colonne che sorreggono l'arco absidale e la monofora ogivale, chiusa da una vetrata moderna e posta in posizione centrale.\nAll'interno dell'abside trova luogo la cripta normanna sotterranea e il presbiterio, preceduto da una rampa di scale che lo delimita sulla parte anteriore; esso ospita, in posizione avanzata, i moderni altare maggiore e ambone, realizzati nel 2000; l'antico altare neoclassico in marmi policromi si trova nella \"Cappella della Madonna del Rosario\" con accesso nel transetto di destra. Lungo le pareti dell'abside, invece, si trova il pregevole coro ligneo barocco, realizzato dallo scultore napoletano Scipione di Guido alla fine del XVI secolo, comprendente anche la cattedra all'estremit\u00e0 destra, il cui ordine superiore \u00e8 costituito da 34 stalli. Negli stalli in bassorilievo sono riprodotte scene raffiguranti la vita, il martirio di Sant'Agata e i momenti della traslazione delle reliquie da Costantinopoli a Catania. Opera commissionata dal vescovo Giovanni Corrionero e perfezionata da Giandomenico Rebiba.\nL'attuale altare in bronzo \"versus populum\" commissionato dal vescovo Luigi Bommarito allo scultore Dino Cunsolo insieme all'ambone e al porta cero pasquale, sostituisce il primitivo altare collocato attualmente nella \"Cappella della Vergine\"\" del transetto destro.\nAbside sinistra - Cappella del Santissimo Sacramento.\nCappella privata della nobile famiglia Gravina \u2013 Cruyllas, le lapidi alle pareti e sul pavimento ai piedi dell'altare indicano la sepoltura di alcuni suoi componenti. Gi\u00e0 primitiva \"Cappella di San Benedetto\" con interventi operati da Bonaventura Secusio.\nOrgano a canne.\nLa controfacciata della navata centrale \u00e8 caratterizzata dalla presenza della cantoria in stile neoclassica realizzata nel 1926 su progetto di Carmelo Sciuto Patti; essa ospita l\u2019organo monumentale.\nQuest'ultimo venne commissionato dal cardinale Giuseppe Benedetto Dusmet all'organaro francese Nicolas Th\u00e9odore Jaquot nel 1877; una volta terminato, lo strumento venne posizionato nell'abside centrale, alle spalle dell'altare maggiore. Nel 1926, in seguito alla riorganizzazione dell'area absidale, venne costruita la cantoria in controfacciata e su di essa l\u00ec venne trasferito l'organo a spese del cardinale Francica Nava; in tale occasione, lo strumento venne ampliato dalla ditta organaria Laudani e Giudici e dallo scultore Giambattista Sangiorgio. Muto per decenni, nel 2012 \u00e8 iniziato un importante intervento di restauro ad opera della ditta organaria Mascioni, terminato nel 2014.\nLo strumento \u00e8 a trasmissione meccanica con sistema elettronico di assistenza per le combinazioni; la sua consolle dispone di tre tastiere di 58 note ciascuna e pedaliera di 30 note.\nMonastero.\nIl monastero dell'Ordine benedettino fu edificato tra il muro meridionale del tempio e la cinta fortificata in seguito all'insediamento dell'abate Angerio primo vescovo. Nel 1338 Simone del Pozzo finanzi\u00f2 le spese per l'espansione e l'attrezzaggio del porto appena fuori Porta della Marina, in seguito rinominata Porta Uzeda. Nel 1375c. il vescovo Marziale ripar\u00f2 il peristilio e il monastero.\nNel XVI secolo il monastero cessa dignit\u00e0, ai monaci subentrano i canonici, il capitolo e i cappellani del clero secolare.\nNel 1614 il seminario dei Chierici patrocinato dall'arcivescovo Bonaventura Secusio \u00e8 documentato posto dinanzi alla Loggia Senatoria. In seguito al terremoto del 1693 furono riedificati il battistero, il seminario dei Chierici posto dinanzi alla Loggia Senatoria perfezionato nella forma attuale, e il palazzo vescovile.\nPalazzo vescovile.\nL'edificio con ingresso su via Vittorio Emanuele II dietro le absidi della cattedrale, presenta un lungo prospetto sulla marina e quello breve su via Porticello.\nFondato insieme alla cattedrale nell'XI secolo, fu ingrandito nel XVI secolo con la realizzazione dei bastioni a difesa della Marina. Con la ricostruzione post terremoto - su disegno dell'acese Salvatore Amico - si distingue in Vescovado - sede del recente Museo dell'Arcivescovado - la Casa del Fercolo, la Porta Uzeda (1672) che raccorda le due ali del Seminario dei Chierici sede del Museo diocesano di Catania.\nSeminario dei Chierici.\nL'istituzione risale al 1572, il trasferimento nel primitivo palazzo in questa sede al 1614. Denominato Palazzo del Seminario dei Chierici, ricostruito nel XVIII secolo, al presente \u00e8 sede del Museo diocesano di Catania.\nLoggia Senatoria.\n\"Palazzo Senatorio\" o \"Loggia Senatoria\" o \"Loggia Medievale\". Al presente \u00e8 denominato Palazzo degli Elefanti.\nIl primitivo edificio del sacro recinto \u00e8 da identificare col termine di cattedrale, quando quest'ultimo \u00e8 utilizzato per indicare la sede delle assise o sessioni itineranti del Parlamento.\nCimitero dei monaci.\nIl cimitero dei monaci \u00e8 documentato ad oriente posto dietro le absidi del tempio. Il vescovo Moncada perfezion\u00f2 la galleria in marmo del cimitero.\nCultura.\nLeggende.\nQuando nel 1232 la citt\u00e0 di Catania ader\u00ec ad una rivolta anti-sveva, che aveva unito diverse citt\u00e0 siciliane, Federico II di Svevia, re di Sicilia, venne appositamente con un poderoso esercito per punire la citt\u00e0 rivoltosa. Secondo la tradizione, re Federico, infuriato, ordin\u00f2 di distruggere la citt\u00e0 e di uccidere tutti i suoi abitanti, ma revoc\u00f2 l'ordine e si pent\u00ec del suo intento quando, assistendo ad una messa in cattedrale, lesse la frase miracolosamente apparsa sul suo breviario \"Noli offendere Patriam Agathae quia ultrix iniuriarum est\"."}
{"id": "327570", "revid": "5016", "url": "https://it.wikipedia.org/wiki?curid=327570", "title": "Cardigans", "text": ""}
{"id": "327575", "revid": "767487", "url": "https://it.wikipedia.org/wiki?curid=327575", "title": "Propretore", "text": "Il propretore, durante la Repubblica, era un pretore che, esercitata per un anno questa carica, era destinato al comando di un esercito o di una provincia.\nUna \"Lex Iulia\" del tempo di Gaio Giulio Cesare limit\u00f2 la durata del mandato in una provincia \"praetoria\" ad un solo anno, mentre riguardo ad una \"consularis\" a due anni. I governatori provinciali non avevano una paga, anche se certe spese erano coperte dall'\"Aerarium\". Fu Augusto ad attribuire, per primo, una paga alla carica di governatore provinciale.\nAugusto, nella sua riforma dell'amministrazione provinciale, volle che i suoi legati assumessero il titolo di \"Legatus Augusti pro praetore\", al fine di richiamare l'antica natura militare della pretura e conseguentemente della \"pro praetura\". A loro furono affidate alcune delle province imperiali a partire dal 27 a.C.."}
{"id": "327579", "revid": "1372005", "url": "https://it.wikipedia.org/wiki?curid=327579", "title": "Fritz Houtermans", "text": "A lui \u00e8 dedicato un cratere lunare (posto sul margine orientale del disco lunare, a sud del Mare Smythii, Long: 9,4\u00b0S. Lat: 87,2\u00b0E. Diametro: 27\u00a0km).\nTra il 1927 e il 1929 scopr\u00ec con R.E. Atkinson che in condizioni di pressione e temperatura elevatissime (nell'ordine del milione di gradi) \u00e8 possibile che si verifichi il meccanismo opposto alla fissione nucleare: nuclei di atomi molto leggeri possono unirsi - fondersi - fra loro, per formare nuclei di atomi pi\u00f9 pesanti. Sempre verso la fine degli anni venti avanz\u00f2 in coppia con Atkinson l'idea che il Sole potesse brillare a seguito di reazioni termonucleari.\nStudi\u00f2 a Vienna e nel 1931 fu assistente presso la famosa scuola di Gottinga. Lui e la moglie Charlotte Riefenstahl erano noti per le serate informali che organizzavano - chiamate \"Eine kleine Nachtphysik\" - in cui si beveva e discuteva fino all'alba.\nDurante il nazismo la Gestapo concesse lui di lavorare nei laboratori privati berlinesi del barone von Ardenne, effettuando ricerche sperimentali sull'uranio e sulla bomba all'uranio a favore della causa tedesca. Contrario alla causa, nell'aprile 1941 riusc\u00ec a far pervenire al direttore della commissione per l'uranio americana Lyman Briggs, un messaggio segreto in cui lo si informava come un gran numero di fisici tedeschi fosse impegnato nel difficile sviluppo della bomba atomica e che, pur cercando di procrastinare il pi\u00f9 possibile i risultati nel timore dei catastrofici effetti dell'eventuale successo, non poteva fare a meno di adempiere agli ordini ricevuti."}
{"id": "327581", "revid": "247222", "url": "https://it.wikipedia.org/wiki?curid=327581", "title": "Meccano Twins", "text": ""}
{"id": "327587", "revid": "599013", "url": "https://it.wikipedia.org/wiki?curid=327587", "title": "Marianna Pepe", "text": "Ha gareggiato per il gruppo sportivo dell'Esercito italiano.\nCarriera.\nInizi\u00f2 la carriera sportiva nel 1992 alla TSN Opicina, allenata da Antonio Verlicchi. La sua specialit\u00e0 preferita era la carabina sportiva 3 posizioni, con la quale vinse 5 titoli nazionali tra il 2000 e il 2004. Si cimentava anche nel tiro da terra e nella carabina ad aria compressa, oltre che nella 50 metri 3 posizioni. In quest'ultima specialit\u00e0 nel settembre 2005 fu 8\u00aa al campionato europeo.\nNel 2008, dopo il ritiro agonistico, \u00e8 uscita dal Gruppo sportivo dell'Esercito, continuando comunque a ricoprire il ruolo di caporal maggiore, di stanza a Opicina.\n\u00c8 morta il 10 novembre 2018 a Muggia."}
{"id": "327594", "revid": "1851848", "url": "https://it.wikipedia.org/wiki?curid=327594", "title": "Sabrina Sena", "text": "Biografia.\nInizia nel 1997, rivelando immediatamente un grande talento, tanto da iniziare quasi subito a gareggiare. Nel 2004 ai campionati europei juniores di Gy\u0151r (Ungheria) conquista la medaglia d'oro nella carabina a 10 metri. Nella stessa rassegna vince anche il bronzo a squadre, risultato bissato l'anno successivo a Mosca (Russia). Vanta anche una partecipazione alle Olimpiadi di Atene del 2004. Ha vinto due titoli italiani (carabina 3 posizioni 2008 e 2010).\nVince la medaglia di bronzo a squadre agli Europei di Deauville 2007, la medaglia d'oro a squadre agli Europei di Odense 2013 e il bronzo a squadre agli Europei di Mosca 2014. L'11 giugno 2014 vince la sua prima Coppa del Mondo a Monaco di Baviera."}
{"id": "327596", "revid": "12582", "url": "https://it.wikipedia.org/wiki?curid=327596", "title": "Classe Vega", "text": ""}
{"id": "327598", "revid": "110157", "url": "https://it.wikipedia.org/wiki?curid=327598", "title": "Kalmar", "text": "Kalmar \u00e8 una citt\u00e0 dello Sm\u00e5land, nel sud-est della Svezia, affacciata sul Mar Baltico. La citt\u00e0 conta abitanti ed \u00e8 il centro della comune di Kalmar che ammonta a abitanti. \u00c8 inoltre il capoluogo della Contea di Kalmar, composta da 12 municipalit\u00e0 per un totale di abitanti.\nDal XIII al XVII secolo Kalmar fu una delle pi\u00f9 importanti citt\u00e0 svedesi. Tra il 1602 e il 1913 fu la capitale della Diocesi di Kalmar, e la Cattedrale di Kalmar, del 1702, resta un ottimo esempio di architettura classicistica. La citt\u00e0 divenne una citt\u00e0 fortificata, col possente Castello di Kalmar al suo centro. Dopo il Trattato di Roskilde del 1658, l'importanza di Kalmar diminu\u00ec, fino al XIX secolo quando inizi\u00f2 a svilupparsi l'industria.\nDa Kalmar passa la strada principale verso l'isola di \u00d6land, per mezzo del ponte di \u00d6land.\nStoria.\nL'area attorno a Kalmar \u00e8 stata abitata sin da tempi antichi. Degli scavi hanno portato alla luce tracce di campi di sepoltura dell'et\u00e0 della pietra. Le fonti pi\u00f9 antiche della presenza di una citt\u00e0 risalgono comunque all'XI secolo. Secondo un racconto popolare medioevale, il patrono norvegese Sant'Olav fece muovere le sue navi verso lo \"Stretto di Kalmar\" nel 1027. Le registrazioni scritte contemporanee sono scarse, ma su una pietra runica dell'XI secolo \u00e8 presente una menzione di detto stretto. Se Kalmar fosse una citt\u00e0 o solo un piccolo insediamento adiacente allo Stretto di Kalmar \u00e8 dibattuto. Lo stesso pu\u00f2 dirsi per l'origine del nome Kalmar\u2014la spiegazione pi\u00f9 probabile \u00e8 che si tratti di un termine in antico svedese per \"banchi di rocce\". Comunque, quando lo scrittore di saghe islandese Snorri Sturluson visit\u00f2 Kalmar nel 1219, egli si rifer\u00ec ad essa come \"Kaupbaer\", che significa \"citt\u00e0 dei mercanti\". Nel XIII secolo Kalmar fior\u00ec fino a diventare una delle citt\u00e0 svedesi pi\u00f9 ricche, grazie ai ricchi mercanti provenienti principalmente dalla Germania.\nIl pi\u00f9 vecchio sigillo cittadino di Kalmar risale a un periodo tra il 1255 e il 1267, cosa che lo rende il pi\u00f9 antico sigillo cittadino della Scandinavia.\nNel XII secolo vennero posate le prime fondamenta di un castello, con la costruzione di una torre circolare di guardia e avvistamento. La torre venne espansa continuamente nel XIII secolo, e la regina Margherita I di Danimarca vi indisse un'assemblea tra i capi di Stato di Svezia e Norvegia, che port\u00f2, il 13 luglio 1397, alla firma del trattato dell'Unione di Kalmar, che sarebbe durata fino al 1520. La posizione strategica di Kalmar, vicino al confine danese (che era vicino in quanto la Terra Scania apparteneva alla Danimarca), e il suo porto e l'attivit\u00e0 mercantile, portarono la citt\u00e0 a far parte di diversi feudi. Vi furono due eventi conosciuti entrambi come bagno di sangue di Kalmar: Il primo nel 1505, quando re Giovanni di Danimarca fece giustiziare il borgomastro e il consiglio cittadino di Kalmar; il secondo nel 1599, su ordine di re Carlo IX di Svezia.\nNegli anni 1540, prima re Gustavo Vasa e poi i figli Erik XIV di Svezia e Giovanni III di Svezia, organizzarono una ricostruzione del castello, che lo port\u00f2 ad essere il maestoso castello rinascimentale che \u00e8 oggi.\nKalmar divenne una diocesi nel 1602, posizione che resse fino al 1913. Nel 1634, venne fondata la Contea di Kalmar, con Kalmar come sua naturale capitale. Nel 1660, venne iniziata la Cattedrale di Kalmar, su progetto di Nicodemo Tessin il Vecchio. Sarebbe stata inaugurata nel 1702.\nNel 1611-1613, la citt\u00e0 sub\u00ec la Guerra di Kalmar, che ebbe inizio con le truppe danesi all'assedio del castello. Il 1611 viene menzionato come l'anno pi\u00f9 buio della storia di Kalmar, ma non fu l'unico. Molto sangue \u00e8 stato versato nelle vicinanze del castello, l'ultima volta, durante la guerra di Scania, port\u00f2 gli assedi a un totale di ventidue. Eppure non venne mai conquistato.\nNel 1658, le terre di Scania vennero annesse dalla Svezia, e l'importanza strategica di Kalmar diminu\u00ec gradualmente, mentre i confini si allontanavano verso sud. Nel 1689 il re istitu\u00ec la sua principale base navale a sud, a Karlskrona, e Kalmar perse il suo ruolo di importante postazione militare.\nKalmar oggi.\nIn tempi pi\u00f9 recenti Kalmar \u00e8 stata una citt\u00e0 industriale, con la Kalmar Mekaniska Verkstad produttrice di motori a vapore e grandi macchinari. Kalmar ha un'universit\u00e0 con oltre 9.000 studenti (Universit\u00e0 di Kalmar) e un centro ricerche della TeliaSonera.\nSport.\nCalcio.\nLa squadra principale della citt\u00e0 \u00e8 il Kalmar FF, vincitrice di un titolo nazionale nel 2008 e di tre Coppe di Svezia nel 1981, 1987 e 2007."}
{"id": "327604", "revid": "121226553", "url": "https://it.wikipedia.org/wiki?curid=327604", "title": "Platamona", "text": "Platamona (\"Pratamona\" in sassarese, dal greco \"platamon-onos\", ovvero \"superficie piana, spiaggia piana e larga\") \u00e8 la fascia di litorale situata all'interno del golfo dell'Asinara nel nord della Sardegna compresa fra la marina di Sorso e la torre di Abbacurrente verso Porto Torres. Storicamente viene considerata la tradizionale \"spiaggia dei sassaresi\", essendo la spiaggia geograficamente pi\u00f9 vicina al capoluogo della provincia, da cui dista circa dieci chilometri percorrendo la strada provinciale 60, detta Buddi Buddi. L'intera fascia costiera \u00e8 suddivisa tra i comuni di Porto Torres, Sassari e Sorso, nel cui territorio ricade per la maggiore estensione. L'arenile \u00e8 lungo circa per 15 chilometri ed \u00e8 la seconda spiaggia pi\u00f9 lunga d'Italia dopo Rimini.\nStoria.\nL'idea della \"Platamona\" turistica nacque in un pomeriggio dell'estate del 1949. Oreste Pieroni, allora sindaco di Sassari, ricevette in \u201cregalo\u201d, dall'avvocato Salvatore Villaminar, la Pineta di Platamona.\u00a0 Da l\u00ec l\u2019idea di utilizzare la spiaggia di Abbacurrente per la balneazione dei sassaresi. La parte che competeva al comune di Sassari era per\u00f2 di ridotte dimensioni, cosicch\u00e9 Oreste Pieroni decise di coinvolgere nel progetto anche i sindaci di Sorso e di Porto Torres. In particolare il sindaco di Sorso, Salvatore Cottoni, partecip\u00f2 attivamente alla realizzazione di Platamona, creando anche il famoso \"Pettine\" con le sue discese a mare. Ottenuta la concessione, la prima attivit\u00e0 fu quella di realizzare la strada di accesso, che fu progettata e costruita dal geometra Nello Galleri, e che tuttora collega la \u201c131\u201d (dal lungo rettilineo di Ottava) a Platamona e si conclude con via Oreste Pieroni, che conduce alla cosiddetta \"Rotonda\". In questa occasione furono inaugurate anche le prime linee di trasporto pubblico delle linee Pani, Scia e Sita. In quella stessa pineta, immerse fra gli alberi, vennero costruite le prime villette e, in poco tempo, la spiaggia di Platamona si popol\u00f2 di \u201ccasotti\u201d (le cabine in legno \"poggiate\" sulla sabbia) e di insediamenti balneari. Tra questi ultimi ricordiamo il lido \u201cMura\u201d, di Mario Mura, realizzato in canna e con le cabine di legno, quello di \u201cMontalbano\u201d, molto popolare e molto frequentato, e lo stabilimento balneare \u201cNuovo Lido Iride\u201d, del cagliaritano Sebastiano Pani che ospitava l\u2019\u00e9lite della citt\u00e0. Per anni fu un punto di riferimento dello spettacolo del nord Sardegna dove si esibirono Nilla Pizzi, Claudio Villa, Perez Prado, Mike Bongiorno, Teddy Reno e i Platters. Il 16 agosto del 1951 si inaugur\u00f2 Platamona. Negli anni a seguire, in questa data, il sindaco Oreste Pieroni dava il benvenuto ai ragazzi meno fortunati della citt\u00e0, reclutati nelle scuole, e offriva un pranzo a tutti nella pineta all'ingresso di Platamona (oggi intitolata al giornalista Roberto Stefanelli, capo della cronaca di Sassari della \"Nuova Sardegna\" che tanto si era adoperato, affiancando Pieroni, per lo sviluppo di quel piccolo lembo di spiaggia, in tutto cinquecento metri, ndc). Ancora oggi, in questa data, si celebra \"La Festa del Mare\", una giornata speciale per i sassaresi che la trascorrono in compagnia aspettando, fino a tarda sera, i fuochi d'artificio.\nLa spiaggia.\nLa spiaggia di Platamona \u00e8 composta da sabbia bianca e conchiglie portate dalle correnti marine. La sua lunghezza \u00e8 di circa 15 chilometri mentre la larghezza \u00e8 molto variabile dai 10 ai 30 metri. In molti punti conserva ancora un sistema dunale intatto ed \u00e8 anche presente una pineta, con numerosi cipressi autoctoni, impiantata durante gli anni del regime fascista, che si estende per quasi tutta la sua lunghezza. I fondali della costa sono in prevalenza sabbiosi, popolati da pesci di varie pezzature come bavose, orate, mormore, saraghi, sogliole, muggini, lecce e spigole. Platamona \u00e8 facilmente raggiungibile dalla strada provinciale 81 litoranea attraverso le cosiddette \"discese a mare\" che partono dalla strada per raggiungere le spiagge pubbliche, queste ultime vengono chiamate \"pettini\". \u00c8 regolarmente collegata ai maggiori centri limitrofi (Sassari, Porto Torres, Sorso, Sennori) dalle linee di trasporto pubblico interurbano, come per esempio dall'ATP Sassari. Platamona si \u00e8 estesa a partire dal nucleo iniziale della marina di Sassari, detta anche Rotonda, che ospitava bar e locali molto frequentati durante gli anni cinquanta e sessanta, tra questi si ricorda maggiormente il lido Iride, ora abbandonato. Negli anni seguenti si \u00e8 registrato uno sviluppo legato a villaggi turistici, hotel, bar, pizzerie e locali in propriet\u00e0 perlopi\u00f9 degli stessi sassaresi, assieme anche ad alberghi e campeggi. L'11 gennaio 2011 uno sversamento di combustibile nelle condotte del molo del vicino porto di Porto Torres, destinato alla centrale termoelettrica di Fiume Santo E.ON, ha interessato l'arenile e le altre coste del golfo, senza tuttavia conseguenze a lungo termine. Nel giugno dello stesso anno, a seguito di un'accurata azione di pulizia, le coste sono ritornate balneabili e prive di inquinanti.\nDopo anni di degrado nell'estate del 2016 con l'apertura del \"Lido Sardegna\", in sostituzione del Lido di Sassari devastato da un incendio alcuni anni prima, \u00e8 iniziata la fase di ripresa del litorale.\nLa zona di Platamona ospita anche una specie botanica molto importante: Utricolaria vulgaris (una pianta carnivora dell'ordine delle Scrophulariales, famiglia Lentibulariaceae)."}
{"id": "327607", "revid": "1442080", "url": "https://it.wikipedia.org/wiki?curid=327607", "title": "Santa Teresa", "text": "Geografia.\nAltri Stati"}
{"id": "327608", "revid": "81539661", "url": "https://it.wikipedia.org/wiki?curid=327608", "title": "Santa Teresa di Gallura", "text": ""}
{"id": "327609", "revid": "1318658", "url": "https://it.wikipedia.org/wiki?curid=327609", "title": "Gogol' (disambigua)", "text": ""}
{"id": "327611", "revid": "124831297", "url": "https://it.wikipedia.org/wiki?curid=327611", "title": "Petra Magoni", "text": "Biografia.\nNegli anni dell\u2019infanzia comincia a cantare in un coro di voci bianche e per molti anni fa esperienza in gruppi vocali di vario genere.\nStudia canto presso il Conservatorio di Livorno e l\u2019Istituto Pontificio di Musica Sacra di Milano, perfezionandosi in musica antica con Alan Curtis.\nNel corso degli anni ha partecipato a seminari tenuti da Bobby McFerrin, Sheila Jordan (improvvisazione), Tran Quan Hay (canto armonico e difonico), King\u2019s singers (ensemble vocale). Dopo alcune esperienze nel mondo della musica antica e operistica approda al rock nel gruppo pisano Senza freni, con il quale partecipa all\u2019edizione 1995 di Arezzo Wave. Prende parte due volte al Festival di Sanremo, prima nel 1996 con la canzone \"E ci sei\" nella categoria Nuove proposte, poi tra i Campioni nel 1997 con il brano \"Voglio un dio\".\nSuccessivamente appare in numerose trasmissioni televisive (\"Tappeto volante\", \"Aria fresca\", \"Due come noi\", \"Su le mani\"), partecipa alla tourn\u00e9e teatrale e a un film (\"Bagnomaria\") di Giorgio Panariello, con il quale scrive e incide la canzone \u201c\"Che natale sei\"\u201d. Ha inciso due dischi a proprio nome (\"Petra Magoni\", 1996 e \"Mulini a vento\", 1997), uno sotto lo pseudonimo Sweet Anima, uscito nel gennaio 2000, contenente le canzoni scritte in inglese da Lucio Battisti e, come Aromatic insieme a Giampaolo Antoni, l\u2019album elettro-pop \"Still Alive\" uscito nel novembre 2004. Negli anni 2002, 2003 e 2004 prende parte all\u2019operina di Stefano Bollani e David Riondino \u201c\"Cantata dei pastori immobili - Presepe vivente e cantante\"\u201d con Paolo Benvegn\u00f9, Monica Demuru e Mauro Mengali, uscito con Baldini e Castoldi in libro pi\u00f9 disco.\nNel 2003 incontra Ferruccio Spinetti, all\u2019epoca contrabbassista della Piccola Orchestra Avion Travel, dando vita al progetto Musica Nuda: nel 2004 esce l\u2019album \"Musica Nuda\", che si \u00e8 classificato al terzo posto al Premio Tenco 2004 nella categoria Interpreti. In sedici anni di attivit\u00e0 concertistica, Musica Nuda ha ottenuto diversi riconoscimenti, tra i quali la Targa Tenco 2006 nella categoria interpreti.\nNel 2004 il duo Magoni-Spinetti si \u00e8 aggiudicato il Premio \u201cProgetto Speciale\u201d al PIMI (Premio Italiano Musica Indipendente). Nello stesso anno insieme all\u2019attrice e cantante Monica Demuru portano in scena lo spettacolo \u201cAEDI - Sconcerto di canzoni ed epica\u201d. Nel 2005 partecipano al concerto del Primo Maggio nel set della Grande Orchestra Avion Travel. Nel 2006 esce un doppio album dal titolo \u201cMusica Nuda 2\u201d che include diverse collaborazioni. Con questo disco vincono la targa Tenco nella categoria Interpreti, e nello stesso anno il premio \u201cMiglior Tour\u201d al M.E.I. Di Faenza. Ancora nel 2006 esce il DVD \u201cMusica Nuda - Live a Paris\u201d. Nel dicembre dello stesso anno esce \u201cQuam Dilecta\u201d, un disco di musica sacra cui segue un tour nelle chiese per il festival \u201cMusica dei Cieli\u201d.\nNel 2007 Petra con Monica Demuru, Ares Tavolazzi e Paolo Benvegn\u00f9 incide l\u2019album \"Cime Domestiche\", un progetto sui canti della tradizione montana reinterpretati fuori dagli schemi abituali. Nello stesso anno 2007 esce il disco \u201cMusica Nuda-Live a FIP\u201d, registrato presso l\u2019auditorium di Radio Fip \u2013 Radio France mentre nel giugno 2008 \u201cMusica Nuda 55/21\u201d per l'etichetta Blue Note. Petra e Ferruccio sono i protagonisti delle sigle iniziale e di coda della trasmissione culturale televisiva \u201cGargantua\u201d condotta da Giovanna Zucconi.\nNel marzo 2009 Petra e Ferruccio aprono i concerti di Al Jarreau nel tour di quest\u2019ultimo in Germania. Dal 2009 al 2011 Petra interpreta il ruolo della Regina della Notte nel \u201cFlauto Magico secondo l\u2019Orchestra di Piazza Vittorio\u201d, una produzione RomaEuropa e Festival di Lyon, spettacolo che viene rappresentato nei maggiori teatri italiani ed esteri. Dal 2009 collabora con l\u2019Orchestra di Piazza Vittorio. Nel dicembre 2010 sono invitati da Al Jarreau in persona a duettare con lui nella trasmissione \u201cConcerto di Natale\u201d in onda su Rai 2 la sera della Vigilia. Fra l\u2019estate 2011 e l\u2019autunno 2012 interpreta il ruolo del folletto Puck ne \u201cSogno di una notte di mezza estate\u201d di Shakespeare con la regia di Gioele Dix.\nInsieme a Pippo Delbono, Peppe Servillo e molti altri fa parte del cast del film \"Transeuropae Hotel\" di Luigi Cinque. Nel 2011 per la Blue Note esce il disco \u201cMusica Nuda \u2013 Complici\u201d. A dicembre 2012 \u00e8 stata voce solista nel concerto \u201cChristmas in Jazz\u201d tenutosi al Teatro Ambra Jovinelli di Roma con la Big Band di Massimo Nunzi. A gennaio 2013 sempre per l\u2019etichetta Blue Note esce il disco \u201cBanda Larga\u201d dove Musica Nuda, nell'occasione del decennale, \u00e8 accompagnata da una orchestra arrangiata e diretta dal maestro Daniele Di Gregorio. Nell\u2019ottobre 2013 debutta con Pippo Delbono nello spettacolo \u201cIl Sangue\u201d presso il Teatro Olimpico di Vicenza.\nNel marzo 2015 esce per l\u2019etichetta Warner l'album \u201cMusica Nuda - Little Wonder\u201d, composto interamente di cover, che entra nella cinquina dei finalisti del Premio Tenco. Nell\u2019estate 2016 Petra interpreta sul grande schermo il ruolo della Regina della Notte nel film \u201cIl Flauto Magico secondo l\u2019Orchestra di Piazza Vittorio\u201d. Nel cast anche Fabrizio Bentivoglio e Violetta Zironi.\nIl 27 gennaio 2017 esce, sempre per la Warner, l\u2019album \u201cMusica Nuda \u2013 Leggera\u201d interamente composto da brani inediti. Nel corso degli anni Petra ha collaborato (sia dal vivo che su disco) con molti musicisti italiani e non: Stefano Bollani, Ares Tavolazzi, Al Jarreau, Bojan Z, Erik Truffaz, Paolo Benvegnu\u2019, Antonello Salis, Nicola Stilo, i Tetes de Bois, Morgan, Jaques Higelin, Ginevra di Marco, Avion Travel, Les Anarchistes, Massimo Ranieri, Sanseverino, Fausto Mesolella, Monica Demuru, Andy, Massimo Nunzi, Gianluca Petrella, Dj Gruff, Francesco Bearzatti, Luca Aquino, InventaRio, Ivan Lins, Fabrizio Bosso, Marco Moreggia, Paolo Fresu, Paola Turci, Donatella Rettore.\nNel 2018 esce il disco live \u201cVerso Sud\u201d (Edel). \u201cVerso Sud\u201d \u00e8 un viaggio nel sud musicale dell\u2019Italia e del mondo in puro stile Musica Nuda e cio\u00e8 \u2018Istinto e \u2018Libert\u00e0\u2019 sia nello scegliere il repertorio sia nel modo di interpretarlo, con leggerezza ma mai senza rispetto. Si esibisce insieme a Ferruccio Spinetti alla Camera dei Deputati in occasione delle celebrazioni per il centenario dell\u2019Aula di Montecitorio.\nNel 2020 collabora con Annalisa Minetti e Mario Biondi al progetto \"Nemico invisibile\" di cui il 20 aprile viene pubblicato il singolo \"Il nostro tempo\"; il ricavato viene devoluto ad Auser, associazione che, anche durante la pandemia di COVID-19 del 2019-2021 porta avanti iniziative di sostegno per le persone pi\u00f9 fragili, sole e anziane.\nNel 2021 esce un nuovo album di cover, All of Us, in collaborazione con Ilaria Fantin che suona l'arciliuto. Si tratta di un viaggio eterogeneo nelle musiche di epoche, mondi e stili diversi, in cui Petra reinterpreta, con la sua solita eleganza e versatilit\u00e0, pietre miliari della musica, come Nothing compares 2U, Feeling good, Smoke on the water, Ho visto Nina volare. Il progetto, come si pu\u00f2 leggere nei crediti del cd, \u00e8 stato masterizzato \"utilizzando il sistema Signoricci interamente analogico e valvolare\".\nVita privata.\nHa avuto una relazione con il musicista Stefano Bollani, con cui ha avuto due figli, Leone (nato nel 1999) e Frida (nata nel 2004)."}
{"id": "327615", "revid": "125769030", "url": "https://it.wikipedia.org/wiki?curid=327615", "title": "Matt Hardy", "text": "In WWE ha vinto sette volte il World Tag Team Championship (con suo fratello Jeff Hardy), tre volte il Raw Tag Team Championship (una con Bray Wyatt, una Jeff Hardy e una con MVP), una volta lo SmackDown Tag Team Championship (con Jeff Hardy), l'ECW Championship, lo United States Championship, l'European Championship, il Cruiserweight Championship e l'Hardcore Championship. Ha inoltre conquistato l'Andr\u00e9 the Giant Memorial Trophy a \"WrestleMania 34\" nel 2018.\nCarriera.\nWorld Wrestling Federation/Entertainment (1998\u20132005).\nTag team con Jeff Hardy (1998\u20132002).\nLa passione per il wrestling per Matt nasce sin da quando era piccolo, quando suo padre regala a lui e a suo fratello Jeff un trampolino con il quale iniziano ad eseguire le mosse dei loro lottatori preferiti.\nAll'inizio della sua carriera da wrestler professionista Matt lavora nella World Wrestling Federation come jobber con contratti a breve termine; combatte anche in altre federazioni minori quali la OMEGA, la National Wrestling Alliance, la NDW e la NCW.\nDopo alcuni anni, lui e Jeff, ottengono un contratto a lungo termine con la WWF nel 1998; nascono cos\u00ec gli Hardy Boyz. Nei mesi finali del 1998 e nei primi mesi del 1999 raccolsero diverse vittorie, tra cui una in coppia contro Mens Teioh &amp; Sho Funaki nell'edizione di Heat prima del PPV Breakdown e la sconfitta in singolo di Matt contro Duane Gill con in palio il Light Heavyweight Championship a Sunday Night Heat prima del PPV Rock Bottom, fino ad arrivare alla loro prima grande vittoria: il 5 luglio 1999, sotto i consigli di Michael Hayes, il loro manager, sconfissero gli Acholytes (Bradshaw e Faarooq) conquistando per la prima volta nella loro carriera i titoli di coppia in WWF. Il loro regno, per\u00f2, dur\u00f2 circa un mese poich\u00e9 vennero sconfitti dagli stessi Acholytes. Successivamente iniziarono una rivalit\u00e0 con Edge e Christian, che erano accompagnati da Gangrel e si facevano chiamare i Broods, ma nell'agosto 1999 Gangrel effettu\u00f2 un \"turn heel\" su Edge e Christian schierandosi dalla parte di Matt e Jeff. La rivalit\u00e0 and\u00f2 avanti fino all'autunno fino al primo Ladder tag team tra gli Hardy Boyz e Edge &amp; Christian dove in palio non c'era nessuna cintura, bens\u00ec 100.000 dollari e il contratto della manager Terri; a trionfare furono Matt e Jeff. La sera dopo, a Monday Night Raw, i quattro vennero accolti da una standing ovation del pubblico. Dopo questo match gli Hardy Boyz diventarono una delle coppie di punta della federazione. A Royal Rumble 2000 hanno anche sconfitto i Dudley Boyz (Bubba Ray e D-Von Dudley) nella loro specialit\u00e0: il Table match.\nA No Way Out, Terri trad\u00ec i fratelli Hardy effettuando un \"turn heel\" a favore di Edge e Christian. Nel PPV seguente, WrestleMania 2000, Matt e Jeff sono stati coinvolti in un triple threat Ladder tag team match valido per i titoli di coppia contro i campioni Edge &amp; Christian e i Dudley Boyz; match dell'anno del 2000 vinto da Edge &amp; Christian. Dopo WrestleMania, il 24 marzo, Matt, dopo la sconfitta insieme a Jeff contro Hardcore Holly e Crash Holly, \u00e8 andato ad attaccare quest'ultimo che era campione Hardcore e riusc\u00ec a strapparglielo grazie anche alla regola del 24/7. Il suo regno dur\u00f2 fino all'edizione successiva di SmackDown dove era coinvolto in un match valido per il titolo Hardcore contro suo fratello, ma non \u00e8 stato quest'ultimo a detronizzarlo bens\u00ec Crash Holly grazie alla regola del 24/7 e a Backlash sia Matt che Jeff sono andati alla caccia del titolo Hardcore che per\u00f2 non sono riusciti a conquistare. Quindi Matt \u00e8 stato il primo dei due fratelli a vincere un titolo da singolo. Nel maggio del 2000, Essa Rios venne sconfitto da Jeff e per la frustrazione stava per attaccare la sua manager Lita; a salvarla vennero Matt e Jeff e successivamente, Lita, divenne manager degli Hardy Boyz e fidanzata di Matt. Gli Hardy Boyz e Lita si fecero chiamare Team Xtreme e divennero il team pi\u00f9 acclamato e spettacolare dell'era attitude. Matt, Jeff e Lita sono arrivati anche a conquistare titoli di coppia e femminile nello stesso periodo. I 3 iniziarono una rivalit\u00e0 con Test, Albert e Trish Stratus.\nNel PPV Fully Loaded 2000 il Team Xtreme sconfisse Test, Albert e Trish e nel PPV SummerSlam 2000 venne sancito il primo TLC match della storia valido per i titoli di coppia tra i campioni Edge &amp; Christian, gli Hardy Boyz e i Dudley Boyz. Il match \u00e8 nato dagli oggetti che i tre team usavano: T=Tables (Tavoli) (usati dai Dudley Boyz), L=Ladders (Scale) (usate dagli Hardy Boyz) e C=Chairs (Sedie) (usate da Edge &amp; Christian). Il match \u00e8 stato vinto da questi ultimi che hanno conservato le cinture e anche questo \u00e8 stato uno dei match dell'anno del 2000.\nNel PPV successivo, Unforgiven svoltosi a Philadelphia, fu sancito uno Steel Cage match tra gli Hardy Boyz e Edge &amp; Christian, valido per le cinture e questa volta a trionfare sono stati Matt e Jeff. Per\u00f2 anche questo regno non dur\u00f2 tanto poich\u00e9 vennero sconfitti da Edge &amp; Christian travestiti da Los Conquistadores. Dopo questo episodio gli Hardy Boyz riconquistarono le cinture utilizzando lo stesso trucco.\nNei mesi successivi intrapresero una faida con i Right to Censor dove persero le cinture di coppia, e successivamente anche una rivalit\u00e0 con i Radicalz iniziata a causa di Dean Malenko che era attratto dalla fidanzata di Matt, Lita. Lita rest\u00f2 insieme a Matt, ma ad Armageddon vennero sconfitti dai Radicalz. Sia Matt che Jeff parteciparono alla Royal Rumble del 2001 finendo per eliminarsi a vicenda. A WrestleMania X-Seven venne sancito un altro TLC match tra gli Hardy Boyz, i Dudley Boyz (campioni) e Edge &amp; Christian che uscirono vittoriosi; questo sar\u00e0 il match dell'anno del 2001. Dopo WrestleMania gli Hardy Boyz intrapresero una grande rivalit\u00e0 contro niente meno che Triple H e Stone Cold Steve Austin dove Jeff, grazie all'aiuto di Matt, riusc\u00ec a strappare il titolo Intercontinentale a Triple H e successivamente il Team Xtreme al completo ha avuto la meglio sul team composto da Triple H, Stone Cold Steve Austin e Stephanie McMahon. Il Team Xtreme \u00e8 sempre pi\u00f9 acclamato dal pubblico della WWF. Nell'aprile del 2001 Matt Hardy sconfisse Eddie Guerrero conquistando il titolo Europeo e lo difese con successo quattro giorni dopo nel PPV Backlash contro Eddie Guerrero e Christian. Matt \u00e8 stato campione per 126 giorni, 2\u00ba regno pi\u00f9 lungo del titolo europeo dopo quello di British Bulldog. I tre vennero coinvolti anche nell'Invasion dove conquistarono ancora una volta i titoli di coppia della WWF e anche il titolo di coppia WCW sconfiggendo Booker T &amp; Test. Nell'autunno del 2001 Matt e Jeff iniziarono a litigare in quanto Matt era convinto che Jeff e Lita stavano costruendo una relazione amorosa e arrivarono addirittura ad un match dove l'arbitro \u00e8 stata proprio Lita e ad uscire vincitore \u00e8 stato Jeff Hardy nonostante Lita ha contato lo schienamento vincente mentre Matt aveva un piede sulla corda. Matt, qualche giorno dopo, si prese una piccola rivincita sconfiggendo Jeff e Lita in un Handicap match. Il team si sciolse momentaneamente, Matt era solo mentre Jeff era accompagnato da Lita. Per\u00f2 questo split non dur\u00f2 tanto perch\u00e9 nella Royal Rumble 2002 il team si riun\u00ec. A No Way Out parteciparono ad un Tag Team Turmoil vinto dagli APA, e a WrestleMania ad un Fatal 4 Way elimination Tag Team valido per i titoli di coppia contro gli APA, Billy &amp; Chuck (campioni) e i Dudley Boyz; ma a vincere sono stati Billy e Chuck che hanno conservato le cinture. Successivamente iniziarono una piccola rivalit\u00e0 con il neo arrivato Brock Lesnar dove per\u00f2 vennero sconfitti a Judgment Day. In questo periodo Matt e Jeff erano \"orfani\" di Lita che si era infortunata sul set di Dark Angel. Matt, Jeff e Lita non saranno mai pi\u00f9 nell stesso team. Inizi\u00f2 una nuova era in WWE: la Ruthless Aggression, e Mr. McMahon sanc\u00ec un match valido per il titolo Indiscusso tra Jeff Hardy e Undertaker, facendo salire cos\u00ec il valore di Jeff in WWE mentre Matt era diventato un mid-carder.\nCompetizione singola (2002\u20132004).\nLa coppia si divide nel 2002, precisamente il 12 agosto, edizione di Raw che precede WWE SummerSlam, dove Matt interferisce contro suo fratello Jeff, in un match valido per il primo sfidante al titolo Intercontinentale detenuto da Chris Benoit. Rob Van Dam sconfigge Jeff Hardy grazie all'aiuto di Matt Hardy e quest'ultimo passa alla corte di Stephanie McMahon: SmackDown dove diventer\u00e0 Matt Hardy Version 1.0. Gimmick votata come migliore dell'anno 2002 dalla Wrestling Observer Newsletter.\nMatt Hardy debutta nel roster di SmackDown il 15 agosto alla fine del match tra Billy, Chuck e Rico contro Shannon Moore, The Hurricane e Hardcore Holly aiutando i questi ultimi, che dopo la sconfitta erano stati attaccati dai primi tre e la settimana successiva Matt viene sconfitto da Chavo Guerrero. Inizialmente Matt lotta come \"face\" per poi diventare un \"heel\" qualche settimana dopo. Nell'edizione di SmackDown del 12 settembre Matt riesce a sconfiggere nientemeno che Undertaker ma solo per countout e nell'edizione di SmackDown del 3 ottobre Matt sconfigge di nuovo Undertaker ma questa volta con uno schienamento in un Falls Count Anywhere match. Inizia cos\u00ec un periodo di grandi successi per il \"nuovo\" Matt Hardy Version 1.0 nel roster di SmackDown.\nMatt Hardy crea la \"Mattitude\", la sua Attitudine personale, che \u00e8 stata votata dal \"Wrestling Observer Newsletter\" come miglior gimmick dell'anno 2002, e il primo seguace (MFers = Mattitude Followers) \u00e8 stato Shannon Moore. Shannon \u00e8 stato molto indispensabile in molti match di Matt.\nEbbe un grande successo nella Royal Rumble del 2003, dove, pur non vincendo, \u00e8 stato nel ring per ben 27 minuti e 13 secondi, record per quanto riguarda i wrestlers di SmackDown in quell'anno. Subito dopo, Matt, si focalizza sul WWE Cruiserweight Championship, detenuto da Billy Kidman. Per\u00f2 Matt Hardy era troppo pesante per la categoria cruiser e decide quindi di perdere peso per arrivare alla soglia delle 220 libbre (circa 99\u00a0kg) (peso massimo per i cruiser). Ci riesce e a No Way Out 2003 ha la sua prima title shot al titolo di Billy Kidman dove riesce a sconfiggerlo con una \"Twist of Fate\" dalla terza corda.\nMatt Hardy \u00e8 il nuovo campione dei pesi leggeri della WWE. Il primo che ha tentato di detronizzarlo \u00e8 stato nientemeno che Rey Mysterio. Rey ha sconfitto Jamie Noble e Tajiri per laurearsi primo sfidante al titolo di Matt; il match si \u00e8 svolto nel PPV di punta della WWE: Wrestlemania XIX dove Matt Hardy ha sconfitto il lottatore mascherato conservando il titolo dei pesi leggeri.\nNei mesi successivi viene pubblicato il libro degli Hardy Boyz: Exist to Inspire dove Matt si reputa la stella dei due e trova un altro Mattitude Follower, ovvero Crash. Dopo un infortunio al ginocchio, Rey Mysterio torna nella WWE sempre pi\u00f9 deciso a conquistare il titolo Cruiser di Matt e nell'edizione di SmackDown del 3 giugno il lottatore messicano conquista il titolo sotto gli occhi della sua famiglia.\nDopo un regno lungo 100 giorni da campione dei pesi leggeri, Matt Hardy continua con la sua Mattitude rimanendo per\u00f2 orfano di Crash che \u00e8 stato licenziato nel giugno del 2003. Stephanie McMahon introduce nella WWE lo United States Championship dove sar\u00e0 assegnato con un torneo e la finale sar\u00e0 nel PPV di luglio, Vengeance. Matt vince il match nei quarti di finale sconfiggendo Rikishi ma perde in semifinale contro Chris Benoit che verr\u00e0 sconfitto da Eddie Guerrero in finale. Matt prende comunque parte a WWE Vengeance partecipando al First Ever APA Bar Browl vinto da Bradshaw. Il mese successivo Matt Hardy ha una piccola rivalit\u00e0 con Zach Gowen dove i due avrebbero dovuto affrontarsi a SummerSlam, ma a causa di un infortunio di Zack Gowen il match \u00e8 stato rimandato; ma a Sunday Night Heat in onda prima del PPV, Matt Hardy si dichiar\u00f2 vincitore del match per forfait. Nei mesi successivi Matt fallisce l'assalto allo United States Championship di Eddie Guerrero e al WWE Tag Team Championship, insieme a Shannon Moore, contro i Los Guerreros.\nIl match contro Zach Gowen \u00e8 stato annunciato per WWE No Mercy 2003 dove \u00e8 stato proprio Zach Gowen ad uscirne vincitore. Questo \u00e8 stato l'ultimo match di Matt Hardy nel roster di SmackDown nel 2003 poich\u00e9 qualche settimana dopo \u00e8 passato nel roster di Raw dove ha avuto una piccola storyline con la sua fidanzata Lita. Matt accus\u00f2 Amy Dumas|Lita di pensare solo a se stessa e di non pensare a loro due, di pensare a conquistare il titolo della categoria femminile invece che passare nel roster di SmackDown per stare con lui e la coppia si ruppe proprio nell'edizione di Raw dove Matt fece il suo ritorno nel roster di Raw. Nelle settimane successive Matt continu\u00f2 ad intervenire contro Lita sconfiggendo anche il suo nuovo partner Christian. Nell'ultimo PPV dell'anno, Armageddon, era in programma un match tra Matt Hardy e Maven, ma Batista, frustrato dopo la sconfitta contro Shawn Michaels, scaric\u00f2 la sua rabbia contro il povero Maven lanciato dentro il ringo proprio da Matt Hardy, intervennero addirittura gli arbitri per fermare Batista e lo speaker annunci\u00f2 che Maven non era in grado di competere nel suo match contro Matt. Quest'ultimo non voleva saltare il match, quindi attacc\u00f2 anche lui Maven e si proclam\u00f2 vincitore.\nDopo di che Matt inizi\u00f2 una lunga striscia di sconfitte, contro Goldberg, Chris Jericho, Booker T.\nFaida con Kane e licenziamento (2004\u20132005).\nNell'edizione di Raw seguente a Backlash 2004 \u00e8 stato sancito un Mixed Tag Team match tra Matt Hardy e Gail Kim contro Val Venis e Lita; il match non \u00e8 neanche iniziato poich\u00e9 Kane, sconfitto nel PPV da Edge, voleva sfogarsi con qualcuno. Kane stava per colpire Lita ma Matt Hardy intervenne salvandola e subendo la rabbia della Big Red Machine. Da l\u00ec Kane inizi\u00f2 a mettere gli occhi su Lita arrivando anche a baciarla; Matt e Lita tornarono in buoni rapporti. Nel maggio del 2004 Kane fece una proposta a Lita e se avrebbe risposto negativamente Kane le promise che avrebbe finito la carriera del suo fidanzato Matt Hardy. Lita risposte positivamente e Kane risparmi\u00f2 Matt Hardy. Matt, nel giugno del 2004, nel corso di un Highlight Reel propose a Lita di sposarlo dopo aver saputo qualche settimana prima che era incinta; Kane interruppe tutto dichiarando che il bambino non era di Matt bens\u00ec il suo. Questo port\u00f2 i due ad un match a WWE Vengeance 2004 in un No DQ match, dove fu proprio Matt Hardy a vincere. A Kane non \u00e8 andata giu la sconfitta e sfid\u00f2 Matt Hardy in un Till Death Do Us Part match (Finch\u00e9 morte non ci separi) dove il vincitore avrebbe sposato Lita. Il match si \u00e8 svolto nel PPV successivo, SummerSlam, ma questa volta fu proprio Kane a trionfare. Il 23 agosto, edizione di Monday Night Raw, Kane si spos\u00f2 con Lita e mise fuori gioco Matt Hardy con una Chokeslam sullo stage.\nDopo ci\u00f2 Matt Hardy \u00e8 dovuto star fuori dalle scene per molti mesi a causa di un infortunio al ginocchio.\nAd inizio 2005 viene pubblicata sul sito ufficiale di Matt Hardy la notizia che la sua fidanzata Lita aveva una relazione con Edge. La WWE decide di licenziare Hardy, dopo commenti dispregiativi di quest'ultimo riguardo a questa situazione. Tutto ci\u00f2 viene pian piano diffuso nel mondo del wrestling e cori come \"You screwed Matt\" e \"We want Matt\" sono sempre pi\u00f9 presenti nelle arene. Inoltre l'intera comunit\u00e0 di internet di appassionati di wrestling si schiera al suo fianco.\nCircuito indipendente (2005).\nIntanto Matt Hardy, che ha iniziato a farsi chiamare \"The Angelic Diablo\", disput\u00f2 qualche match nella Ring Of Honor sconfiggendo gente del calibro di Christopher Daniels e Homicide, e perse un match nella International Wrestling Cartel contro AJ Styles.\nRitorno in WWE (2005\u20132010).\nFaida con Edge (2005).\nNella puntata di \"Raw\" dell'11 luglio 2005, Matt Hardy, entr\u00f2 nell'arena e attacc\u00f2 Edge. Questa scena si ripet\u00e9 anche la settimana successiva.\nMatt Hardy acquista una popolarit\u00e0 mai avuta prima che porta la WWE a riassumerlo il 1\u00ba agosto del 2005, su decisione di Mr. McMahon che sanc\u00ec anche che avrebbe affrontato Edge a SummerSlam. Matt torn\u00f2 semplicemente con il nome \"Matt Hardy\" (non pi\u00f9 Version 1.0) e con un nuovo motto: \"I Will Not Die\" (Io non morir\u00f2). A SummerSlam, Edge sconfisse Matt Hardy per KO ma Matt non perse la sua voglia di vendetta contro Edge e Lita e sfid\u00f2 Edge in uno Steel Cage match ad Unforgiven. Questa volta Matt Hardy, con il suo nuovo motto \"I Will Not Die\", sconfisse Edge con un Leg Drop dalla cima della gabbia, mossa che rimarr\u00e0 nella storia del wrestling moderno.\nPer\u00f2 non c'era posto per tutti e due nel roster di \"Raw\", uno doveva fare le valigie ed andare a \"SmackDown!\". Questo \u00e8 stato proprio Matt Hardy dopo aver perso un Ladder match contro Edge (valevole per il Money in the Bank dello stesso Edge) nell'edizione di \"Raw Homecoming\" grazie soprattutto all'interferenza di Lita. Il 21 ottobre Matt Hardy fece il suo ritorno nel roster di \"SmackDown!\", dal quale mancava da circa due anni, sconfiggendo Simon Dean.\nMa la storia tra Edge e Matt non fin\u00ec qui poich\u00e9 a Taboo Tuesday \u00e8 stato sancito un incontro tra due atleti di \"Raw\" contro due di \"SmackDown!\"; la coppia di \"Raw\" era formata da Edge e Chris Masters, mentre quella di \"SmackDown!\" doveva essere votata dal pubblico e il risultato ci sarebbe stato in diretta nell'evento. A vincere il sondaggio sono stati Matt Hardy e Rey Mysterio, Edge per\u00f2, a causa di un infortunio, trov\u00f2 un sostituto, Snitsky; a trionfare fu la coppia di \"SmackDown!\".\nVarie faide (2005\u20132006).\nMatt Hardy continuer\u00e0 la sua carriera da singolo con alti e bassi ma non raggiunger\u00e0 mai i picchi di popolarit\u00e0 del periodo degli Hardy Boyz o della faida contro Edge. Nei mesi seguenti, inizi\u00f2 una piccola rivalit\u00e0 con John \"Bradshaw\" Layfield arrivando anche ad un match ad Armageddon, dove ad avere la meglio \u00e8 stato JBL.\nNel 2006 Matt inizia un'altra piccola rivalit\u00e0, questa volta contro gli MNM (Joey Mercury e Johnny Nitro). Melina ha provato a convincere Matt ad allearsi con gli MNM, ma il pi\u00f9 grande dei fratelli Hardy ha rifiutato e si \u00e8 anche cercato un partner per sfidare gli MNM a No Way Out del 2006; il partner di Matt fu Tatanka e insieme riuscirono a sconfiggere i WWE Tag Team Champions in un match non valido per i titoli. Nell'edizione di \"SmackDown!\" successiva al pay-per-view, Matt e Tatanka, ottengono un'opportunit\u00e0 titolata al WWE Tag Team Championship degli MNM dove per\u00f2 vengono sconfitti. Finita questa piccola rivalit\u00e0 Matt cambia orizzonti e pensa a WrestleMania 22; sconfigge Road Warrior Animal, per squalifica, per entrare nel Money in the Bank Ladder match di WrestleMania 22, dove per\u00f2 non trionfa (infatti l'incontro viene vinto da Rob Van Dam). Hardy prende parte anche all'ultima puntata di sempre di \"Velocity\", dove sconfigge Simon Dean.\nIn seguito, Hardy inizia una rivalit\u00e0 con il Cruiserweight Champion Gregory Helms senza che per\u00f2 il titolo venisse mai messo in palio. Nei loro due incontri di The Great American Bash e No Mercy ad uscirne vincitore, sempre in match non titolati, \u00e8 stato Hardy.\nReunion degli Hardy Boyz (2006\u20132007).\nViene annunciato sul sito ufficiale che alle Survivor Series il team della D-Generation X affronter\u00e0 il team dei Rated-RKO (Edge e Randy Orton) e i componenti del primo team, oltre Shawn Michaels e Triple H, saranno CM Punk, Jeff Hardy e Matt Hardy. Quindi gli Hardy Boyz si riuniscono dopo ben 6 anni. Ma questo non avvenne nel PPV ma in un'edizione dell'ECW precedente a Survivor Series dove i fratelli Hardy hanno sconfitto il team composto da Little Guido Maritato (Nunzio) e Tony Mamaluke e nel PPV Survivor Series il team della D-X sconfisse quello dei Rated-RKO composto da Edge, Randy Orton, Mike Knox, Gregory Helms e Johnny Nitro. Gli Hardy Boyz, chiamati Team Xtreme o semplicemente Hardys, lottarono di nuovo in ECW sconfiggendo la coppia composta da Elijah Burke e Sylvester Terkay per poi aprire una Open Challenge per il PPV December to Dismember. Ad accettare la sfida sono stati gli MNM, ma a portare la sconfitta sono stati gli Hardys. Questi ultimi sono stati in azione anche nel PPV successivo ovvero Armageddon 2006, in un Fatal 4 Way Ladder match valido per le cinture di coppia di SmackDown (WWE Tag Team Championship), contro i campioni Brian Kendrick e Paul London, gli MNM e William Regal e Dave Taylor. A vincere sono stati i campioni Kendrick e London ma questo match verr\u00e0 ricordato soprattutto per la rottura del naso di Joey Mercury provocatagli da un salto sulla scala di Jeff Hardy.\nJoey Mercury accusa Matt Hardy per il suo infortunio e iniziano una mini rivalit\u00e0. Nel PPV WWE Royal Rumble 2007 gli MNM vogliono una rivincita sugli Hardys, ma sono sempre questi ultimi a trionfare e nel PPV seguente, No Way Out, gli Hardys, insieme al campione United States Chris Benoit, sconfiggono gli MNM insieme a MVP.\nDopo aver partecipato, pur senza vincere, al Money in the Bank Match svoltosi il 1\u00ba aprile 2007 nel corso di WrestleMania 23, prende parte alla successiva puntata di Raw, lottando assieme a suo fratello Jeff in una Battle Royal con i World Tag Team Championship in palio: gli Hardys vincono il match eliminando per ultimi Lance Cade e Trevor Murdoch, togliendo le cinture a John Cena e Shawn Michaels.\nInizia cos\u00ec una faida con Lance Cade e Trevor Murdoch. Nel Pay Per View WWE Backlash, Matt e Jeff Hardy sconfiggono Lance Cade e Trevor Murdoch conservando i loro titoli di coppia; nel PPV seguente, WWE Judgment Day, i due fratelli conservano di nuovo le cinture di coppia sconfiggendo sempre gli stessi Cade e Murdoch. Matt e Jeff nel PPV di giugno, One Night Stand, sconfiggono Shelton Benjamin e Charlie Haas in un Ladder match conservando ancora le loro cinture di campioni di coppia. Nell'edizione di Raw successiva a One Night Stand, Lance Cade e Trevor Murdoch sconfiggono in modo scorretto i campioni di coppia conquistando le cinture; il rematch si \u00e8 svolto nel PPV di giugno: Vengeance, chiamato per la prima volta \"Night of Champions\" dove Cade e Murdoch escono di nuovo vincitori. Dopo il PPV gli Hardys riprendono dunque le rispettive carriere da singoli con Jeff nel roster di Raw e Matt nel roster di SmackDown.\nRegni titolati (2007\u20132009).\nTornato stabile nel roster blu, Matt sconfigge uno dei due campioni di coppia di Raw ovvero Lance Cade e poi si lancia all'assalto del titolo degli Stati Uniti detenuto da MVP. Il 6 luglio del 2007, in un'edizione di SmackDown, Matt Hardy sconfigge proprio MVP che aveva aperto una sfida a chiunque e la settimana seguente, sempre durante lo show, viene annunciato che MVP dovr\u00e0 difendere il suo titolo US nel PPV The Great American Bash contro Matt Hardy; a uscire vincitore \u00e8 MVP che conserva la cintura di campione degli Stati Uniti. La rivalit\u00e0 tra i due, per\u00f2, \u00e8 appena all'inizio; nell'edizione di SmackDown seguente a The Great American Bash, Matt Hardy, in coppia con Ric Flair, sconfigge MVP in coppia con Chris Masters e a fine match Matt sfida di nuovo MVP per il titolo US ma il campione si rifiuta di mettere il titolo in palio e propone delle sfide in qualsiasi cosa per determinare chi tra i due \u00e8 il migliore; Matt accetta dicendogli che lo batter\u00e0 in qualsiasi cosa e in qualsiasi parte. D'ora in avanti Matt e MVP si sfideranno di settimana in settimana in prove di qualsiasi tipo. La prima sfida prende luogo nella settimana successiva al tag team match vinto da Matt e Flair, il 3 agosto 2007, sempre durante un'edizione di SmackDown, e si tratta di un Arm Wrestling (braccio di ferro) vinto da Matt Hardy e subito dopo la vittoria nell'Arm Wrestling, Matt sconfigge di nuovo MVP in un match di wrestling ma solo per count-out. La settima successiva per\u00f2, MVP non \u00e8 presente allo show per problemi di salute e non c'\u00e8 alcuna sfida, e Matt Hardy \u00e8 impegnato in un match uno contro uno contro Finlay dove vince di nuovo per count-out. In questa settimana MVP, tramite il sito della WWE, ha sfidato Matt Hardy in un match di Boxe a Saturday Night's Main Event che Matt ha accettato immediatamente; MVP ha ancora problemi di salute e nell'edizione di SmackDown prima di Saturday Night's Main Event, invita Matt nel suo V.I.P. Lounge, dove prima gli comunica che lui non potr\u00e0 lottare nel match di Boxe e che a sostituirlo sar\u00e0 niente meno che il 4 volte campione del mondo dei pesi massimi Evander Holyfield e dopo chiama sul ring Chris Masters perch\u00e9 Matt sar\u00e0 impegnato nella Masterlock Challenge dove viene facilmente sconfitto anche grazie all'interferenza di MVP. Matt si presenta comunque a Saturday Night's Main Event per il match di Boxe contro Holyfield; match abbastanza squilibrato, Matt le prende per tutto il primo round e nel secondo round Holyfield potrebbe chiudere il match ma MVP sale sul ring per incitare Holyfield di colpire Matt che era praticamente KO, per\u00f2 lui si rifiuta e colpisce il campione US e dopo di che l'arbitro chiama il No-contest e il match finisce con un abbraccio tra Matt Hardy e Evander Holyfield. Si torna a SmackDown dove prima MVP nell'ufficio di Theodore Long se la canta e se la tira dicendo addirittura che lui pu\u00f2 vincere il titolo di coppia da solo, Teddy gli risponde che il prossimo che entrer\u00e0 nel suo ufficio far\u00e0 coppia con lui tra 7 giorni a SmackDown in un match valido per i titoli di coppia di SmackDown, ad entrare \u00e8 proprio il suo rivale Matt Hardy e quindi nell'edizione di SmackDown successiva al PPV SummerSlam Matt e MVP faranno coppia in un match titolato contro Deuce e Domino; intanto questa settimana Matt e MVP si affrontano in una prova di basket, vinta da Matt Hardy in quanto MVP non riesce a far canestro al suo primo tiro mentre Matt ci riesce e alla fine della sfida Matt e MVP vengono attaccati dai WWE Tag Team Champions Deuce e Domino. Prima del loro match titolato c'\u00e8 The Biggest Party of the Summer: WWE SummerSlam 2007 dove MVP sfida Matt Hardy in un Beer Drinking Contest. Matt si presenta subito sul ring e accetta la sfida per\u00f2 gli dice che lui non pu\u00f2 bere e ha trovato anche lui un sostituto come lui ha fatto a Saturday Night's Main Event, e il sostituto \u00e8 Stone Cold Steve Austin; vince ovviamente Stone Cold che colpisce MVP con la Stone Cold Stunner e brinda sul ring con Matt Hardy.\nSi arriva al tanto atteso match valido per i titoli di coppia che contro tutti pronostici Matt e MVP riescono a vincere e a strappare le cinture a Deuce e Domino; lo schienamento viene preso da MVP che si nomina capitano del team. Dopo 7 giorni, a SmackDown, Matt \u00e8 di nuovo l'ospite del V.I.P. Lounge di MVP dove gli chiede un match per il titolo degli Stati Uniti ad Unforgiven e il campione gli risponde che vorrebbe darglielo per\u00f2 non pu\u00f2 perch\u00e9 lui ha accettato la sfida di Deuce e Domino per i Tag Team Titles e vuole mettere alla prova Matt in un match contro Deuce che Matt vince facilmente. La settimana seguente, dopo una partita a scacchi vinta da Matt, \u00e8 Matt a mettere alla prova MVP e sancisce un match tra MVP e Domino vinto proprio da quest'ultimo. Ad Unforgiven 2007 Matt Hardy e MVP vincono di nuovo e conservano le loro cinture di coppia, per\u00f2 questa volta lo schienamento \u00e8 stato preso da Matt Hardy che se ne va con entrambe le cinture di coppia. Nell'edizione seguente di SmackDown, Matt e MVP si sfidano in una prova di football, bisogna far centro con una palla da football in una gomma; MVP fa 1 su 2, Matt fa 2 su 2. Successivamente nel ring vengono sconfitti da Deuce e Domino in un match non valido per le cinture dopo un litigio tra i due campioni. Nell'edizione di SmackDown del 28 settembre 2007 ricorre il primo anniversario di MVP nel roster di SmackDown e Matt per fargli un regalo gli d\u00e0 un match contro Kane che vince per squalifica quest'ultimo dopo un colpo basso del campione degli Stati Uniti.\nIl 5 ottobre 2007 Matt e MVP si confermano di nuovo Tag Team Champions dopo una buona collaborazione, e poco pi\u00f9 tardi nello show MVP chiede a Vickie Guerrero, nuova GM di SmackDown, un match tra Undertaker e Matt Hardy visto che lui ha affrontato Kane la scorsa settimana, Vickie ci pensa un po' su e sancisce un match di coppia tra Matt e MVP contro Kane e Undertaker per\u00f2 prima di questo match c'\u00e8 No Mercy. A No Mercy c'\u00e8 un'altra sfida tra Matt e MVP, questa volta si tratta di un Pizza Eating Competition, vince chi mangia pi\u00f9 pizza. Nell'occasione Matt era accompagnato da Maria, Diva di Chicago proprio dove si svolgeva il PPV, e MVP era accompagnato da Melina; la prova viene vinta da Matt Hardy che mangia pi\u00f9 pezzi di pizza di MVP e alla fine gli vomita addirittura addosso. Si arriva al match tra Matt e MVP che affrontano i Brothers of Destruction; il match viene vinto proprio da questi ultimi dopo la Tombstone di Undertaker su MVP. Pi\u00f9 le settimane passano e pi\u00f9 i due sembrano collaborare sempre meglio, tanto \u00e8 che MVP dice a Matt che gli sta diventando simpatico e che non dovrebbero affrontarsi a Cyber Sunday (il pubblico deve scegliere tra: Wrestling Match, MMA Match e Boxing Match), Matt per\u00f2 gli risponde che ha capito il suo discorso ma il match ci sar\u00e0 e che non vuole nessun aiuto nel suo match contro Finlay. Matt sconfigge Finlay per\u00f2 con un piccolo aiuto di MVP. La settimana successiva Matt e MVP devono vedersela contro la strana coppia formata da Finaly e Rey Mysterio, i membri delle due coppie si affronteranno a Cyber Sunday, per\u00f2 in questo match nonostante la vittoria di Matt e MVP con lo schienamento di MVP su Mysterio, qualcosa va storto, Matt Hardy subisce un bruttissimo taglio sulla fronte e mette in pericolo il match tra lui e MVP in PPV. Infatti il match non si far\u00e0 in quanto Matt non \u00e8 nelle condizioni adatte per lottare e il suo posto viene preso da Kane che sconfigge MVP per count-out e la settimana successiva a SmackDown Matt sancisce di nuovo un match tra i due nel quale Kane sconfigge di nuovo MVP ma questa volta per schienamento. Matt torna sul ring la settimana successiva e insieme ad MVP conservano di nuovo i titoli di coppia dall'assalto dei Major Brothers che avevano vinto poco prima una Battle Royal e prima di questo match MVP ha battuto scorrettamente Matt Hardy nella sfida delle flessioni.\nSi arriva all'edizione di SmackDown prima delle Survivor Series dove Matt e MVP erano in team opposti, MVP invita Matt nel suo V.I.P. Lounge e Matt continua ancora a chiedergli un match per il titolo US, ma MVP dice ancora che non \u00e8 possibile perch\u00e9 hanno gi\u00e0 in programma un match, un match valido per le cinture di coppia contro John Morrison e The Miz dove vincono questi ultimi e si laureano nuovi campioni di coppia. A fine match MVP sembra non essere convinto della sconfitta e chiede subito il rematch, match molto facile per Miz e Morrison che sconfiggono in pochi minuti Matt Hardy, che era rimasto sul ring con una gamba dolorante. MVP sembra voler aiutare il suo tag team partner a fine match ma lo attacca colpendolo con la sua cintura e ripetutamente alla gamba causandogli un infortunio (kayfabe). Il 21 novembre Hardy si \u00e8 sottoposto ad un'appendicectomia ed \u00e8 stato costretto anche a saltare il PPV Survivor Series; il 31 dicembre 2007, Matt era presente nel backstage di Raw in quanto lo show si svolgeva in North Carolina. Ma in quella puntata di Raw, Matt, viene colpito dal Punt Kick di Randy Orton che aveva una rivalit\u00e0 con Jeff Hardy; la convalescenza \u00e8 durata circa tre mesi (kayfabe).\nIl 31 marzo 2008 Matt \u00e8 intervenuto durante il Money in the Bank Match di WrestleMania 24 impedendo ad MVP di vincere il match. La sera seguente era presente anche a Raw per chiudere i conti con Randy Orton che lo ha colpito con il suo calcio 3 mesi prima. Matt ottiene un match contro Orton dove per\u00f2 viene sconfitto ma si rif\u00e0 quattro giorni dopo a SmackDown sconfiggendo per l'ennesima volta il campione US MVP e si laurea di nuovo primo sfidante al titolo. Matt Hardy ha partecipato il 21 aprile al torneo valido per l'assegnazione del titolo di King of the Ring, perdendo ai quarti di finale contro CM Punk. Questa volta per\u00f2 Matt non vuole perdere tempo e il 27 aprile ha sconfitto MVP in un match valido per lo United States Championship disputatosi a Backlash 2008, conquistando per la prima volta la cintura che equivale al titolo pi\u00f9 prestigioso da singolo mai vinto in carriera e nell'edizione di SmackDown successiva al PPV difende subito la sua cintura sconfiggendo di nuovo MVP e la lunghissima rivalit\u00e0 con MVP termina con la vittoria di Matt che ha dimostrato a tutti che lui \u00e8 meglio di MVP. Matt non sar\u00e0 in PPV n\u00e9 a Judgment Day n\u00e9 a One Night Stand.\nNell'annuale Matt lotta insieme a Jeff, appena passato a SmackDown, contro il tag team dell'ECW e campioni di coppia WWE The Miz e John Morrison; il team ECW sconfigge il team di SmackDown, quindi la scelta di un wrestler va all'ECW che sceglie proprio Matt Hardy che porta con s\u00e9 il titolo degli Stati Uniti rendendolo un'esclusiva del brand estremo.\nMatt debutta immediatamente in ECW in un match di coppia vincendo insieme a CM Punk, neo wrestler di Raw, contro The Miz e John Morrison. Nel PPV Night of Champions 2008 ha mantenuto il titolo US contro Chavo Guerrero, e dopo una sconfitta contro Shelton Benjamin a SmackDown \u00e8 stato sancito un match tra i due a The Great American Bash. Il 20 luglio 2008 a The Great American Bash 2008 ha perso il titolo in favore di Shelton Benjamin.\nMatt non ha ricevuto alcuna rivincita per il titolo US ma ha ottenuto un match valevole per il primo contendente al titolo ECW nella puntata di ECW on Sci-Fi del 22 luglio in un Fatal 4 Way contro The Miz, Finlay &amp; John Morrison dove a vincere \u00e8 stato proprio Matt Hardy laureandosi cos\u00ec primo sfidante per l'ECW Championship detenuto da Mark Henry. L'incontro si \u00e8 tenuto durante il pay-per-view SummerSlam 2008 ed \u00e8 stato vinto da Matt Hardy per squalifica a causa dall'interferenza di Tony Atlas, manager di Henry. Ottiene un altro match per il titolo due giorni dopo durante ECW, ma perde di nuovo.\nLe sue possibilit\u00e0 di vincere il titolo ECW non sono finite; viene sancito per Unforgiven uno Scramble match e nella puntata dell'ECW del 26 agosto ha il match di qualificazione al match contro John Morrison; Matt vince il match e si qualifica per il match di Unforgiven. Ad Unforgiven ha partecipato all'ECW Championship scramble match vincendo il match contro Mark Henry, Finlay, The Miz e Chavo Guerrero conquistando per la prima volta un titolo di campione assoluto in carriera. A No Mercy 2008 Matt Hardy ha difeso con successo l'ECW Championship contro Mark Henry, stesso dicasi per Cyber Sunday, dove ha sconfitto Evan Bourne.\nDopo aver difeso con successo l'ECW Championship contro Finlay, l'11 novembre, e dopo una piccola rivalit\u00e0 con il campione Intercontinentale William Regal, ha partecipato alle Survivor Series nell'Eliminatinon Tag Team Match in cui si sono affrontati il Team Batista (Batista, R-Truth, CM Punk, Kofi Kingston &amp; Matt Hardy) ed il Team Orton (Randy Orton, Cody Rhodes, Shelton Benjamin, William Regal &amp; Mark Henry), dove per\u00f2 ha vinto il Team Orton.\nIl 28 novembre ha partecipato ad un Beat the Clock Challenge contro Vladimir Kozlov, per sfidare, al PPV WWE Armageddon, il WWE Champion Edge; il tempo non \u00e8 stato battuto e Vladimir Kozlov ha incolpato Matt Hardy di aver perso tempo volontariamente, per favorire il fratello Jeff che deteneva il miglior tempo. Ad Armageddon \u00e8 stato sconfitto da Vladimir Kozlov in un match non valevole per il titolo ECW. Dopo Armageddon Jeff \u00e8 diventato campione WWE, e Matt ha difeso con successo il titolo ECW contro Chavo Guerrero. Nell'inizio del 2009 sconfigge Manu a Raw costringendolo a non far parte della Legacy e Mark Henry in ECW conservando ancora il titolo ECW.\nMatt perde l'ECW Championship nella puntata di ECW del 13 gennaio 2009, registrata il 12 gennaio, contro Jack Swagger. Alla WWE Royal Rumble Matt perde il rematch contro Jack Swagger.\nFaida con Jeff e abbandono (2009\u20132010).\nDurante il match di suo fratello Jeff, nel PPV Royal Rumble per difendere il WWE Title, Matt si presenta nel ring per aiutarlo, proponendo di colpire Edge, l'avversario del fratello, con una sedia sotto gli occhi di sua moglie Vickie Guerrero. All'improvviso per\u00f2 anzich\u00e9 colpire Edge sconvolge il mondo con un Turn Heel e colpisce con la sedia suo fratello in pieno volto. Il marted\u00ec in ECW, il General Manager Theodore Long annuncia un approdo di Matt a SmackDown e il venerd\u00ec d\u00e0 le motivazioni del suo attacco. Dice di essere stato un buon esempio per tutti i fans e nonostante questo, loro adoravano Jeff, dice di esser stato sempre lui a prendersi cura del fratello e nessuno se ne interessava. La settimana dopo Matt viene attaccato da Gregory Helms ma nonostante tutto si difende con grinta e lo respinge costringendolo ad un periodo di stop. Matt riceve anche un'opportunit\u00e0 per qualificarsi al Money in the Bank Ladder match ma viene sconfitto da MVP; dopo questa sconfitta, non presa tanto bene, Matt interferisce nel match del fratello facendolo perdere per squalifica regalando cos\u00ec il posto a Shelton Benjamin. Matt Hardy e Jeff Hardy si affronteranno a Wrestlemania 25 in un Extreme Rules match. A WrestleMania 25 Matt Hardy sconfigge il fratello Jeff in un Extreme Rules match dopo che Jeff \u00e8 andato a vuoto con il Leg Drop dalla scala e Matt velocemente ha messo la testa di Jeff in una sedia e lo ha colpito con la Twist of Fate che \u00e8 risultata vincente. Matt riesce a battere il fratello anche in uno Stretcher Match nell'edizione di SmackDown successiva a WrestleMania 25.\nMatt Hardy passa dal roster di SmackDown al roster di Raw nell'annuale WWE Draft dopo la vittoria del World Heavyweight Champion John Cena ai danni del Campione ECW Jack Swagger. Sempre nella stessa serata Matt Hardy, nuovo membro del roster di Raw, sconfigge Mr. Money in the Bank CM Punk, nuovo membro del roster di SmackDown, per squalifica a causa dell'intervento di Jeff Hardy, portando nel roster del luned\u00ec sera Maryse, attuale Divas Champion.\nA Backlash perde contro il fratello Jeff in un I Quit Match, nella quale si procura una frattura del secondo metacarpo della mano destra ed \u00e8 costretto a lottare per le settimane successive con il gesso.\nLa sera successiva riesce a vincere con il braccio ingessato contro Goldust proprio grazie al suo gesso. Nel Pay Per View seguente, Judgment Day, Matt Hardy interviene a favore della Rated-R Superstar Edge che gli permette di conservare il World Title dall'assalto di Jeff Hardy. Con questo intervento Matt ottiene una title shot per il titolo degli Stati Uniti dalla \"moglie\" di Edge, Vickie Guerrero, nell'edizione di Raw successiva al pay per view dove per\u00f2 viene sconfitto dal campione MVP. Il pi\u00f9 grande dei fratelli Hardy, per\u00f2, vuole a tutti i costi conquistare per la seconda volta il prestigioso US Title. A meno di una settimana dal pay per view Extreme Rules Matt Hardy, insieme a William Regal, aiuta Vickie Guerrero a sconfiggere Santino Marella e cos\u00ec la General Manager di Raw sancisce per Extreme Rules un Fatal 4 Way match valido per il WWE United States Championship tra Matt Hardy, William Regal, MVP e il neo campione degli Stati Uniti Kofi Kingston; per\u00f2 nel PPV, Extreme Rules, il match viene vinto da Kofi Kingston schienando William Regal e conservando il titolo degli Stati Uniti.\nDopo 6 settimane con il braccio destro ingessato a causa della frattura del secondo metacarpo della mano destra, Matt Hardy si presenta nel tour europeo senza il gesso. Matt riceve un'altra shot al titolo United States, per\u00f2 non in un'edizione di Raw, ma in quella di WWE Superstars del 25 giugno; il match era un Triple Threat dove era coinvolto anche MVP e a vincere \u00e8 stato Kofi Kingston che ha conservato di nuovo la cintura. Per\u00f2 la sfortuna non gira dalla parte di Matt, poich\u00e9 durante questo match ha subito un infortunio agli addominali e dovr\u00e0 sottoporsi ad un intervento chirurgico.\nNell'edizione di Raw del 29 giugno, seguente al PPV The Bash, Mr. McMahon annuncia che Donald Trump, prima di lasciare Raw, aveva sancito un trade di 15 superstar tra Raw, SmackDown e ECW. Una delle cinque superstars a passare nel roster di SmackDown \u00e8 proprio Matt Hardy. Il 2 luglio 2009 si \u00e8 sottoposto all'operazione chirurgica al muscolo degli addominali che lo terr\u00e0 lontano dal ring dalle otto alle dieci settimane. Matt fa il suo ritorno in WWE nell'edizione di SmackDown del 7 agosto come special enforcer nel match valido per il WWE Championship tra CM Punk e Jeff Hardy permettendo la vittoria del fratello; la settimana successiva Matt, dopo John Morrison, corre in aiuto di Jeff che stava per essere malmenato da CM Punk e la Hart Dynasty e a fine puntata Mr. McMahon ha sancito un match tra i sei la settimana seguente: gli Hardys e John Morrison contro CM Punk e la Hart Dynasty. Dopo aver porto le sue scuse al fratello per gli incidenti dei mesi passati, \u00e8 tornato ufficialmente sul ring dopo ben due mesi a causa dell'infortunio all'addominale, e, insieme a Jeff Hardy e John Morrison hanno sconfitto il team composto da CM Punk e la Hart Dynasty grazie proprio al suo schienamento sull'ex World Champion. Dopo l'addio di Jeff Hardy dalla WWE causato da CM Punk (kayfabe), Matt ha subito dichiarato guerra all'atleta Straight Edge nonostante non fosse al 100% della forma attaccandolo durante un promo dove prendeva in giro Jeff e successivamente \u00e8 stato sancito un match tra i due, vinto da Matt per squalifica in quanto il World Champion ha colpito Matt con una sedia; i due, la settimana successiva, si sono affrontati di nuovo in un Submission match, vinto da CM Punk grazie all'Anaconda Vise. Dopo di che Matt ha avuto un leggero calo, perdendo vari match, saltando WWE Breaking Point e qualche edizione di SmackDown. Partecipa per\u00f2 al PPV Hell in a Cell vincendo nel \"Dark match\" contro Mike Knox; riceve l'opportuinit\u00e0 di qualificarsi al team di SmackDown nel PPV Bragging Rights ma viene sconfitto dal debuttante Eric Escobar in maniera sporca. La settimana successiva a SmackDown, lui e tutti gli altri esclusi, ricevono un'altra opportunit\u00e0 per partecipare al PPV; nel match d'apertura dello show Matt Hardy, R-Truth, Finlay e la Hart Dynasty sconfiggono l'attuale team di SmackDown senza Chris Jericho, Kane e Shad ovvero Drew McIntyre, Eric Escobar, Dolph Ziggler &amp; JTG in un 5 vs 4 grazie alla Twist of Fate di Matt Hardy su JTG. Quindi Matt far\u00e0 parte del team di SmackDown a WWE Bragging Rights insieme a Finlay, R-Truth, Chris Jericho, Kane &amp; la Hart Dynasty che se la vedranno contro il team di Raw che sar\u00e0 composto dalla D-Generation X, Big Show, Cody Rhodes, Kofi Kingston, Mark Henry &amp; Jack Swagger. Nel PPV WWE Bragging Rights il team di SmackDown ha avuto la meglio su quello di Raw grazie al tradimento di Big Show verso i suoi compagni, permettendo cos\u00ec a Chris Jericho di schienare Kofi Kingston e di portare a casa il \"WWE Bragging Rights Trophy\". Nell'edizione successiva di SmackDown Matt prima si prende la sua rivincita personale su Eric Escobar sconfiggendolo in un match uno contro uno, poi prova a far ragionare Batista su quello che ha fatto a Rey Mysterio a WWE Bragging Rights, per\u00f2 l'Animale lo attacca; il GM Theodore Long ha cos\u00ec sancito un match tra i due per l'edizione successiva di SmackDown e a vincere \u00e8 stato proprio Matt Hardy, ma solo per squalifica. Nei giorni seguenti \u00e8 stato reso noto su WWE.com che alle Survivor Series si affronteranno il \"Team Morrison\", composto da John Morrison, Finlay, Evan Bourne, Shelton Benjamin &amp; Matt Hardy, e il \"Team Miz\" composto da The Miz, Sheamus, Drew McIntyre, Dolph Ziggler e Jack Swagger in un \"Traditional Survivor Series Elimination Tag Team match\". Due giorni prima delle Survivor Series Matt viene sconfitto da Batista e nel PPV il \"Team Miz\" sconfigge il \"Team Morrison\" dove Matt \u00e8 stato eliminato da Drew McIntyre. Dopo questo PPV negativo, Matt, prende le difese del fratello attaccato verbalmente da CM Punk che parla male del suo DVD in uscita \"My Life, My Rules\"; CM Punk, per\u00f2, ha portato dalla sua parte Luke Gallows, conosciuto in passato come \"Festus\", che lo ha fatto diventare normale (kayfabe) somministrandogli delle pasticche. Matt vince il primo match contro CM Punk per squalifica e nelle settimane successive R-Truth, che ha dei conti insospesi con CM Punk, si schiera dalla parte di Matt contro il duo \"Straight Edge\", ma a vincere sono proprio questi ultimi. Nell'edizione di Raw del 14 dicembre 2009, puntata dedicata agli Slammy Awards, Matt ritira lo Slammy per Jeff di \"Most Extreme Moment of the Year\" per la Swanton Bomb eseguita dalla scala su CM Punk a SummerSlam. Il 2009 di Matt si conclude con due vittorie: una nell'edizione natalizia di SmackDown insieme a John Morrison, R-Truth &amp; Finlay contro CM Punk, Luke Gallows, Drew McIntyre &amp; Dolph Ziggler; la seconda, molto pi\u00f9 prestigiosa, contro Finlay in ECW, nell'ECW Homecoming, dove si \u00e8 qualificato per la Battle Royal del 12 gennaio per determinare il primo sfidante all'ECW Championship.\nIl 2010, per\u00f2, non inizia nel migliore dei modi; subisce subito una sconfitta nella prima edizione dell'anno di SmackDown, il 1\u00ba gennaio, contro CM Punk nel \"Beat the Clock Challenge\" in 7 minuti 20 secondi. Ci\u00f2 nonostante non permette a CM Punk di andare a sfidare il World Champion. Matt non riesce neanche a trionfare nell'ECW Homecoming Finale eliminato da Ezekiel Jackson, dove a trionfare \u00e8 stato proprio quest'ultimo. Nell'edizione di SmackDown seguente all'ECW Homecoming Finale edition, si cercano i primi sfidanti agli Unified WWE Tag Team Championships detenuti dalla D-Generation X; Matt Hardy sceglie come partner The Great Khali ma non riescono a vincere. Dopo questo match Matt e Khali fanno coppia fissa, iniziano una piccola rivalit\u00e0 con la Hart Dynasty e li riescono a battere per ben tre volte consecutive. Matt prende parte alla Royal Rumble match, ma non ottiene grande successo; la sua permanenza sul ring \u00e8 stata di 20 secondi e pochi giorni dopo a SmackDown viene sconfitto da Chris Jericho nel match di qualificazione per l'Elimination Chamber. Nell'edizione di SmackDown del 12 febbraio, Matt, prima del suo match, annuncia di essersi fidanzato (kayfabe) con Maria; ma questa storia si conclude il 26 febbraio quando la WWE, sul sito ufficiale, annuncia la fine del contratto con la Diva.\nDurante l'ultima edizione dell'ECW viene reso noto che Matt Hardy sar\u00e0 il \"Pro\" di Justin Gabriel nella prima stagione del nuovo programma WWE NXT. Dopo aver vinto il primo match a WWE NXT sconfiggendo Skip Sheffield e il suo mentore William Regal, Matt si qualifica al Money in the Bank Ladder match di Wrestlemania XXVI sconfiggendo il campione intercontinentale Drew McIntyre a SmackDown; \u00e8 dunque Matt Hardy il primo ad aver sconfitto l'imbattuto Drew McIntyre, dopo che \u00e8 stata cancellata la sconfitta di quest'ultimo della settimana precedente contro Kane. Nel Money in the Bank di WrestleMania XXVI, Matt, non \u00e8 riuscito a vincere nonostante sia andato vicinissimo alla vittoria; il match \u00e8 stato vinto da Jack Swagger.\nNelle settimane successive a WrestleMania XXVI, Matt Hardy, \u00e8 stato attaccato ogni settimana dal campione Intercontinentale Drew McIntyre, che dopo un brutto colpo alla testa lo ha costretto a restare fermo per qualche settimana. Matt torna a WWE Over the Limit, colpendo l'ormai ex campione Intercontinentale Drew McIntyre con la Twist of Fate, ma in seguito a questo, Matt viene sospeso da Mr. McMahon a tempo indeterminato senza paga. Il Rookie di Matt Hardy, Justin Gabriel, si classifica 3\u00ba nella prima stagione di WWE NXT. Matt fa il suo ritorno sul ring il 7 giugno 2010 nell'edizione speciale di Raw \"Viewer Choice\", dove ha sconfitto Drew McIntyre dopo aver battuto nel sondaggio Goldust e Yoshi Tatsu. Inizialmente Matt era sospeso soltanto da SmackDown, successivamente viene sospeso anche da Raw. Nonostante la sospensione Matt interferisce ancora contro Drew McIntyre constandogli il match valido per il titolo Intercontinentale contro Kofi Kingston a Fatal 4-Way; nell'edizione di SmackDown successiva al PPV, Matt Hardy viene reintegrato nel roster da Theodore Long e nella stessa sera sconfigge ancora Drew McIntyre ponendo fine a questa lunga rivalit\u00e0. Matt Hardy sar\u00e0 uno degli otto partecipanti al Money in the Bank di SmackDown; anche questa volta, come a WrestleMania XXVI, \u00e8 andato vicinissimo alla vittoria, ma non \u00e8 riuscito a staccare la valigetta, vinta da Kane che ha incassato il Money in the Bank la stessa notte sconfiggendo Rey Mysterio e diventando World Heavyweight Champion. Dopo il PPV Money in the Bank, Matt Hardy, insieme a Christian, anche se con qualche malinteso, iniziano a lottare insieme contro il duo Cody Rhodes e Drew McIntyre, dove a vincere sono quasi sempre questi ultimi. Matt \u00e8 stato costretto anche ad un periodo di pausa a causa di un infortunio alla caviglia (kayfabe) provocatogli da Drew McIntyre. Matt Hardy non \u00e8 pi\u00f9 contento del suo ruolo in WWE e dopo tanti video shoot su YouTube e tanti messaggi criptici su Twitter, viene svincolato dalla WWE il 15 ottobre 2010.\nMatt Hardy torna sul ring per la prima volta dopo il licenziamento dalla WWE il 4 dicembre 2010, dove in uno show a Milwaukee, nel Wisconsin, sconfigge Shawn Daivari; Mr. Anderson \u00e8 stato l'arbitro speciale della contesa.\nTotal Nonstop Action (2011).\nHardy, debutta nella TNA il 9 gennaio 2011 durante il PPV Genesis, in veste di avversario misterioso di Rob Van Dam; a vincere \u00e8 stato proprio Matt Hardy. Nella stessa sera interferisce anche nel match tra suo fratello e Mr. Anderson valido per il TNA World Heavyweight Championship, ma Jeff perder\u00e0 la cintura a causa dell'interferenza di Rob Van Dam. Matt entra a far parte degli \"Immortal\" riunendosi quindi con suo fratello Jeff e cambier\u00e0 dopo 12 anni il nome della sua celebre finisher rinominandola \"Twist of Hate\". Nella puntata di TNA iMPACT! del 13 gennaio ha fatto coppia con Jeff dopo circa 1 anno e mezzo sancendo cos\u00ec il ritorno degli Hardys, nel quale hanno sconfitto Mr. Anderson e Rob Van Dam. Nell'edizione di iMPACT! del 3 febbraio, gli Immortals vengono traditi da quattro membri: AJ Styles, Robert Roode, James Storm e Frankie Kazarian rivelandosi i \"They\" pubblicizzati da Crimson. Nel PPV di febbraio, Against All Odds Matt Hardy viene sconfitto da Rob Vam Dam; ma nell'edizione di iMPACT! seguente al PPV, sconfigge AJ Styles grazie all'aiuto di Ric Flair. A Victory Road, Matt, viene sconfitto da AJ Styles. Nel PPV LockDown, gli Immortal (Matt Hardy, Bully Ray, Abyss &amp; Ric Flair), vengono sconfitti dalla Fortune (Christopher Daniels, James Storm, Robert Roode &amp; Kazarian), grazie all'intervento di AJ Styles, in un Lethal Lockdown match. Nell'edizione di iMPACT! seguente al PPV, Matt, riceve la sua prima opportunit\u00e0 ad un titolo mondiale in carriera, dove per\u00f2 viene sconfitto dal campione Sting. Nell'edizione di iMPACT! precedente al PPV Sacrifice (ultima edizione sotto il nome di iMPACT!), dopo un promo contro s\u00e9 e suo fratello, Matt decide di sfidare i Beer Money per il TNA World Tag Team Championships insieme a Chris Harris ex compagno di coppia di James Storm, ma nel PPV vengono sconfitti.\nDopo il PPV Sacrifice, la TNA lancia il nuovo nome per il suo show di punta: IMPACT Wrestling. Matt Hardy, dopo aver vinto un match insieme ad Eric Bischoff e averne perso uno contro Crimson, viene sospeso a tempo indeterminato dalla federazione di Orlando a causa di ritardi per arrivare sul luogo dove si svolgeva lo show.\nIl 20 agosto 2011, Matt Hardy, viene arrestato per guida in stato d'ebbrezza e successivamente viene ufficializzato il suo licenziamento sul sito ufficiale della compagnia. Nei giorni seguenti al licenziamento, Matt, ha vissuto dei giorni molto travagliati: prima \u00e8 stato portato d'urgenza in ospedale a causa di un incidente domestico ed \u00e8 stato dimesso il giorno successivo, dopo di che, ha postato uno dei suoi video criptici su YouTube, dicendo che il suo alter ego, \"Matthew Hardy\", personaggio che aveva creato lo stesso Matt proprio un anno fa, era \"morto\". Il web si \u00e8 scatenato grazie a questo video credendo che Matt Hardy avesse in mente di tentare il suicidio; YouTube ha immediatamente cancellato il video e, Matt, il giorno dopo, ha chiarito che non si trattava di nessun suicidio e tramite un altro video, si \u00e8 scusato con tutti quelli che avevano pensato in male, e ha anche dichiarato che la sua carriera da Pro Wrestler a full time \u00e8 finita a causa di numerosi infortuni che ha avuto durante tutta la sua carriera e soprattutto negli ultimi 2 anni. Il 19 settembre 2011, tramite il suo canale di YouTube, ha annunciato che andr\u00e0 in riabilitazione a spese della WWE per i prossimi tre mesi, ringraziando la stessa WWE, Vince McMahon e John Laurinaitis. Infine ha anche annunciato che dopo questi tre mesi, aprir\u00e0 una scuola di wrestling per aiutare i giovani talenti a crescere. Nei giorni seguenti Eric Bischoff ha affermato che Matt non \u00e8 stato licenziato dalla TNA, ma gli \u00e8 semplicemente scaduto il contratto.\nRitorno in Ring of Honor (2011\u20132015).\nDopo la scarcerazione avvenuta a fine novembre, Matt Hardy, ha ripreso la sua vita di tutti i giorni e tramite un video caricato su YouTube il 14 gennaio 2012, ha confermato che torner\u00e0 nel mondo del wrestling. Il suo ritorno avviene in alcune federazioni indipendenti come la Mid Atlantic Championship Wrestling, la Pro Wrestling Syndicate e la Northeast Wrestling. Il 19 maggio vince un match contro MVP in una federazione indipendente, la Crossfire Wreslting. Matt continua a militare per qualche mese nelle indies.\nL'11 settembre la ROH conferma il ritorno di Matt Hardy nella federazione dopo sette anni (Hardy aveva gi\u00e0 militato in ROH nel 2005 sotto il nome di Angelic Diablo) nell'iPPV \"Death Before Dishonor X: State of Emergency\". Al ritorno, Hardy sfida il Adam Cole, attuale ROH World Television Champion per \"ROH Final Battle 2012: Doomsday\" il 16 dicembre 2012. Cole accetta ed Hardy attraverso vari promo afferma di rispettare l'avversario e di ritenerlo il miglior prospetto che la Ring Of Honor ha da offrire, per questo lo vuole sfidare. L'11 aprile 2013, la WWE aggiunge Matt Hardy nella sezione \"WWE Alumni\" nel suo sito ufficiale.\nNel primo pey-per-view della ROH, Best In The World 2014, combatte in coppia con Michael Bannett perdendo contro i Briscoe Brothers (Jay e Mark Briscoe)\nRitorno in TNA (2015\u20132017).\nTNA World Heavyweight Champion (2015\u20132016).\nMatt Hardy conquista il titolo mondiale sconfiggendo Ethan Carter III in un Last Man Standing match grazie al fondamentale aiuto di sua moglie e di Tyrus. Quest'ultimo dopo aver tradito il suo capo, si allea con il campione che dunque effettua un turn heel. La settimana successiva ha un confronto verbale con suo fratello Jeff Hardy il quale lo sfida ad un incontro titolato. Il match non ha inizio a causa dell'attacco di Bram e Eric Young ai danni del Charismatic Enigma. La settimana successiva batte Kurt Angle grazie alle interferenze di Tyrus e di sua moglie Reby Sky, mantenendo il TNA World Heavyweight Championship. A TNA Lockdown mantiene il TNA World Heavyweight Championship sconfiggendo Ethan Carter III grazie all'aiuto di Rockstar Spud che dunque si allea con il campione. Il match si \u00e8 disputato nella Six sides of steel. Nell'episodio live del 15 marzo 2016 Matt Hardy disputa un triple treat match contro Ethan Carter III e Jeff Hardy con in palio il TNA World Heavyweight Championship. Il match termina con un no contest quando EC3 e Jeff Hardy vengono attaccati da Mike Bennett, Eric Young, Bram, Rockstar Spud e Tyrus. Alla fine Drew Galloway incassa la sua title shot e sconfigge Hardy schienandolo dopo una future shock DDT, laureandosi nuovo campione.\nPersonaggio \"Broken\" (2016\u20132017).\nHardy ritorn\u00f2 nell'episodio di \"Impact Wrestling\" del 17 maggio, dove si rivel\u00f2 essere uno dei finti Willow che avevano attaccato il fratello Jeff nelle settimane precedenti. Pi\u00f9 tardi quella stessa sera attacc\u00f2 Jeff Hardy nel corso del main event disputato contro Mike Bennett. Nel corso delle settimane seguenti, Matt Hardy inizi\u00f2 a cambiare la sua gimmick, interpretando un personaggio dall'animo tormentato e con l'accento shakespeariano che incolpava il fratello Jeff \u2013 a cui si riferiva con il nome di \"Brother Nero\" \u2013 per averlo distrutto. I due iniziarono cos\u00ec nuovamente una faida familiare. A Slammiversary fu sconfitto da Jeff in un Full Metal Mayhem match, cos\u00ec come in un Six Sides of Steel match nella puntata di \"Impact Wrestling\" andata in onda il 21 giugno. La settimana seguente Broken Matt sfid\u00f2 il fratello minore ad un'ultima battaglia, con il palio il cognome degli Hardy, svoltasi nell'episodio del 5 luglio e che lo vide questa volta vittorioso.\nSecondo ritorno in WWE (2017\u20132020).\nRitorno degli Hardy Boyz (2017\u20132018).\nMatt Hardy fece il suo ritorno in WWE insieme al fratello Jeff il 2 aprile 2017, a \"WrestleMania 33\", inserendosi nel Ladder match per il Raw Tag Team Championship che includeva anche i campioni Luke Gallows e Karl Anderson, Enzo Amore e Big Cass e Cesaro e Sheamus; i fratelli Hardy vinsero le cinture di coppia per la settima volta in carriera. La sera dopo, a \"Raw\", difesero con successo i titoli contro Luke Gallows e Karl Anderson. Il 30 aprile, a \"Payback\", gli Hardy Boyz difesero con successo i titoli contro Cesaro e Sheamus, che attaccarono per\u00f2 i due fratelli a match concluso, effettuando un turn heel; in seguito, Cesaro e Sheamus guadagnarono il diritto ad un ulteriore match contro Jeff e Matt per \"Extreme Rules\", dove gli Hardy Boyz persero le cinture in uno Steel Cage match dopo 63 giorni di regno. Nella puntata di \"Raw\" del 12 giugno gli Hardy Boyz non riuscirono a riconquistare i titoli contro Cesaro e Sheamus in un 2-out-of-3 Falls match poich\u00e9 esso termin\u00f2 in doppio count-out sul punteggio di 1-1. Il 9 luglio, a \"Great Balls of Fire\", gli Hardy Boyz affrontarono nuovamente Cesaro e Sheamus in un 30-minute Iron Man match per il Raw Tag Team Championship ma vennero sconfitti per 4-3. Il 20 agosto, nel Kick-off di \"SummerSlam\", gli Hardy Boyz e Jason Jordan vennero sconfitti da The Miz e dal Miztourage (Bo Dallas e Curtis Axel). Nella puntata di \"Raw\" del 28 agosto Matt partecip\u00f2 ad una Battle Royal per determinare il contendente n\u00ba1 all'Intercontinental Championship di The Miz ma venne eliminato da Luke Gallows. Nella puntata di \"Raw\" del 18 settembre Matt partecip\u00f2 ad una Six-pack Challenge che includeva anche, oltre a suo fratello Jeff, Bo Dallas, Curtis Axel, Elias e Jason Jordan per determinare il contendente n\u00ba1 all'Intercontinental Championship di The Miz ma il match venne vinto da Jordan. In questo periodo, Jeff si infortun\u00f2 gravemente e venne costretto ad uno stop di sette mesi, lasciando Matt a lottare da solo. Il 19 novembre, nel Kick-off di \"Survivor Series\", Matt venne sconfitto da Elias.\n\"Woken\" Matt Hardy (2018\u20132019).\nNella puntata di \"Raw\" del 27 novembre Matt venne sconfitto da Bray Wyatt, mostrando i primi segni del ritorno alla gimmick \"Broken\". La settimana successiva pass\u00f2 definitivamente alla gimmick \"Broken\" (rinominata \"Woken\" dalla WWE). Nella puntata di \"Raw\" dell'8 gennaio 2018 \"Woken\" Matt debutt\u00f2 con la sua nuova gimmick sconfiggendo facilmente Curt Hawkins. Nella puntata speciale di \"Raw 25th Anniversary\" del 22 gennaio \"Woken\" Matt venne sconfitto da Bray Wyatt. Il 28 gennaio, alla \"Royal Rumble\", Hardy partecip\u00f2 all'omonimo match entrando col numero 19 ma venne eliminato da Bray Wyatt. Nella puntata di \"Raw\" del 29 gennaio Hardy venne sconfitto da Elias in un match di qualificazione all'Elimination Chamber match nell'omonimo pay-per-view. Nella puntata di \"Raw\" del 12 febbraio Hardy partecip\u00f2 ad un Fatal 5-Way match che comprendeva anche Apollo Crews, Bray Wyatt, Finn B\u00e1lor e Seth Rollins con in palio l'ultima possibilit\u00e0 di inserirsi nell'Elimination Chamber match ma l'incontro venne vinto in contemporanea da B\u00e1lor e Rollins. Il 25 febbraio, a \"Elimination Chamber\", Hardy sconfisse Bray Wyatt. Nella puntata di \"Raw\" del 19 marzo and\u00f2 in onda l'Ultimate Deletion match tra Hardy e Wyatt all'interno dell'Hardy Compound (l'abitazione di Matt), dove lo stesso Hardy riusc\u00ec a sconfiggere Wyatt grazie anche al ritorno del fratello Jeff e al giardiniere, il Se\u00f1or Benjamin. L'8 aprile, nel Kick-off di \"WrestleMania 34\", Hardy vinse la quinta edizione dell'Andr\u00e9 the Giant Memorial Battle Royal eliminando per ultimo Baron Corbin grazie all'aiuto di Bray Wyatt. Il 27 aprile, a \"Greatest Royal Rumble\", Hardy e Wyatt, dopo essersi alleati, sconfissero Cesaro e Sheamus (appartenenti al roster di \"SmackDown\") conquistando cos\u00ec il vacante Raw Tag Team Championship per la prima volta. Dopo una serie notevole di vittorie, il 15 luglio, a \"Extreme Rules\", Hardy e Wyatt persero le cinture di coppia contro il B-Team (Bo Dallas e Curtis Axel) dopo 79 giorni di regno. Nella puntata di \"Raw\" del 23 luglio Hardy e Wyatt affrontarono il B-Team nella rivincita titolata ma vennero sconfitti. Nella puntata di \"Raw\" del 13 agosto Hardy e Wyatt presero parte ad un Triple Threat Tag Team match per il Raw Tag Team Championship che includeva anche i campioni del B-Team e i Revival ma il match venne vinto dai campioni. Il 15 settembre Matt annunci\u00f2 un ritiro temporaneo, dedicandosi al ruolo di produttore nel backstage di \"Raw\".\nVarie faide (2019\u20132020).\nNella puntata di \"SmackDown\" del 26 febbraio 2019 Matt fece il suo ritorno dopo un infortunio, riformando gli Hardy Boyz insieme al fratello Jeff. Il 7 aprile, nel Kick-off di \"WrestleMania 35\", Matt partecip\u00f2 all'annuale Andr\u00e9 the Giant Memorial Battle Royal ma venne eliminato da Braun Strowman. Nella puntata di \"SmackDown\" del 9 aprile gli Hardy Boyz sconfissero gli Usos (Jey Uso e Jimmy Uso) conquistando lo SmackDown Tag Team Championship per la prima volta. Nella puntata di \"SmackDown\" del 30 aprile gli Hardy Boyz, tuttavia, dovettero rendere vacanti i titoli dopo 21 giorni a causa di un reale infortunio di Jeff. Nella puntata di \"SmackDown\" del 21 maggio Matt apparve insieme ad altri wrestler per inseguire R-Truth per conquistare il 24/7 Championship. Hardy torn\u00f2, dopo un lungo periodo di assenza, nella puntata di \"Raw\" del 25 novembre 2019 dove venne sconfitto da Buddy Murphy. Nella puntata di \"Raw\" del 16 dicembre Hardy partecip\u00f2 ad un Gauntlet match per determinare il contendente n\u00b01 allo United States Championship ma venne eliminato da Ricochet. Nella puntata di \"Raw\" del 10 febbraio 2020 Hardy apparve sul ring per discutere con Randy Orton circa l'attacco di quest'ultimo due settimane prima a Edge, ma venne brutalmente attaccato dallo stesso Orton con due sedie, venendo infortunato (kayfabe).\nIl 2 marzo il suo contratto con la WWE scadde e lasci\u00f2 la federazione.\nAll Elite Wrestling (2020\u2013presente).\nNella puntata di \"Dynamite\" del 18 marzo 2020 ha debuttato con la gimmick \"Broken\" durante il segmento tra l'Inner Circle e l'Elite, dichiarandosi come rimpiazzo di Nick Jackson per Blood and Guts. Il 20 settembre 2020 partecipa a \"All\" Out vincendo contro Sammy Guevara. Il 7 novembre 2020 partecipa a \"Full Gear\", combattendo contro lo stesso Sammy Guevara in un Elite Delition Match, il match si \u00e8 concluso con la vittoria di Matt.\nVita privata.\nMatt Hardy si \u00e8 sposato il 5 ottobre 2013 con la modella di \"Playboy\" Rebecca Reyes.\nLucha de Apuestas.\nRecord: 3-1"}
{"id": "327617", "revid": "669954", "url": "https://it.wikipedia.org/wiki?curid=327617", "title": "Zak\u0101t", "text": "Col termine zak\u0101t () s'intende l'obbligo religioso prescritto dal Corano di \"purificazione\" della propria ricchezza che ogni musulmano in possesso delle facolt\u00e0 mentali deve adempiere per definirsi un vero credente. \u00c8 uno dei Cinque pilastri dell'Islam.\nStoria.\nEtimologicamente collegata al concetto di \u201cpurezza\u201d, la zakat \u2013 pagare una quota della propria ricchezza a beneficiari specificamente stabiliti \u2013 \u00e8 un modo per purificarsi, come la preghiera (Corano 9:103).\nSpesso tradotta con elemosina, la \"zak\u0101t\" non ha in s\u00e9 alcun elemento di volontariet\u00e0 (per la vera e propria elemosina si usa il termine \"sadaqa\"). Originariamente un prelievo sui beni superflui, serve a rendere lecita la propria ricchezza materiale. A ci\u00f2 si provvede col pagamento di una quota-parte dei propri guadagni (calcolando un minimo esente che pu\u00f2 variare nei luoghi e nei tempi) che va, in forma di aiuto solidale, alle categorie pi\u00f9 svantaggiate della societ\u00e0 islamica - specialmente i poveri, gli orfani e le vedove - ma che pu\u00f2 essere destinata ad altri scopi pii (ad esempio il sostentamento della comunit\u00e0 musulmana, gli aiuti per i viandanti pellegrini, l'espressione pubblica della propria fede). \u00c8 oggetto di dibattito se questa donazione possa essere devoluta anche ai non-musulmani: secondo alcuni ci\u00f2 \u00e8 impossibile, giacch\u00e9 essi dovrebbero utilizzare i fondi della Jizya; per altri sarebbe possibile a patto di soddisfare prima le esigenze dei musulmani.\nL'Islam per lunghi secoli ha affidato la gestione della \"zak\u0101t\" al potere califfale o ai suoi sostituti politici locali; la sua percezione avveniva per il tramite di appositi funzionari di nomina califfale (gli \"agenti\", o \"umal\u0101\") che applicavano precisi tabellari nell'esigere quanto dovuto, o in cifre o in beni.\nCon la fine del califfato tale esazione divenne del tutto volontaria, ma non \u00e8 venuta meno. I fedeli musulmani infatti calcolano da s\u00e9 quanto dovrebbero versare e provvedono a destinare l'ammontare a organizzazioni di beneficenza che offrono tutte le garanzie di buon impiego di quanto incassato.\nLe Banche islamiche in qualsiasi contratto o transazione applicano la zakat e la depositano ad organizzazioni filantropiche, le somme non vengono registrate in bilancio.\nImporto.\nLa \"zakat\" va versata direttamente ai percettori nominati a tal fine ed \u00e8 destinata a otto categorie di persone ben identificate nel Corano. \u00c8 prelevata sul capitale e non sul reddito e l'aliquota \u00e8 fissata al 2,5%.\nRientrano nel calcolo tutti i beni che producono ricchezza o derivano da attivit\u00e0 produttive, come i depositi in denaro su conti correnti bancari, l'oro, l'argento, le merci di scambio destinate ad attivit\u00e0 commerciali, i capi di bestiame, il raccolto (cereali, frutta, ecc.). Non sono considerati produttori di ricchezza beni quali: automobili, utensili, abbigliamento, cibo, mobili, prima abitazione. vari tipi di zakat come sulla propriet\u00e0, sui risparmi e su chi \u00e8 idoneo a ricevere la zakat \u00e8 molto importante prima che il pagamento possa essere effettuato per purificare la ricchezza\nStatistiche.\nSecondo un sondaggio, nel Regno Unito i musulmani donano di pi\u00f9 rispetto ai fedeli di altre religioni. Devolvono infatti 567 dollari, rispetto ai 412 degli ebrei, 308 degli evangelici, 272 dei cattolici e 177 degli atei.&lt;br&gt;\nSi stima che nel 2011 la somma devoluta dai musulmani in \"zak\u0101t\" sia stata 15 volte maggiore rispetto alle altre donazioni umanitarie a livello mondiale."}
{"id": "327620", "revid": "1884099", "url": "https://it.wikipedia.org/wiki?curid=327620", "title": "Postulati di Koch", "text": "I postulati di Koch (o postulati di Henle-Koch) sono dei criteri destinati a stabilire la relazione di causa-effetto che lega un microrganismo a una malattia. \nRobert Koch fu il primo ad adottare sperimentalmente alcuni criteri, gi\u00e0 in precedenza formulati da Friedrich Gustav Jakob Henle, che altro non sono se non quattro regole generali per stabilire se un certo microrganismo sia o meno la causa di una certa malattia. \nKoch isol\u00f2 dai tessuti di animali malati i bacilli del carbonchio, li coltiv\u00f2 in laboratorio e ne identific\u00f2 il ciclo vitale di tipo sporigeno. Attraverso l'inoculazione delle cellule in animali non affetti da alcuna patologia osserv\u00f2 l'insorgenza della malattia e la possibilit\u00e0 di isolare tale microrganismo dal tessuto degli animali infettati sperimentalmente. Questi criteri sono conosciuti appunto come postulati di Koch.\nPostulati di Koch.\nI postulati sono i seguenti:\nSe positivi, abbiamo la prova della patogenicit\u00e0 del microrganismo e della sua influenza in un determinato quadro patologico.\nLimitazioni.\nQuesti postulati, per quanto estremamente potenti, hanno evidenti limiti sperimentali:"}
{"id": "327621", "revid": "827882", "url": "https://it.wikipedia.org/wiki?curid=327621", "title": "Thomas Nash", "text": ""}
{"id": "327624", "revid": "7", "url": "https://it.wikipedia.org/wiki?curid=327624", "title": "Musica polifonica", "text": ""}
{"id": "327625", "revid": "1522738", "url": "https://it.wikipedia.org/wiki?curid=327625", "title": "Linus (conduttore radiofonico)", "text": " Dal 23 aprile 2020 \u00e8 direttore editoriale del polo radiofonico del gruppo GEDI.\nHa esordito come disc jockey e speaker radiofonico alla fine degli anni settanta lavorando in alcune emittenti di Milano e dintorni, fino ad entrare a far parte della squadra di Radio Deejay, voluto da Claudio Cecchetto, che lo ha lanciato anche a livello televisivo facendogli condurre la trasmissione di Italia 1 \"Deejay Television\".\nA partire dal 1996 \u00e8 succeduto a Cecchetto in qualit\u00e0 di direttore artistico di Radio Deejay continuando a condurre la trasmissione del mattino \"Deejay chiama Italia\", dalla quale \u00e8 nato il sodalizio artistico con Nicola Savino e la trasmissione serale \"Cordialmente\" insieme al gruppo musicale Elio e le Storie Tese. Per brevi periodi ha diretto anche Radio Capital e M2o, e si \u00e8 occupato del canale televisivo \"Deejay TV\".\nNel corso della sua carriera ha condotto anche alcuni programmi televisivi per Italia 1 e Rai 2, ha curato alcuni progetti discografici e pubblicato cinque libri.\nBiografia.\nNato a Foligno da genitori originari di Canosa di Puglia, all'inizio degli anni sessanta si trasfer\u00ec con tutta la famiglia a Paderno Dugnano. \u00c8 il fratello maggiore di Albertino (pseudonimo di Sabino Alberto Di Molfetta), a sua volta disc jockey e conduttore radiofonico. Il nomignolo Linus gli fu dato da un suo professore di scuola media originario di Chieti. Dopo un primo matrimonio finito nel 1992, dal 2001 \u00e8 sposato con Carlotta, sua seconda moglie, da cui ha avuto due figli: Filippo e Michele.\nGli esordi e \"Deejay Television\".\nHa iniziato a lavorare come disc jockey nel 1976, in alcune piccole radio locali dell'hinterland milanese: prima a \"Radio Hinterland Milano Due\" di Cinisello Balsamo, poi a \"Radio Music 100\", \"Radio Montestella \"e a \"Radio Milano International\" (nota anche come Radio 101 One-o-One), oggi Radio R101. Dopo queste prime esperienze \u00e8 approdato infine, nel 1984, a Radio Deejay, emittente nazionale creata appena due anni prima sulle frequenze di Radio Music 100 da Claudio Cecchetto che ne aveva acquistato le frequenze.\nOltre a condurre diverse trasmissioni in onda nel palinsesto di Radio Deejay, dalla fine degli anni ottanta ha debuttato anche in televisione conducendo su Italia 1 il variet\u00e0 musicale del pomeriggio \"Deejay Television\", legato all'emittente radiofonica, alternandosi con altre voci note della radio. Sempre su Italia 1 ha condotto anche l'anteprima del \"Festivalbar 1991\" (con Federica Panicucci), \"Mitico!\" (1992), rubrica dedicata al mondo del cinema (in coppia con Vanessa Rossi), e nella stagione 1997/1998 la trasmissione domenicale \"Volevo salutare\" insieme al fratello Albertino e il \"PIM (Premio Italiano della Musica)\", dal 1995 al 2002.\n\"Deejay chiama Italia\".\nDal 1991 conduce \"Deejay chiama Italia\", programma di punta della radio, ancora in onda dal luned\u00ec al venerd\u00ec, nel quale \u00e8 affiancato dal 1997 da Nicola Savino, gi\u00e0 regista della trasmissione. Dal 1993 conduce inoltre, assieme agli Elio e le Storie Tese, il programma a cadenza settimanale \"Cordialmente\".\nLa direzione artistica di Radio Deejay.\nNel 1995, in seguito all'abbandono della radio da parte di Claudio Cecchetto e l'acquisizione dell'emittente da parte del Gruppo editoriale l'Espresso, \u00e8 stato nominato direttore artistico di Radio Deejay, con la responsabilit\u00e0 quindi di scegliere le voci che affollano il network e comporne un palinsesto. Sotto la sua guida, l'emittente ha ottenuto importanti indici d'ascolto, con un picco di oltre due milioni di ascoltatori in pi\u00f9 ottenuti nel 1999. Nel 2007, per breve tempo, \u00e8 stato anche direttore artistico di Radio Capital e m2o, sempre facenti parte del gruppo Elemedia.\nNel corso degli anni duemila ha proseguito la sua attivit\u00e0 di pari passo con quella della radio, partecipando prevalentemente a progetti inerenti l'emittente del quale \u00e8 direttore, curando anche un blog molto seguito sul sito web dell'emittente. Ha recitato nel film tv \"Natale a casa Deejay\" del 2004, trasmesso su Canale 5 e diffuso in DVD, e ha curato l'emittente televisiva acquistata nel 2006 da Elemedia, All Music, diventata in seguito Deejay TV, portando il suo show radiofonico anche in diretta televisiva. Si \u00e8 comunque concesso sporadiche apparizioni anche sulla RAI, dove ha condotto insieme a Paola Ferrari \"Notti Europee: I figli di Eupalla\", talk show sul Campionato europeo di calcio 2004 (Rai 2) e il programma di seconda serata \"Il grande cocomero\" (sempre Rai 2, 2013). \u00c8 stato inoltre tra gli autori dello show di prima serata di Adriano Celentano \"125 milioni di cazzate\". Nel 2014, inoltre, ha commentato la finale dell'Eurovision Song Contest insieme a Nicola Savino, annunciando i voti assegnati dall'Italia.\nHa curato anche diverse raccolte di compilation musicali, tra le quali la serie \"10 e lode\"; nel 2002 \u00e8 stato protagonista di un progetto musicale intitolato \"Accetta il consiglio\", adattamento musicale (su una base curata da Alex Farolfi) del monologo finale del film \"The Big Kahuna\", diretto da John Swanbeck nel 1999 e a sua volta ispirato ad un articolo del Chicago Tribune, pubblicato nel 1997, intitolato \"Wear Sunscreen\" (e conosciuto anche come \"Sunscreen Speech\"). La voce narrante \u00e8 quella di Giorgio Lopez, doppiatore italiano di Danny DeVito. La versione inglese \u00e8 stata adattata in musica da Baz Luhrmann e recitata da Lee Perry.\nAppassionato di corsa, dal 2005 organizza le \"Deejay Ten\", corse non competitive che si tengono annualmente in diverse citt\u00e0 italiane e che recano il marchio Deejay. Nel 2010 ha inoltre pubblicato un libro sull'argomento, \"Parli sempre di corsa\", pubblicato nel 2010 dalla Arnoldo Mondadori Editore; quest'opera si aggiunge al primo libro \"Linus chiama Italia\", un estratto di aneddoti e curiosit\u00e0 legate alla sua trasmissione radiofonica uscito nel 1996, all'autobiografia \"E qualcosa rimane\" del 2004 e al terzo libro \"Qualcuno con cui giocare\", del 2007. Dal 2009 ricopre la carica di presidente onorario della Milano City Marathon, la maratona milanese, della quale ha contribuito a ridefinire percorso, formula e calendario.\nDal 2014 \u00e8 alla conduzione di una trasmissione radiofonica dedicata allo sport, \"Deejay Training Center\", in onda la domenica a mezzogiorno e presentata insieme a Stefano Baldini e Davide Cassani.\nIl polo radiofonico.\nAd aprile 2020 viene nominato dal consiglio d'amministrazione di GEDI come direttore editoriale del polo radiofonico del gruppo, che comprende Radio Deejay, Radio m2o e Radio Capital, mantenendo comunque la direzione artistica di Radio Deejay."}
{"id": "327627", "revid": "287204", "url": "https://it.wikipedia.org/wiki?curid=327627", "title": "Triple Gold Club", "text": "Il Triple Gold Club, (in italiano: \"Club del triplo oro\"), \u00e8 un termine utilizzato nel mondo dell'hockey su ghiaccio per indicare quei giocatori e allenatori capaci di vincere una medaglia d'oro ai Giochi olimpici, una medaglia d'oro al Campionato mondiale e la Stanley Cup, trofeo destinato alla squadra vincitrice della National Hockey League. L'International Ice Hockey Federation li riconosce come i tre eventi hockeistici pi\u00f9 importanti al mondo.\nStoria.\nTomas Jonsson, Mats N\u00e4slund e H\u00e5kan Loob diventarono i primi membri del Club quando il 27 febbraio 1994 conquistarono con la nazionale della Svezia l'oro ai giochi di Lillehammer 1994. Il termine inizi\u00f2 ad acquisire sempre pi\u00f9 notoriet\u00e0 al termine dei giochi di Salt Lake City 2002, quando si aggiunsero i primi tre giocatori di nazionalit\u00e0 canadese. L'8 maggio 2007 la IIHF annunci\u00f2 che il Club da l\u00ec in poi sarebbe stato riconosciuto a livello ufficiale e che i giocatori vincenti in tutti e tre i principali eventi sarebbero stati premiati. La prima cerimonia si sarebbe dovuta tenere in Canada nel corso del Campionato mondiale 2008, tuttavia essa fu rimandata a settembre di quell'anno in occasione nella prima edizione della Victoria Cup.\nI giocatori membri del Triple Gold Club sono ventotto: dieci canadesi, nove svedesi, sette russi e due cechi. Dieci di loro sono difensori, mentre tutti gli altri sono attaccanti; nessun portiere rientra ancora nel Club. I giocatori ad aver impiegato il minor tempo ad entrare nel Triple Gold Club partendo dal loro primo titolo vinto sono gli svedesi Niklas Kronwall, Mikael Samuelsson e Henrik Zetterberg, vincitori delle Olimpiadi e dei Mondiali nel 2006 e della Stanley Cup nel 2008 con la franchigia dei Detroit Red Wings. Allo spettro opposto il russo Vja\u010deslav Fetisov impieg\u00f2 19 anni per vincere tutti e tre i titoli necessari.\nIl canadese Jonathan Toews \u00e8 il pi\u00f9 giovane ad essere stato incluso nel Club, avendo vinto il terzo titolo, la Stanley Cup, all'et\u00e0 di 22 anni e 42 giorni; Pavel Datsyuk invece \u00e8 il pi\u00f9 anziano, capace di vincere l'oro olimpico a 39 anni e 220 giorni. I russi Fetisov e Igor' Larionov, insieme allo svedese Peter Forsberg, sono gli unici giocatori che hanno vinto tutte e tre le competizioni pi\u00f9 di una volta. Nove dei membri del Triple Gold Club hanno conquistato la Stanley Cup militando per i Detroit Red Wings, pi\u00f9 di qualsiasi altra formazione della NHL.\nMike Babcock divent\u00f2 il primo allenatore capace di entrare nel Triple Gold Club il 28 febbraio 2010 dopo aver condotto il Canada alla medaglia d'oro ai giochi di Vancouver 2010. In precedenza aveva vinto il Campionato mondiale nel 2004 e aveva vinto la Stanley Cup alla panchina dei Red Wings nel 2008.\nComponenti.\nLa IIHF considera i premi che compongono il Triple Gold Club \"i tre trofei pi\u00f9 importanti che si possano conquistare nello sport\". Il Club nacque solo in epoca moderna poich\u00e9 i giocatori militanti in National Hockey League, a causa del loro status di professionisti, non poterono prendere parte al Campionato mondiale fino al 1977, mentre la prima apparizione olimpica fu nel 1998, essendo fino ad allora intesi come tornei riservati ai giocatori dilettanti. In aggiunta a molti giocatori europei, in particolare quelli provenienti dall'Unione Sovietica e dalla Cecoslovacchia, non fu permesso di giocare in NHL per aggiudicarsi la Stanley Cup prima della caduta della cortina di ferro nel 1989.\nGiochi olimpici.\nI tornei di hockey su ghiaccio iniziarono ad essere disputati in occasione dei Giochi olimpici fin dal 1920. Il torneo maschile si svolse per la prima volta nei giochi di Anversa 1920 ed entr\u00f2 nel programma dei giochi olimpici invernali fin dalla prima edizione di Chamonix 1924. I giochi olimpici furono inizialmente riservati ai giocatori dilettanti, escludendo in tal modo gli atleti della NHL e delle altre leghe professionistiche esistenti. La nazionale del Canada domin\u00f2 i primi tre decenni conquistando sei delle sette medaglie d'oro disponibili. L'Unione Sovietica partecip\u00f2 per la prima volta alle olimpiadi del 1956, e da allora super\u00f2 il Canada come principale potenza mondiale, vincendo sette dei nove tornei olimpici ai quali prese parte. Le uniche occasioni nelle quali non giunse la vittoria furono nel 1960 e nel 1980, tornei ospitati e vinti dagli Stati Uniti. Le altre nazioni ad essersi aggiudicate l'oro olimpico sono state il Regno Unito nel 1936, la Svezia nel 1994 e nel 2006, e la Repubblica Ceca nel 1998.\nLa maggior parte dei migliori giocatori canadesi erano professionisti impegnati in NHL, pertanto la Canadian Amateur Hockey Association fece pressioni per permettere l'utilizzo in ambito internazionale dei giocatori professionisti in aggiunta a quelli dilettanti. Dopo numerosi dibattiti riguardo alla definizione di professionismo nello sport, il Comitato Olimpico Internazionale a partire dal 1988 permise l'uso degli atleti professionisti ai Giochi Olimpici. Inizialmente la NHL si mostr\u00f2 riluttante a concedere i propri giocatori agli impegni delle diverse nazionali poich\u00e9 i tornei olimpici e mondiali erano in concomitanza con le fasi decisive della stagione regolare della NHL; alla fine fu raggiunto un accordo e a partire dal 1998 gli atleti della NHL iniziarono a prendere parte alle Olimpiadi.\nCampionato mondiale.\nIl Campionato mondiale di hockey su ghiaccio \u00e8 un torneo annuale organizzato dalla International Ice Hockey Federation. \u00c8 il principale torneo di hockey internazionale a cadenza annuale. Il torneo svoltosi alle Olimpiadi del 1920 \u00e8 riconosciuto anche come il primo campionato mondiale. Fra il 1920 ed il 1968 i tornei olimpici furono dichiarati validi anche come campionato mondiali per quell'anno. Il primo campionato mondiale svoltosi in maniera autonoma fu disputato nel 1930, con la partecipazione di dodici nazionali. Il formato attuale del mondiale prevede la partecipazioni di 16 nazionali nel Gruppo A, di 12 nazionali suddivise in due gruppi nella Prima Divisione e di altre 12 nazionali suddivise in due gruppi nella Seconda Divisione. Qualora vi siano pi\u00f9 di 40 nazionali iscritte esse prendono parte alla Terza Divisione. Le squadre del Gruppo A sono suddivise in due gironi; le migliori quattro di ciascun gruppo compongono il quadro dei turni ad eliminazione diretta, al termine dei quali viene eletta la nazionale campione del mondo.\nIl Canada fu la prima potenza mondiale, capace di imporsi ben 12 volte fra il 1930 ed il 1952. L'Unione Sovietica partecip\u00f2 per la prima volta nel 1954 e presto divent\u00f2 la principale rivale del Canada. Dal 1963 fino al dissolvimento del 1991 l'Unione Sovietica fu in grado di dominare la scena con 20 campionati mondiali vinti. Durante quell'era solo altre tre nazioni andarono a medaglie: Canada, Cecoslovacchia e Svezia. Dopo la caduta del comunismo emersero le nazionali della Russia dal 1992, mentre quelle della Repubblica Ceca e della Slovacchia dal 1993. Dagli anni 2000 la lotta per il titolo mondiale si ampli\u00f2 fino a contare sei nazionali ai primi posti nel ranking IIHF: il Canada, la Repubblica Ceca, la Finlandia, la Russia, la Svezia, gli Stati Uniti e la Slovacchia.\nStanley Cup.\nLa Stanley Cup \u00e8 il trofeo con cui ogni anno viene premiata la squadra vincitrice dei playoff della National Hockey League. La Stanley Cup \u00e8 il pi\u00f9 antico trofeo sportivo professionistico dell'America settentrionale, ed \u00e8 circondato da numerose leggende, la pi\u00f9 antica delle quali \u00e8 la bevuta di champagne dalla cima della coppa da parte della squadra vincente. A differenza degli altri trofei delle leghe professionistiche nordamericane non viene realizzata una nuova Stanley Cup ogni anno; i vincitori del trofeo possono tenere il trofeo fino alla proclamazione di un nuovo vincitore. \u00c8 inoltre l'unico trofeo negli sport professionistici che reca il nome dei giocatori della squadra vincente, degli allenatori, dei dirigenti e dello staff incisi sul suo calice. Il trofeo originale \u00e8 realizzato in argento, alto 18,5\u00a0centimetri e dal diametro di 29\u00a0centimetri. La Stanley Cup attuale, sovrastata da una copia del trofeo originale, \u00e8 realizzata in argento e lega di nichel. Il trofeo odierno \u00e8 altro 89,54\u00a0centimetri e pesa 15,5\u00a0chilogrammi.\nChiamata in origine \"Dominion Hockey Challenge Cup\", la coppa fu donata nel 1892 dall'allora governatore Lord Stanley alla miglior squadra dilettantistica del Canada. Nel 1915 le due leghe professionistiche allora esistenti, la National Hockey Association e la Pacific Coast Hockey Association, raggiunsero un gentlemen's agreement con cui le squadre vincitrici dei rispettivi campionati si sarebbero incontrate l'una contro l'altra per contendersi il trofeo della Stanley Cup. Dopo una lunga serie di creazioni e trasformazioni delle leghe professionistiche a partire dal 1926 divent\u00f2 de facto il trofeo riservato alla vincitrice della NHL. La coppa fu dichiarata de jure solo nel 1947."}
{"id": "327629", "revid": "767487", "url": "https://it.wikipedia.org/wiki?curid=327629", "title": "Enigma (film 2001)", "text": "Enigma \u00e8 un film del 2001 diretto da Michael Apted, prodotto da Mick Jagger (che compare in un cameo) e tratto dall'omonimo romanzo di Robert Harris.\nLa seconda guerra mondiale fa da sfondo ad una storia in cui si incrociano importanti eventi storici e le vicende personali dei protagonisti. Il personaggio principale \u00e8 un collaboratore immaginario di Alan Turing, un matematico che ha avuto un grande peso durante la guerra per lo studio della decodifica dei sistemi di cifratura tedeschi, oltre al porre le basi di vari concetti dell'informatica moderna e che nel libro di Harris compare come co-protagonista ma la cui presenza nella sceneggiatura ricavata dal libro e poi nel film stesso \u00e8 stata tagliata per ragioni cinematografiche.\nTrama.\nNel 1943, durante la seconda guerra mondiale, gli Alleati devono spedire un grande carico di approvvigionamenti dall'America all'Inghilterra. Ma l'Atlantico \u00e8 infestato dai sottomarini U-Boot tedeschi. Per evitare il fallimento della missione, \u00e8 necessario riuscire a decodificare le trasmissioni dei tedeschi, cifrate attraverso la macchina \"Enigma\", in modo da conoscere la posizione degli U-Boot ed evitarli.\nGli inglesi, grazie a menti geniali come quella di Tom Jericho, il protagonista (nella realt\u00e0, Alan Turing), riescono inizialmente a decifrare i messaggi prodotti tramite Enigma. A favorirli anche il ritrovamento, in un U-Boot catturato, di una macchina Enigma completa di istruzioni per il decrittaggio. Ciononostante le successive evoluzioni della macchina Enigma lasciano nuovamente l'intelligence anglosassone all'oscuro dei movimenti dei tedeschi.\nTom Jericho, appena rientrato a Bletchley Park (luogo dove erano riunite le migliori menti al servizio dell'intelligence) dopo un periodo di riposo dovuto ad un esaurimento nervoso, si trova a dover affrontare il problema. Ad aumentare i suoi problemi c'\u00e8 inoltre Claire, la donna che aveva conosciuto l\u00e0 e di cui si era innamorato, e che adesso \u00e8 misteriosamente sparita nel nulla.\nCos\u00ec, con l'aiuto di Hester Wallace, amica di Claire, Jericho indaga per far luce sul mistero della scomparsa della donna e sul suo legame con alcuni messaggi tedeschi svaniti insieme a lei una volta decifrati. I due si troveranno nei guai e scopriranno qualcosa che non si sarebbero aspettati."}
{"id": "327632", "revid": "20908", "url": "https://it.wikipedia.org/wiki?curid=327632", "title": "Triple-Gold-Club", "text": ""}
{"id": "327634", "revid": "2225899", "url": "https://it.wikipedia.org/wiki?curid=327634", "title": "Mohammed Arkoun", "text": "\u00c8 stato uno dei pi\u00f9 qualificati studiosi dell'Islam. In oltre 30 anni di carriera di ricerca, \u00e8 stato un intelligente critico delle tensioni legate ai processi di modernizzazione del mondo islamico, oltre che un coraggioso intellettuale, teso a sostenere e a difendere il riformismo e l'umanesimo islamico.\nBiografia.\nCarriera accademica.\nNato a Taourirt-Mimoun, Cabilia, Algeria, nel 1928, ha studiato alla Facolt\u00e0 di Lettere dell'Universit\u00e0 di Algeri ed all'universit\u00e0 della Sorbona a Parigi (agr\u00e9g\u00e9 in Lingua e Letteratura araba nel 1956 e Ph.D. nel 1968).\nLa sua fama accademica gli viene dagli studi che condusse sullo storico e filosofo Miskawayh. Quando giunse ad interrogarsi su come si potesse ripensare l'Islam nel mondo contemporaneo, il suo approccio equilibrato consent\u00ec di affrontare la questione, proponendo un'alternativa intelligente alle interpretazioni troppo ideologizzate che dominavano il dibattito, tanto nel mondo islamico quanto nell'Occidente non musulmano.\nCome direttore della rivista, edita a Parigi, di \"Arabica\" ha mantenuto l'elevato standard scientifico della testata, ampliando i suoi ambiti d'indagine e svolgendo un apprezzabile ruolo nel formare gli studiosi dell'Islam in lingue occidentali. \u00c8 autore di numerosi volumi in francese, inglese e arabo, tra cui, di recente: \"Rethinking Islam\" (\"Ripensare l'islam\", Boulder, Colorado, 1994), \"L'immigration: d\u00e9fis et richesses\" (\"L'immigrazione: sfide e ricchezze\", Parigi, 1998) e \"The Unthought in Contemporary Islamic Thought\" (\"L'impensato nel pensiero islamico contemporaneo\", Londra, 2002). I suoi studi pi\u00f9 brevi sono stati pubblicati su molte riviste accademiche e le sue opere sono state tradotte in numerose lingue (si veda pi\u00f9 avanti).\nNel luglio del 1996 \u00e8 stato decorato dallo Francia con la Legion d'onore. Nel 2001 gli \u00e8 stato chiesto di tenere le Gifford Lectures, che consentono agli studiosi di valore di dare il loro contributo al progresso del pensiero teologico e filosofico, e gli venne anche conferito il 17\u00ba Giorgio Levi Della Vida Award per il contributo da lui dato agli studi islamici nel corso di tutta la sua carriera.\nMohammed Arkoun ha insegnato all'universit\u00e0 di Lyon II (1969-1972), e poi, come Professore Ordinario, a , Paris III (Sorbona) e alla Sorbonne Nouvelle (1972-1992). \u00c8 stato membro del \"Wissenschaftkolleg\" di Berlino (1986-1987 e 1990) e dell\"'Institute for Advanced Studies\" di Princeton, New Jersey, U.S.A (1992-1993), \"visiting professor\" all'University of California, Los Angeles (1969), alla Princeton University (1985), alla Temple University, all'Universit\u00e0 di Louvain-la-Neuve, Belgio,(1977-1979), al Pontificio Istituto di Studi Arabi di Roma e all'Universit\u00e0 di Amsterdam (1991-1993). Fa inoltre parte della commissione giudicatrice del Premio Aga Khan per l'Architettura.\nFu Professore Emerito alla Sorbona, oltre che \"directeur des r\u00e9cherche\" e membro del Consiglio di Amministrazione dell'Institut for Ismaili Studies di Londra.\nLa morte.\nIl 14 settembre 2010 all'et\u00e0 di 82 anni Mohammed Arkoun \u00e8 morto a Parigi a causa di un cancro al fegato."}
{"id": "327639", "revid": "1782831", "url": "https://it.wikipedia.org/wiki?curid=327639", "title": "Romanzi di Forgotten Realms", "text": "I Romanzi di \"Forgotten Realms\" \u00e8 una lista che elenca i romanzi fantasy basati sull'ambientazione \"Forgotten Realms\", in ordine cronologico, seguendo il Calendario delle Valli, abbreviato in CV, tradotti e pubblicati in Italia ad opera della casa editrice Armenia. Gli originali, in inglese, sono stati pubblicati da TSR e Wizards of the Coast.\nTrilogia di Elminster (212-767 CV).\nAutore: Ed Greenwood\nTrilogia degli elfi scuri (1297-1347 CV).\nAutore: R.A. Salvatore\nI cavalieri di Myth Drannor (1348 CV).\nAutore: Ed Greenwood\nIl terzo romanzo \u00e8 ancora inedito in Italia\nTrilogia delle terre perdute (1351-1357 CV).\nAutore: R.A. Salvatore\nTrilogia di Maztica (1352-1362 CV).\nAutore: Douglas Niles\nLa saga di Shandril (1357 CV).\nAutore: Ed Greenwood\nIl terzo romanzo \u00e8 ancora inedito in Italia\nL'eredit\u00e0 di Drizzt (1357-1364 CV).\nAutore: R.A. Salvatore\nTrilogia degli Avatar (1358 CV).\nAutori: Scott Ciencin e Troy Denning (entrambi con lo pseudonimo di \"Richard Awlinson\")\nIn lingua originale altri due romanzi facevano parte della \"Avatar Series\"\nLuci e ombre (1361 CV).\nAutore: Elaine Cunningham\nThe cleric quintet (1361-1362 CV).\n(The Cleric Quintet) \nAutore: R.A. Salvatore\nI sentieri delle tenebre (1364-1370 CV).\nAutore: R.A. Salvatore\nOriginariamente la serie comprendeva anche \"Il servitore della reliquia\", poi incluso nella trilogia \"I soldati di ventura\".\nI soldati di ventura (1366-1368 CV).\nAutore: R.A. Salvatore\nLa lama del cacciatore (1370-1371 CV).\nAutore: R.A. Salvatore\nTransizioni (1372-1472 CV).\nAutore: R.A. Salvatore\nLa guerra della regina ragno (1372 CV).\nAutori: Richard Lee Byers, Thomas M. Reid, Richard Baker, Lisa Smedman, Philip Athans, Paul S. Kemp (supervisione di R.A. Salvatore)\nL'epopea di Elminster (1372-1373 CV).\nAutore: Ed Greenwood\nIn lingua originale facevano parte della \"Elminster Series\" come la \"Trilogia di Elminster\"\nTrilogia di Erevis Cale (1373 CV).\nAutore: Paul S. Kemp\nArmenia ha dichiarato che, a causa del poco successo, non pubblicher\u00e0 i seguiti di questo romanzo\nLa guerra del crepuscolo (1374 CV).\nAutore: Paul S. Kemp\nArmenia ha dichiarato che, a causa del poco successo, non pubblicher\u00e0 i seguiti di questo romanzo"}
{"id": "327646", "revid": "22475", "url": "https://it.wikipedia.org/wiki?curid=327646", "title": "L'identit\u00e0 sessuale dai Greci a Freud", "text": "L'identit\u00e0 sessuale dai Greci a Freud \u00e8 un saggio storico scritto da Thomas Laqueur nel 1990, che indaga sulle diverse rappresentazioni dei generi sessuali dagli antichi Greci in poi.\nIl destino \u00e8 l'anatomia.\nL'ossimorico corpo monosessuale, dove i confini tra maschio e femmina sono politici: differenza e desiderio sono modellati pi\u00f9 dalla retorica che dalla biologia.\nLa rappresentazione del sesso.\nLa natura del sesso \u00e8 il risultato non della biologia, ma dei bisogni che noi portiamo nel parlarne.\nNulla di specificatamente corporeo \u00e8 peculiare a ciascun sesso.\nIl doppio significato medievale-rinascimentale della parola \"cosmos\" (microcosmo, il corpo; macrocosmo, l'universo): la nuova scienza, 'autonoma' dalle autorit\u00e0 del passato, era in realt\u00e0 ben radicata in questa tradizione metaforica. (Ad esempio le specie vegetali del genere \"Orchis\" eccitavano l'appetito venereo \"in virt\u00f9 della loro somiglianza coi testicoli\". J. Tanner: \"Nell'uomo, come in un cannocchiale, pu\u00f2 essere vista Madre Terra\". L'uomo \u00e8 una mappa-epitome dell'universo. Le mestruazioni sono chiamate \"fiori\" della donna, la biologia funge da immagine, da cassa di risonanza della poesia. \u00c8 un modello grottesco del corpo umano (\"carnevalesco\", direbbe Michail Bachtin), cosmico, universale, sociale, i cui avvenimenti essenziali sono le espulsioni, attraverso pene(/vagina) e intestino.\nLa rappresentazione dell'unico sesso in un mondo bisessuale.\n\"Del corpo si scrive, e lo si raffigura, come se rappresentasse il regno del genere e del desiderio, in cui le differenze sono solo di grado. Ne Il Cortegiano di Baldassarre Castiglione \u00e8 vivacemente dibattuto se un corpo 'eccessivo' non femminilizzi il maschio o viceversa. Montaigne e A. Par\u00e9 testimoniano entrambi un caso di cambiamento di sesso: la spiegazione \u00e8 che un accesso di calore avrebbe spinto improvvisamente fuori dall'utero/pene i testicoli. Questo pu\u00f2 accadere, ma non pu\u00f2 accadere l'opposto: sarebbe un paradosso. Montaigne attribuisce molta importanza alla forza dell'immaginazione, ma a volte sembra piuttosto fantasticare sul \"suo\" pene. Alla corte di Francesco I di Francia l'anatomista Estienne produce \"immagini anatomiche\" che catturano l'occhio per la teatralit\u00e0 spettacolare, non per i loro organi. \u00c8 la superficie che conta, \"il teatro, il gioco delle apparenze\": cos\u00ec anche nel \"Ragionamento della Nanna\" di Pietro Aretino.\nSesso, genere, medici e legge.\nIn certi casi il pene viene considerato uno \"status\" sociale. Anche nel caso dell'ermafrodito di Rouen, nonostante l'attenzione clinica per gli organi, la questione principale era: \u00e8 costui degno di occupare il rango di maschio? L'escissione di Henrika Schuria (lesbica che penetrava le compagne col clitoride) mostra come solo l'isomorfismo pene/utero sia accettato: l'isomorfismo pene/clitoride (per noi moderni forse pi\u00f9 accettabile) invece infastidisce.\nPer le autorit\u00e0 il passaggio da un sesso all'altro doveva essere avvenuto in seguito ad un incidente, in maniera istantanea: cos\u00ec come istantaneo era il cambiamento di \"status\" della donna con il matrimonio. Parlando di una donna che si finge maschio, Montaigne usa la terza persona maschile finch\u00e9 essa non viene riconosciuta come femmina.\nP. Zacchia risolve giuridicamente la questione dell'ermafroditismo con la sua opera \"Qu\u00e6stionum medico-legalium\": 19 pagine \"in folio\" su \"chi debba essere detto uomo e chi donna\": sugli ermafroditi maschi o femmina pu\u00f2 decidere l'osservatore professionalmente esperto. Eppure, anche nell'apparentemente arido lessico legale \u00e8 permesso ravvedere l'ideologia: l'ermafrodito il cui membro \u00e8 sufficientemente grande per essere considerato maschile, gode del \"beneficium clitoridis\" (e non, pi\u00f9 semplicemente, di un \"amplificatio clitoridis\"). In realt\u00e0 in Zacchia linguaggio politico, giuridico, biologico, sono la stessa cosa.\nPerch\u00e9 una femmina pu\u00f2 diventare maschio ma non viceversa? Per ragioni anatomiche? No, per un elementare principio di termodinamica: \"la natura tende sempre a ci\u00f2 che \u00e8 pi\u00f9 perfetto\".\nWilliam Harvey.\n\"Disputations touching the Generation of Animals\", di William Harvey, \u00e8 \"l'ultima grande esposizione della generazione e del corpo profondamente ancorata all'estetica politica e del modello monosessuale\". Al contrario dell\"'Exercitatio\", le \"Disputations\" sono un'\"opera aperta\", ed inconcludente, nella quale non si riesce ad abbattere il modello monosessuale, e la politica tracima ancora nella scienza. Eppure Harvey abbandona Aristotele, sostenendo che causa materiale ed efficiente si trovano entrambe nella femmina. E abbandona Galeno, smentendo che i fluidi (semi) maschili e femminili si mescolino nell'atto del concepimento. Per Harvey lo sperma accende l'uovo agendo per contagio: \u00e8 'stella', portatore della fiamma celeste. L'orgasmo femminile non \u00e8 segno di inseminazione, ma resta l'apice della forza vitale del corpo. \"Lo sperma permette a un'idea - il \"primordium\" o uovo - di essere generato nel cervello uterino della donna\".\nLa scoperta dei sessi.\nIl capitolo ricostruisce il crollo del modello monosessuale e il progressivo insediamento dei \"due sessi\": conseguenza di una rivoluzione epistemologica e socio-politica.\nIl sesso socializzato.\nMentre la nuova scienza del sesso si intreccia con le rivendicazioni culturali, il modello monosessuale d\u00e0 prove della sua perdurante vitalit\u00e0."}
{"id": "327647", "revid": "9", "url": "https://it.wikipedia.org/wiki?curid=327647", "title": "Le Monde Diplomatique", "text": ""}
{"id": "327650", "revid": "92723", "url": "https://it.wikipedia.org/wiki?curid=327650", "title": "Apparizioni e altre manifestazioni mariane", "text": "Le apparizioni mariane sono presunte manifestazioni di Maria, madre di Ges\u00f9; sarebbero testimoniate da una o pi\u00f9 persone, singolarmente o ripetutamente, in luoghi e tempi differenti. \nSpesso prendono il nome dalla citt\u00e0 nella quale avrebbe avuto luogo il fenomeno, o dal nome dato a Maria nel caso specifico, o dal suo aspetto. Il fenomeno \u00e8 molto frequente nella storia del cristianesimo, fino dall'anno 40 d.C., in cui la Madonna sarebbe apparsa all'apostolo Giacomo e si sarebbe intensificato nel corso del XIX e soprattutto del XX secolo.\nUna successiva apparizione di cui si ha notizia risale al 352, quando la Vergine sarebbe apparsa contemporaneamente a una coppia della nobilt\u00e0 patrizia e a papa Liberio, chiedendo la costruzione di una chiesa. Secondo la tradizione, la chiesa fu effettivamente costruita nel luogo dove un secolo dopo fu eretta la Basilica di Santa Maria Maggiore a Roma. Ancora oggi se ne festeggia la ricorrenza il 5 agosto, festivit\u00e0 della Madonna della Neve.\nTalvolta le presunte apparizioni sarebbero avvenute nello stesso luogo per un periodo di tempo prolungato. Nella maggior parte dei casi, solo poche persone riferiscono di aver visto Maria.\nNel lessico religioso del cattolicesimo, un'apparizione mariana \u00e8 una visione che una o pi\u00f9 persone avrebbero avuto di Maria, madre di Ges\u00f9, nell'atto di rivolgersi a loro con parole o gesti. Nel caso in cui i fenomeni non siano visivi ma solo uditivi, si definiscono \"locuzioni\", espressione usata anche nel caso di esperienze mistiche riguardanti \"messaggeri\" diversi dalla Madonna.\nApparizioni mariane secondo la Chiesa cattolica.\nSecondo la dottrina della Chiesa cattolica, la rivelazione pubblica \u00e8 terminata con la morte dell'ultimo Apostolo e dopo che \u00e8 stato completato il Nuovo Testamento. Per\u00f2, sempre secondo la dottrina, \u00ablungo i secoli ci sono state delle rivelazioni chiamate \"private\", alcune delle quali sono state riconosciute dall'autorit\u00e0 della Chiesa\u00bb. La possibilit\u00e0 di tali rivelazioni non \u00e8 dunque messa in dubbio dalla teologia cattolica. Fra le presunte rivelazioni, apparizioni o manifestazioni di vario tipo, un ruolo privilegiato rivestono quelle di Maria, Madre di Dio e madre dei viventi. San Luigi Maria Grignion de Montfort spiega come \"Dio vuole dunque rivelare e far conoscere Maria, il capolavoro delle sue mani, in questi ultimi tempi perch\u00e9 era rimasta nascosta durante la sua vita terrena a causa della sua umilt\u00e0...ed essendo lei il mezzo sicuro e la via diritta e immacolata per andare a Ges\u00f9 Cristo e trovarlo perfettamente\".\nLa Chiesa cattolica considera le apparizioni mariane come degli interventi di una Mamma in favore dei suoi figli, e consente la devozione universale solo dopo un processo di investigazione (anche con supporti tecnico-scientifici) cui pu\u00f2 seguire l'approvazione.\nIn generale la Chiesa ammette che la maggior parte delle apparizioni rimane non verificata, e potrebbe essere spiegata con fenomeni naturali o spiegabili scientificamente. I destinatari diretti di un'apparizione non possono invece esimersi da prestare loro un assenso fermo. Nel corso della storia, la Gerarchia ecclesiastica ha sovente mantenuto un atteggiamento scettico nei confronti delle asserite apparizioni.\nOrdinariamente i fenomeni di presunta visione e di locuzione sono quasi sempre concomitanti. Sia le visioni sia le locuzioni possono essere, secondo la teologia, di tre tipi: corporali, immaginarie o intellettuali. Nel primo caso il fenomeno straordinario sarebbe prodotto all'esterno del nostro corpo e verrebbe percepito dai nostri sensi normalmente. Nel secondo caso le percezioni avverrebbero tramite l'immaginazione ma con chiarezza. Nelle visioni o locuzioni intellettuali la percezione avverrebbe direttamente nell'intelletto senza il concorso dei sensi interni ed esterni. In particolare, secondo il teologo Royo Marin, queste sfuggirebbero a ogni altro potere in quanto solo la divinit\u00e0 avrebbe accesso alle due facolt\u00e0 superiori dell'anima: l'intelletto e la volont\u00e0.\nApparizioni mariane approvate ufficialmente dalla Chiesa cattolica.\nIn assenza di un elenco ufficiale da parte della Chiesa cattolica, che si limita a considerare separatamente i singoli casi, \u00e8 possibile tentare un elenco dei casi riconosciuti, distinguendo opportunamente tra riconoscimento ufficiale e autorizzazione del culto. Un testo recente e dettagliato, il dizionario delle apparizioni del mariologo Ren\u00e9 Laurentin e di Patrick Sbalchiero, pur notando la variet\u00e0 delle formule di riconoscimento, cita le seguenti apparizioni:\nA queste apparizioni vanno aggiunte, in quanto riconosciute dalla Chiesa dopo la pubblicazione del dizionario citato, le seguenti:\nPer numerose apparizioni, pur non essendoci stato il riconoscimento ufficiale, \u00e8 stato per\u00f2 autorizzato il culto. Tra queste vi sono quelle di:\nAlcuni autori (per esempio Perrella, Cammilleri, Hierzenberger e Nedomansky, Antonino Grasso e Andrea Galli) considerano riconosciute alcune apparizioni non comprese nel testo di Laurentin e Sbalchiero.\nSono state inoltre approvate ufficialmente dalla Chiesa cattolica le seguenti manifestazioni mariane, anche se diverse dalle apparizioni:\nSicuramente i luoghi di presunte apparizioni pi\u00f9 conosciuti sono Lourdes e F\u00e1tima, in Europa, e Guadalupe, in America. Pi\u00f9 di sessanta, fra le migliaia di guarigioni riportate alla fonte di Lourdes, sono state classificate come \"inesplicabili\" dai medici del \"Bureau des constatations m\u00e9dicales\" (Ufficio delle constatazioni mediche), un centro medico specialistico istituito dalla Chiesa per esaminare presunti miracoli.\nAnche nel caso in cui un'apparizione mariana sia ritenuta autentica dall'autorit\u00e0 ecclesiastica, \u00e8 comunque considerata una rivelazione privata e quindi una \"fonte subalterna\" alla Parola di Dio, e la Chiesa non richiede ai fedeli di credervi. L'apparizione pu\u00f2 attirare l'attenzione su qualche aspetto della rivelazione ricevuta pubblicamente, per un motivo specifico, ma non pu\u00f2 mai aggiungere qualcosa di \"nuovo\" al deposito della fede.\nCriteri per valutare le apparizioni.\nIl 25 febbraio 1978 la Congregazione per la Dottrina della Fede, ha pubblicato le \"Norme della Congregazione per procedere nel Giudizio delle Apparizioni e Rivelazioni Presunte\", contenente le regole seguenti:\nI passi nell'indagine sono ordinati nel modo seguente: una valutazione iniziale dei fatti, basata sia su criteri positivi sia negativi:\nCriteri negativi.\nDopo questa indagine iniziale, se l'avvenimento risponde ai criteri positivi e negativi, si pu\u00f2 concedere un iniziale permesso precauzionale che praticamente stabilisce quanto segue: \"per il momento, non c'\u00e8 motivo di opporsi a ci\u00f2\". Questo permette la partecipazione pubblica nella devozione alla presunta apparizione.\nAlla fine, occorre dare un giudizio e una deliberazione definitiva, con l'approvazione o la condanna dell'evento.\nPosizione della Chiesa ortodossa.\nApparizioni mariane sono state riferite anche nell'ambito della tradizione ortodossa, come quella avvenuta nel X secolo a Costantinopoli nella chiesa di Santa Maria delle Blacherne. La Chiesa ortodossa ammette la possibilit\u00e0 di apparizioni mariane, connesse al ruolo di intercessione e custodia amorevole svolto dalla Madre di Dio. Non vengono per\u00f2 ritenute attendibili apparizioni dove vi siano messaggi e segreti rivelati a veggenti in tenera et\u00e0 o apparizioni che contengano richieste di sacrifici o preghiere riparatrici per i peccati del mondo, perch\u00e9 Cristo \u00e8 l'unico redentore e ciascun essere umano pu\u00f2 intercedere solo per i propri peccati e non per quelli di altri.\nPosizione delle Chiese evangeliche e protestanti.\nIn genere, le denominazioni del protestantesimo rifiutano tali fenomeni, attribuendoli a cause naturali (inganno, proiezione psicologica, allucinazioni, cause naturali) o sovrannaturali (manifestazioni del demonio).\nLe chiese evangeliche, quali le battiste, pentecostali, avventiste, le assemblee dei fratelli e in genere tutte le chiese fedeli ai fondamenti della Riforma protestante, non riconoscono questi fenomeni, neppure come potenzialmente possibili.\nSecondo i protestanti, Dio si rivela soltanto tramite la Bibbia, e per i pentecostali anche tramite manifestazioni dello Spirito Santo quali dono delle lingue e le profezie, ma mai attraverso apparizioni di morti.\nSecondo la dottrina protestante, anche se fossero davvero scientificamente dimostrati degli autentici miracoli, quali guarigioni connesse a queste apparizioni, andrebbero in ogni caso ascritti come origine a potenze occulte e ingannatrici, che assumono l'aspetto di Maria o di altri santi per ingannare le persone e allontanarle dall'autentica fede biblica. Secondo le Chiese riformate i fenomeni vanno quindi interpretati come frodi, manifestazioni del demonio o casi di necromanzia, quando non invece fenomeni causati da disturbi psichici quali isteria, allucinazione o anche solo proiezione psicologica.\nLa Scrittura parla ampiamente di falsi profeti con falsi prodigi: Queste apparizioni sono considerate sostanzialmente una forma particolare di spiritismo e idolatria, anche se piamente mascherati, ma del tutto condannato da Dio: .\nStudi scientifici.\nIl fenomeno sociale delle apparizioni mariane e degli eventi ad esse associati sono stati oggetto di studi antropologici e psicologici. Se il fedele cattolico pu\u00f2 interpretare le apparizioni come episodi reali di intervento divino, secondo il sociologo Michael P. Carroll, lo scienziato sociale deve perlopi\u00f9 ipotizzare che le apparizioni siano allucinazioni o illusioni ottiche, escludendo tuttavia a priori l'ipotesi dell'intervento divino, che lo condurrebbe \"ipso facto\" al di fuori del dominio della stessa scienza sociale.\nIl professor Antonio Cantelmi, presidente dell'Associazione italiana degli psichiatri e psicologi cattolici, parlando \"non da credente ma da uomo di scienza\", ha recentemente affermato: \"Oggi gli studi con la PET hanno consentito di provare che, quando alcune persone sostengono di avere un contatto intenso con Dio, si attivano nel loro cervello aree molto specifiche e non quelle che entrano in gioco in condizioni patologiche, come l'insorgere di fenomeni allucinatori...di conseguenza, entrare in contatto con la dimensione che trascende la realt\u00e0 visibile potrebbe appartenere non alla patologia ma a una dimensione diversa dell'uomo\".\nSecondo Freud, molte delle esperienze religiose pi\u00f9 estreme, quali le visioni allucinatorie, avevano origine nella necessit\u00e0 inconscia di sublimare impulsi aggressivi o una sessualit\u00e0 repressa. Il caso di Christoph Haizmann, pittore vissuto nel tardo Seicento, era stato oggetto di un suo lavoro del 1923.\nSe per Freud le esperienze religiose costituivano necessariamente una condizione patologica, essendo per lui la religione stessa un sistema di illusioni coltivate nel rifiuto della realt\u00e0 e in stati confusionari e allucinatori, manifestazioni di regressione infantile, la moderna psicologia ha un approccio meno drastico. Nella quarta revisione del \"Diagnostic and Statistical Manual of Mental Disorders\", manuale diagnostico e statistico dei disordini mentali pubblicato dall'American Psychiatric Association, viene inclusa una nuova categoria diagnostica denominata \"Problemi religiosi e spirituali\". Si raccomanda al terapeuta di tenere in considerazione la cultura di riferimento del soggetto. Per la prima volta i disturbi causati da esperienze religiose e spirituali vengono considerati dal DSM non necessariamente associati a disturbi psicopatologici: le esperienze visionarie non hanno necessariamente esiti negativi. In alcune culture, infatti, le allucinazioni a contenuto religioso vengono considerate del tutto normali.\nStudi freudiani.\nMichael Carroll e Patrick Marnham, indipendentemente, hanno studiato il fenomeno delle apparizioni mariane dal punto di vista geografico culturale. Carroll ha adottato un campione costituito da 49 casi relativi al periodo 1100-1896 e Marnham ha preso in esame un pi\u00f9 esteso campione costituito da 232 casi relativi al periodo 1928-1975. Entrambi trovano che una percentuale del tutto sproporzionata dei loro casi, tra il 27% e il 36%, si colloca in Italia, paese latino di tradizione cattolica con una forte presenza delle gerarchie ecclesiastiche di Roma e caratterizzato da una struttura familiare che, secondo Carroll, essendo \"matricentrata\", e cio\u00e8 centrata sulla figura della madre, e allo stesso tempo dominata da un'ideologia di esagerata mascolinit\u00e0, predispone in special modo al culto mariano. Altri paesi con un elevato numero di asserite apparizioni mariane sono la Francia, il Belgio, la Spagna, alcune regioni austro-germaniche. In Inghilterra le apparizioni erano molto frequenti prima del 1500 per scomparire quasi del tutto a seguito della riforma anglicana.\nIn un'ottica freudiana, le apparizioni mariane sono per le vedenti di sesso femminile un modo per sublimare i propri istinti sessuali repressi nei confronti del padre (realizzando la propria fantasia edipica, per via indiretta, attraverso un'identificazione nella figura della vergine Maria); per i vedenti di sesso maschile un modo per sublimare i propri istinti sessuali repressi nei confronti della madre (realizzando per via diretta la propria fantasia edipica verso la madre). Infatti, l'80% del campione considerato da Carroll \u00e8 costituito da persone sessualmente mature prive di evidente \"partner\" sessuale e, mentre i veggenti maschi riferiscono di apparizioni dove quasi sempre \u00e8 presente solo Maria (93% dei casi), le veggenti femmine hanno una maggiore probabilit\u00e0 di vedere Maria insieme ad altre figure adulte maschili (50% dei casi).\nLa correlazione osservata tra le asserite apparizioni e la loro collocazione geografica viene addotta come prova dell'origine puramente culturale di tali fenomeni, sebbene esso non sia pienamente sufficiente al fine di spiegare le differenze tra paesi di tradizione cattolica, ma solo tra questi e gli altri paesi di tradizioni culturali diverse. Le differenze tra paesi di tradizione cattolica, invece, sono spiegate da Carroll sulla base della distanza geografica da Roma, sede della Chiesa cattolica e dei suoi principali organi amministrativi.\nGli antropologi britannici Victor Turner ed Edith Turner sostengono inoltre che le apparizioni mariane abbiano la specifica funzione di rinforzare dottrine cattoliche tradizionali percepite dal clero come in pericolo o \u00absotto attacco\u00bb.\nIl caso Marpingen (1876).\nLo storico David Blackbourn ha raccontato le presunte visioni di Marpingen (1876) inserendole nel pi\u00f9 ampio contesto storico della Germania bismarckiana, caratterizzato dal clima di tensione del \"Kulturkampf\", sfociato in diffusi episodi di feroce discriminazione economica e sociale verso i cattolici tedeschi. La cittadina, che fu chiamata la \"Lourdes tedesca\", in poco tempo attrasse decine di migliaia di pellegrini. Le autorit\u00e0 prussiane intervennero militarmente per impedire quella che nell'ottica liberale era una manifestazione di ignoranza e superstizione e che era considerata come un pericolo per gli equilibri sociali e religiosi. L\"establishment\" protestante e liberale temeva infatti che il caso potesse essere manovrato dai vescovi cattolici tedeschi a scopi di propaganda religiosa. Le tre veggenti, dell'et\u00e0 di otto anni, furono inizialmente accusate di diffondere inganni e superstizioni, rinchiuse in una casa di correzione, poi affidate a un monastero e infine rilasciate nel 1878. Una delle tre, Margarethe Kunz, anni dopo, confess\u00f2 che l'intera storia era stata inventata, si era trattato \u00abdi una grande bugia\u00bb; i dettagli pi\u00f9 precisi le erano stati suggeriti dalle domande allusive degli adulti del paese. Kunz dichiar\u00f2 pubblicamente che, se le persone del posto non fossero state cos\u00ec disposte a crederle, non avrebbe continuato ad inventare sempre nuove bugie per giustificare le vecchie fino al punto in cui il costo di ammettere la verit\u00e0 non avesse assunto dimensioni tali da non poter pi\u00f9 tornare indietro. Blackbourn mostra, con un'attenta analisi delle prove, che non vi \u00e8 nessun motivo per non ritenere autentica la confessione di Kunz.\nIl caso Anneliese Michel e l'ipotesi del disturbo dissociativo.\nNegli anni settanta, il caso di Anneliese Michel suscit\u00f2 clamore in Europa. Affetta da una rara forma di epilessia, la ragazza si credeva posseduta da demoni. Abbandonate le cure mediche, si rivolse a sacerdoti cattolici che le praticarono rituali di esorcismo. Anneliese dichiar\u00f2 di aver visto la Vergine Maria che le aveva promesso che entro il 1\u00ba luglio 1976 \"tutto sarebbe andato bene\". A mezzanotte di quella data mor\u00ec, secondo l'autopsia per malnutrizione. I genitori e i due sacerdoti vennero condannati per omicidio colposo. Il suo caso fu oggetto di studi accademici. Secondo Jean Goodwin, Sally Hill e Reina Attias, la ragazza era affetta da disturbi dissociativi. Gli stessi autori, in un libro, ipotizzano inoltre che potesse aver subito violenza sessuale da uno degli esorcisti che l'avevano in cura e che l'espressione \"tutto andr\u00e0 bene\" potesse essere interpretata come manifestazione di un intento suicida che, se opportunamente riconosciuto da un professionista, avrebbe forse potuto salvarle la vita.\nElenco delle pi\u00f9 note presunte apparizioni mariane.\nSegue l'elenco di alcune delle pi\u00f9 note apparizioni mariane, con l'indicazione della data e del luogo in cui sarebbero avvenute e delle persone che le avrebbero avute. Solo alcune sono state riconosciute, dalla Chiesa cattolica o da altre Chiese."}
{"id": "327652", "revid": "17654", "url": "https://it.wikipedia.org/wiki?curid=327652", "title": "Das Liebesverbot", "text": ""}
{"id": "327654", "revid": "118139122", "url": "https://it.wikipedia.org/wiki?curid=327654", "title": "Olympia (teatro)", "text": "L\u2019Olympia \u00e8 uno storico teatro di Parigi, sito nel 9\u00ba arrondissement, al N. 28 del \"boulevard des Capucines\".\nStoria dell'Olympia.\nNato nel 1888 per volont\u00e0 di Joseph Oller e Charles Ziedler, che furono poi anche gli ideatori del Moulin Rouge, \u00e8 il pi\u00f9 antico \"music hall\" di Parigi ancora in attivit\u00e0.\nLa prima vedette a esibirvisi fu La Goulue, insieme con il suo gruppo di ballerine di can-can. In seguito accolse i maggiori artisti francesi, come Dalida (t\u00eate d'affiche), Mistinguett, Marie Dubas, Fr\u00e9hel, Yvonne George, Jos\u00e9phine Baker, Damia, Yvonne Printemps, o ancora Sheila, Mireille Mathieu, Laurent Gerra, Yves Duteil e Guy B\u00e9art.\nLa gloria del teatro, che poteva contenere sino a duemila persone, crebbe per poi arrestarsi nel periodo fra il 1929 e il 1944, in cui la sala venne trasformata in un cinema.\nNel 1954 ne fu nominato direttore Bruno Coquatrix, che mantenne l'incarico sino alla sua morte, nel 1979. Egli ne fece soprattutto un tempio della musica nazionale francese, ed in seguito apr\u00ec la scena anche ai pi\u00f9 significativi interpreti internazionali. Sotto la sua direzione si esibirono all'Olympia, fra gli altri, Georges Brassens, Gilbert B\u00e9caud, Johnny Hallyday, Dalida, Charles Aznavour, \u00c9dith Piaf, Adamo, Yves Montand, Dave Gahan, Olivera Vuco, Jacques Brel e Sylvie Vartan. Nel 1964 i Beatles e i Rolling Stones vi tennero i loro primi concerti importanti al di fuori dell'Inghilterra.\nNel 1971 \u00e8 stato registrato il disco dal vivo \"\u00c0 l'Olympia\" di Alan Stivell, considerato da alcuni critici tra i migliori album live di folk rock di sempre.\nMinacciato pi\u00f9 volte di demolizione, nel 1993, nel centenario dell'apertura, l'Olympia fu dichiarato patrimonio culturale dall'allora Ministro della Cultura francese, Jack Lang.\nCi\u00f2 fece s\u00ec che, dopo due anni di lavori, il teatro venisse ricostruito a pochi metri di distanza dalla vecchia sede, del tutto identico all'originale nella sua facciata e nei suoi famosi interni rossi.\nTra gli artisti italiani, Domenico Modugno, Renato Carosone, Jula de Palma, i Brutos, Rita Pavone, Mina, Ornella Vanoni, Mia Martini, Iva Zanicchi, Gigliola Cinquetti, Gilda Giuliani, Milva, Gerry Bruno, Angelo Branduardi, Paolo Conte, Francesco Guccini, Umberto Tozzi, Nino D'Angelo, Zucchero Fornaciari, Laura Pausini, Gigi D'Alessio, i Pooh, Claudio Baglioni, Patty Pravo, Lacuna Coil, Pino Daniele, Maria Carta, Gianmaria Testa e Massimo Ranieri."}
{"id": "327658", "revid": "228587", "url": "https://it.wikipedia.org/wiki?curid=327658", "title": "Lepus", "text": ""}
{"id": "327661", "revid": "31101", "url": "https://it.wikipedia.org/wiki?curid=327661", "title": "Lepus Europaeus", "text": ""}
{"id": "327662", "revid": "11684", "url": "https://it.wikipedia.org/wiki?curid=327662", "title": "Il corriere della sera", "text": ""}
{"id": "327664", "revid": "125150433", "url": "https://it.wikipedia.org/wiki?curid=327664", "title": "Jacopo Peri", "text": "Biografia.\nNato probabilmente a Roma, da una famiglia fiorentina, Peri studi\u00f2 a Firenze con Cristofano Malvezzi. Lavor\u00f2 in parecchie chiese fiorentine come organista e come cantante. In seguito, cominci\u00f2 a lavorare alla corte dei Medici, prima come cantante tenore e tastierista, poi come compositore.\nIl 1\u00ba settembre 1573 \u00e8 nominato cantante nella Basilica della Santissima Annunziata di Firenze ed il 1\u00ba febbraio 1579 organista della Badia Fiorentina.\nNel 1605 avviene la prima assoluta della favola teatrale in musica \"Il natal d'Ercole\" con il libretto di Michelangelo Buonarroti il Giovane, nel Casino di Antonio de' Medici, a Scandiano.\nPer molti anni partecip\u00f2 alla Camerata de' Bardi. Mise a punto - insieme a Giulio Caccini - il cosiddetto \"stile recitativo\", importante per la futura evoluzione del melodramma. Esercit\u00f2 una profonda influenza sui compositori del primo Seicento, ma le sue opere oggi sono eseguite molto raramente.\n\u00c8 spesso definito \"l'inventore dell'opera lirica\". Scrisse lo spartito della \"Dafne\" su libretto (forse non interamente musicato) di Ottavio Rinuccini, verso il 1597. La successiva \"Euridice\" (1600), sempre su libretto di Rinuccini, \u00e8 la pi\u00f9 antica opera lirica giunta sino a noi (alcuni brani dell\"Euridice\" furono per\u00f2 scritti da Giulio Caccini).\n\u00c8 sepolto in Santa Maria Novella, a Firenze."}
{"id": "327666", "revid": "1543377", "url": "https://it.wikipedia.org/wiki?curid=327666", "title": "Cronaca anglosassone", "text": "La Cronaca anglosassone \u00e8 una collezione di annali, scritta in inglese antico, che racconta la storia degli Anglosassoni. Il manoscritto originale della \"Cronaca\" \u00e8 stato scritto alla fine del IX secolo, probabilmente nel Wessex, durante il regno di Alfredo il Grande. Furono create molte copie della versione originale, che fu distribuita nei monasteri inglesi, dove venivano aggiornate indipendentemente le une dalle altre. In un unico caso, la Cronaca \u00e8 stata ancora aggiornata attivamente nel 1154.\nNove manoscritti sono sopravvissuti in modo completo o in parte, sebbene non tutti siano di uguale valore storico e nessuno di essi sia in versione originale. Sembra che il pi\u00f9 antico sia stato incominciato alla fine del regno di Alfredo, mentre il pi\u00f9 recente \u00e8 stato scritto nell'abbazia di Peterborough (\"Cronaca di Peterborough\") dopo un incendio scoppiato nel 1116. Quasi tutto il materiale della Cronaca \u00e8 scritto sotto forma di annali, per anno; le parti pi\u00f9 antiche sono datate 60 a.C. (la data degli annali che indicano l'invasione di Cesare in Britannia), e le fonti storiche fanno seguito agli anni in cui la Cronaca fu scritta, nel momento in cui contemporaneamente iniziarono le documentazioni. Questi manoscritti collettivamente vengono chiamati \"la Cronaca Anglosassone\".\nLa Cronaca non \u00e8 obiettiva: ci sono occasioni in cui il confronto con altre fonti medioevali fa capire che gli amanuensi che l'hanno scritta hanno omesso degli eventi o hanno raccontato una versione di parte delle storie; ci sono anche alcuni punti in cui le diverse versioni si contraddicono l'un l'altra. Presa nel suo insieme, comunque, la Cronaca \u00e8 la fonte storica pi\u00f9 importante per il periodo vissuto in Inghilterra tra la partenza dei Romani e i decenni che seguirono la conquista dei Normanni. Molte delle informazioni date dalla Cronaca non sono scritte da nessun'altra parte. Inoltre, i manoscritti sono importanti fonti per la storia della lingua Inglese; in particolare, il pi\u00f9 recente, il \"Peterborough text\", contiene, nell'ultima registrazione, uno dei pi\u00f9 antichi esempi esistenti del Middle English (Inglese medio).\nSette dei nove manoscritti rimasti e alcuni frammenti si trovano ora nella British Library. Gli altri due si trovano nella \"Bodleian Library\" a Oxford e nella \"Parker Library\" del Corpus Christi College, a Cambridge.\nIl termine \"anglosassone\" sembra essere un'aggiunta successiva, dato che la prima edizione, stampata nel 1692, era intitolata \"Chronicum saxonicum\".\nComposizione.\nTutti i manoscritti rimasti sono copie, quindi non \u00e8 noto per certo dove o quando sia stata scritta la prima versione della Cronaca. Generalmente si conviene che la versione originale fu scritta verso la fine del nono secolo, da uno scriba del Wessex. Dopo che fu completata la stesura della Cronaca originale, furono scritte delle copie e vennero distribuite ai vari monasteri. Ulteriori copie furono scritte per una distribuzione pi\u00f9 rapida o per prendere il posto di manoscritti andati persi e alcune furono aggiornate indipendentemente le une dalle altre. Alcune di queste ultime copie sono pervenute a noi.\nIl manoscritto esistente pi\u00f9 antico, \"The Winchester Chronicle\", \u00e8 stato scritto da un solo scriba fino all'anno 891. Lo scriba scrisse il numero dell'anno, DCCCXCII, a margine della riga seguente; il materiale successivo fu scritto da altri scribi. Questo sembra collocare la composizione della cronaca non pi\u00f9 tardi dell'892; un'ulteriore prova \u00e8 fornita dall'uso della Cronaca da parte del vescovo Asser che si trova nel suo lavoro \u201c\"Life of King Alfred\u201d \"composta nell'893. \u00c8 risaputo che il manoscritto di Winchester \u00e8 molto vicino all'originale Cronaca; nonostante ci\u00f2, non c'\u00e8 nessuna prova che la Cronaca sia stata composta a Winchester. \u00c8 inoltre difficile stabilire la data della composizione, ma generalmente si pensa che le Cronache vennero scritte durante il regno di Alfredo il Grande (871 \u2013 99), dato che Alfredo cerc\u00f2 deliberatamente di far rivivere l'istruzione e la cultura durante il suo regno e incoraggi\u00f2 l'uso dell'inglese come lingua scritta. Le Cronache, cos\u00ec come la distribuzione delle copie agli altri centri di cultura, possono essere una conseguenza dei cambiamenti introdotti da Alfredo.\nManoscritti.\nDei nove manoscritti rimasti sette sono scritti interamente con un Old English (inglese antico, detto anche anglosassone). Uno dei quali chiamato \u201c\"Bilingual Canterbury Epitome\u201d, \"\u00e8 in Old English con la traduzione di ogni annale in latino. Un altro manoscritto, \u201c\" \"Peterborough Chronicle\"\u201d \"\u00e8 in Old English tranne l'ultima registrazione che \u00e8 scritta nel primo Middle English. Il pi\u00f9 vecchio (Corp. Chris. MS 173) \u00e8 conosciuto come \u201c\"The Winchester Chronicle\"\u201d o \"the \u201cParker Chronicle\u201d\"(in onore di Matthew Parker, un vescovo di Canterbury, che una volta lo possedeva). Sei dei manoscritti furono stampati in un'edizione del 1861 per la \u201cRolls Series\u201d da Benjamin Thorpe con il testo disposto in colonne e contrassegnate dalla A alla F. Seguendo questa convenzione i tre manoscritti aggiuntivi sono spesso chiamati [G], [H] e [I]. I manoscritti sopravvissuti sono elencati qui sotto.\nI manoscritti sopravvissuti sono:\nLa versione A \u00e8 di particolare importanza per la datazione della cronaca. Il manoscritto \u00e8 stato redatto da tredici o quattordici scrivani il primo dei quali scrisse attorno all'891. Per questa ragione la composizione della cronaca \u00e8 generalmente datata al regno di re Alfredo il Grande.\nImportanza.\nLa Cronaca Anglosassone \u00e8 la pi\u00f9 importante fonte per la storia inglese nel periodo anglosassone. Senza la Cronaca e la \"Historia ecclesiastica gentis Anglorum\" (la storia ecclesiastica della popolazione inglese) di Beda, sarebbe stato impossibile scrivere la storia dell'Inghilterra a partire dai Romani fino alla conquista dei Normanni. \u00c8 chiaro che le documentazioni e alcuni tipi di annali iniziarono a essere redatti in Inghilterra nel primo periodo di diffusione del Cristianesimo, ma nessun'altra fonte sopravvive nella sua forma originale. Subito furono incorporati in lavori successivi, e si pensa che probabilmente la Cronaca contenga molte di queste parti. La storia che racconta infatti non raccoglie solo gli eventi dei quali furono testimoni i suoi redattori, ma reca informazioni registrate dagli annalisti pi\u00f9 antichi.\nLa sua importanza non \u00e8 esclusivamente di natura storica, ma anche linguistica, testimoniando lo sviluppo della lingua inglese. I brani contenuti nella \"The Peterborough Chronicle\", ad esempio, passano dall'inglese arcaico standard letterario al primitivo inglese dell'et\u00e0 di mezzo dopo il 1131.\nLa Cronaca reca - a partire dal decimo secolo - alcune poesie in inglese arcaico redatte per celebrare le figure regali e i loro successi: \"The Battle of Brunanburh\" (937), sulla vittoria di re \u00c6thelstan contro le forze combinate dei Vichinghi, degli Scozzesi e dei Britannici Strathclyde, e cinque poesie pi\u00f9 corte, \"Capture of the Five Boroughs\" (942), \"The Coronation of King Edgar\" (973), \"The Death of King Edgar\" (975), \"The Death of Prince Alfred\" (1036), and \"The Death of King Edward the Confessor\" (1065).\nAffidabilit\u00e0 e fonti.\nDopo che fu scritta la cronologia originale, le copie furono conservate in diversi monasteri, dove furono aggiornate indipendentemente l'uno dall'altro. Talvolta, venivano riportati fatti considerati importanti per la gente del luogo (come la fertilit\u00e0 di un raccolto o la scarsit\u00e0 di api), mentre erano trascurati eventi politici distanti, anche se di grande importanza. L'esame combinato dei singoli annali ha comunque permesso agli studiosi di avere un quadro d'insieme e di produrre un documento che \u00e8, di fatto, la prima storia continuativa scritta da europei nella loro lingua. \nAlcuni degli annali sono derivati da fonti precedenti, quali Prospero di Aquitania e san Beda il Venerabile, come dimostrato dalla trattazione del 430:\nProspero di Aquitania scrisse questo nella trattazione dell'anno 430: \"Palladio fu mandato da Papa Celestino presso gli scoti che credevano in Cristo e fu ordinato vescovo (il primo per loro)\". Beda seppe di questa storia che fu ripetuta da lui: \"Nell'anno 430 Palladio fu mandato da Papa Celestino presso gli scoti che credevano in Cristo per diventare il loro primo vescovo\". L'anno 430 venne poi copiato nella prima versione della \"Cronaca anglosassone\" (versione A, scritta nell'891): \"430. In questo anno il vescovo Palladio fu mandato da Papa Celestino agli scoti per rafforzare la loro fede\". Ma durante il XII secolo il manoscritto fu modificato: \"\u2026 Palladio (o Patrizio)\u2026\". In un'altra versione (versione E, scritta nel 1121) Palladio scompare e viene sostituito da Patrizio: \"430. In questo anno Patrizio fu mandato da papa Celestino per predicare il battesimo agli scoti\".\n\u00c8 da notare come la storia cambi un poco per mano di ciascun scrivano. Cos\u00ec partendo da Palladio inviato tra gli irlandesi gi\u00e0 cristiani, si arriva ad una storia su Patrizio, inviato a convertire gli irlandesi.\nAltre notizie sono invece del tutto inventate."}
{"id": "327667", "revid": "1543377", "url": "https://it.wikipedia.org/wiki?curid=327667", "title": "Historia ecclesiastica gentis Anglorum", "text": "La Historia ecclesiastica gentis Anglorum (lett. \"Storia ecclesiastica del popolo inglese\") \u00e8 un'opera in latino, scritta da Beda il Venerabile, che tratta della storia della Chiesa inglese e, pi\u00f9 in generale della storia dell'Inghilterra, dal tempo di Cesare all'anno 731, con particolare attenzione al conflitto tra la Chiesa di Roma e il Cristianesimo celtico. \u00c8 considerata una delle fonti pi\u00f9 importanti per la storia anglosassone e ha giocato un ruolo chiave nello sviluppo dell'identit\u00e0 nazionale inglese. Si ritiene che sia stata completata quando Beda aveva circa sessant'anni, nel 731.\nPanoramica.\nLa \"Historia ecclesiastica gentis Anglorum\", \u00e8 l'opera pi\u00f9 conosciuta di Beda. Completata nel 731 circa, il primo dei cinque libri di cui si compone prende l'avvio con una panoramica geografica, quindi tratteggia la storia dell'Inghilterra, a partire dall'invasione cesariana del 55 a.C. Un breve resoconto sul Cristianesimo nella Britannia romana, comprendente il martirio di sant'Albano, \u00e8 seguito dal viaggio missionario di Agostino di Canterbury in Inghilterra nel 597, che port\u00f2 il Cristianesimo agli Anglosassoni. Il secondo libro ha inizio con la morte di Gregorio Magno nel 604, e segue i successivi progressi del Cristianesimo nel Kent e i primi tentativi di evangelizzare il Regno di Northumbria: essi incontrarono una temporanea battuta d'arresto quando Penda, il pagano re di Mercia, uccise il neoconvertito re Edvino di Deira alla battaglia di Hatfield Chase nel 632 circa. Il terzo libro rende conto della crescita della fede cristiana in Northumbria sotto i re Osvaldo e Oswiu di Northumbria. L'apice della narrazione nel terzo libro si raggiunge con la descrizione del Sinodo di Whitby, tradizionalmente considerato un punto focale della storia inglese. Il quarto libro inizia con la consacrazione di Teodoro di Tarso ad arcivescovo di Canterbury, e descrive i tentativi di Vilfrido di York di evangelizzare il Sussex. Il quinto libro giunge ai tempi di Beda, e comprende il resoconto dell'opera dei missionari in Frisia, e del contrasto con la Chiesa britannica sulla corretta datazione della Pasqua. Beda scrisse una prefazione all'opera, in cui inser\u00ec una dedica a Ceolwulf di Northumbria; la prefazione accenna al fatto che Ceolwulf aveva ricevuto una bozza preliminare del libro: si pu\u00f2 dunque presumere che Ceolwulf fosse in grado di comprendere il latino e forse lo sapesse anche leggere. La prefazione ad ogni modo chiarisce che Ceolwulf aveva richiesto la bozza, e che Beda ne aveva cercato l'approvazione: tale corrispondenza col sovrano indica come il monastero di Beda godesse di eccellenti legami con la nobilt\u00e0 di Northumbria.\nScopo dell'opera.\nI cinque libri, per un totale di circa 400 pagine, coprono la storia d'Inghilterra, ecclesiastica e politica, dal tempo di Giulio Cesare alla data di composizione (731). I primi 21 capitoli trattano del periodo antecedente la missione evangelizzatrice di Agostino di Canterbury, e sono compilati utilizzando come fonti autori precedenti, tra cui Paolo Orosio, Gildas, Prospero d'Aquitania, le lettere di papa Gregorio Magno, con l'inserzione di elementi leggendari e tradizionali.\nPer il periodo successivo al 596 Beda si serve di fonti documentarie di provenienza inglese e romana, che con le fonti orali sono verificate dallo stesso Beda e utilizzate con considerazioni critiche riguardo al loro valore. Dal punto di vista della metodologia storica ci\u00f2 \u00e8 sorprendentemente moderno, tuttavia la \"Historia\", come gli altri scritti storici del periodo, ha un grado di obiettivit\u00e0 basso rispetto agli standard odierni, somigliando ad un misto di fatti, leggenda e letteratura: per esempio Beda cita per esteso alcuni discorsi di persone, non sue contemporanee, dei quali non \u00e8 sopravvissuta traccia in alcuna fonte, ed \u00e8 lecito dubitare se e quanto la tradizione orale sostenesse tali pretese citazioni.\nFonti.\nIl monastero di Jarrow, dove Beda trascorse l'ultima parte della sua vita, possedeva un'eccellente biblioteca: sia Benedetto Biscop che Ceolfrid avevano acquistato libri in Continente, e al tempo di Beda l'abbazia era un rinomato centro di cultura.\nPer il periodo precedente l'arrivo di Agostino di Canterbury in Inghilterra (597), Beda si bas\u00f2 su autori antichi, come Paolo Orosio, Eutropio, Plinio il Vecchio e Gaio Giulio Solino. Us\u00f2 la \"Vita Germani\" di Costanzo di Lione come fonte per la visita di Germano d'Auxerre in Britannia. Il resoconto dell'invasione anglosassone della Britannia \u00e8 tratto in larga parte da Gildas, \"De Excidio Britanniae\". Beda avr\u00e0 avuto familiari anche opere pi\u00f9 vicine a lui, come la \"Vita Sancti Wilfrithi\" di Stefano di Ripon, e le \"Vitae\" di Gregorio Magno e di Cutberto di Lindisfarne, di autore anonimo. Si appoggi\u00f2 anche sulle \"Antichit\u00e0 giudaiche\" di Flavio Giuseppe, sugli scritti di Cassiodoro, e nel monastero esisteva certamente una copia del \"Liber Pontificalis\".\nBeda poteva anche contare su corrispondenti che lo rifornivano di materiale di studio, e che sono menzionati nella prefazione: Albino, abate a Canterbury, gli invi\u00f2 molte informazioni riguardo alla Chiesa del Kent, e con l'assistenza di Nothhelm di Canterbury, al tempo sacerdote a Londra, ottenne copie delle lettere di Gregorio Magno riguardanti la missione di Agostino; quasi tutte le informazioni di Beda al riguardo sono tratte da queste lettere ed includono il \"Libellus responsionum\" inserito come capitolo 27 del I libro. Era in contatto anche con Daniel, arcivescovo di Winchester, per la storia della Chiesa nel Regno del Wessex, e scrisse al monastero di Lastingham per informazioni su Cedda e Chad di Mercia; menziona anche un certo abate Esi come fonte per le questioni della Chiesa dell'Anglia orientale, e il vescovo Cynibert per informazioni sul Regno di Lindsey.\nLo storico Walter Goffart sostiene che Beda abbia basato la struttura della \"Historia\" su tre altre opere, usandole come schema attorno cui costruire le tre sezioni principali del proprio lavoro. Per la prima parte, fino alla missione ordinata da Gregorio Magno, Goffart afferma che Beda abbia usato il \"De excidio\" di Gilda; la seconda sezione, che dettaglia la missione e l'operato di Agostino di Canterbury, sarebbe stata costruita sull'anonima \"Vita Graegorii\" scritta a Whitby; l'ultima parte, che descrive gli eventi successivi, secondo Goffart sarebbe stata modellata sulla \"Vita Sancti Wilfrithi\" di Stefano di Ripon.\nContenuti.\nLa \"Historia\" ha un fine chiaramente polemico e didattico: Beda ha in mente non solo di raccontare la storia inglese, ma anche di affermare il proprio punto di vista in ambito politico e religioso. L'autore \u00e8 un sostenitore della nativa Northumbria, di cui esalta il ruolo nella storia inglese ben oltre quello della Mercia, la sua grande rivale meridionale: si preoccupa infatti assai pi\u00f9 di descrivere eventi risalenti al VII secolo, quando la Northumbria era il centro di potere dominante del mondo anglosassone, che non gli accadimenti dell'VIII secolo, quando non lo era pi\u00f9. L'unico accento negativo che Beda rivolge alla terra natia compare nel brano relativo alla morte di re Egfrido, contro i Pitti alla battaglia di Dunnichen nel 685; Beda attribuisce infatti quella sconfitta alla volont\u00e0 divina, quale punizione per l'attacco della Northumbria all'Irlanda l'anno precedente: per quanto fosse leale nei confronti della Northumbria, l'autore mostra dunque un ancora maggiore attaccamento agli irlandesi e ai loro missionari, che considerava pi\u00f9 capaci e appassionati degli omologhi inglesi.\nLa sua preoccupazione finale riguarda la precisa datazione della Pasqua, su cui si sofferma a lungo: solo su questo punto si avventura in qualche critica a san Cutberto e ai missionari irlandesi, che celebravano l'evento, secondo Beda, nella data sbagliata; infine si dice felice del fatto che la Chiesa irlandese si sia emendata dall'errore accettando la data corretta.\nModelli.\nI modelli stilistici di Beda includono alcuni degli stessi autori da cui ha tratto il materiale per la prima parte dell'opera: l'introduzione imita il lavoro di Orosio, e il titolo \u00e8 un'eco della \"Storia ecclesiastica\" di Eusebio di Cesarea; sempre Eusebio \u00e8 imitato nella scelta degli \"Atti degli Apostoli\" come modello per l'impianto generale dell'opera: laddove Eusebio us\u00f2 gli \"Atti\" come tema per la sua descrizione della crescita della Chiesa universale, Beda se ne serve come modello per la sua storia della Chiesa anglosassone; ancora, Beda cita le sue fonti per esteso, cos\u00ec come aveva fatto Eusebio.\nBeda sembra anche avere tratto citazioni direttamente dai suoi corrispondenti del tempo: per esempio usa quasi sempre il termine \"Australes\" e \"Occidentales\" per i Sassoni del sud e dell'ovest rispettivamente, ma in un passaggio del primo libro usa invece \"Meridiani\" e \"Occidui\", come forse aveva fatto il suo informatore. In calce all'opera Beda aggiunse una breve nota autobiografica: l'idea gli venne probabilmente dalla \"Historia Francorum\" di Gregorio di Tours.\nTemi.\nUno dei temi importanti della \"Historia Ecclesiastica\" \u00e8 che la conversione della Britannia al Cristianesimo avvenne ad opera di missionari irlandesi e italiani, senza l'apporto dei nativi. Il tema \u00e8 sviluppato a partire dagli scritti di Gildas, il quale aveva denunciato i peccati dei governanti locali durante l'invasione anglosassone, poi Beda lo amplia ulteriormente, affermando che l'invasione anglosassone stessa rappresentava la punizione divina per la debolezza dello sforzo missionario e per il rifiuto di accettare la data romana della celebrazione della Pasqua. Sebbene Beda tratti la storia del Cristianesimo nella Britannia romana, significativamente ignora l'opera evangelizzatrice di san Patrizio. Scrive con approvazione di Aidano di Lindisfarne e di Columba di Iona, venuti dall'Irlanda in missione tra i Pitti e gli Scoti, ma denuncia il fallimento dei monaci gallesi nell'evangelizzare gli invasori anglosassoni. Beda era un partigiano di Roma, e considerava Papa Gregorio, pi\u00f9 che Agostino di Canterbury, il vero apostolo degli Inglesi. Probabilmente, scrivendo della conversione degli invasori, sminuisce ogni coinvolgimento dei nativi, come fa quando descrive la prima consacrazione di Chad di Mercia, raccontando che due vescovi britannici vi presero parte, con ci\u00f2 invalidandola, ma non si preoccupa di fornire informazioni su chi fossero o da dove venissero. Altrettanto importante \u00e8 il pensiero di Beda sul processo di conversione, visto come un fenomeno pertinente alle classi superiori, con pochissima trattazione degli sforzi missionari rivolti alla popolazione non nobile.\nLo storico Walter Goffart afferma riguardo alla \"Historia\" come per molta parte della storiografia moderna costituisca \u00abun cantico delle origini inquadrato dinamicamente come il progredire di un popolo, guidato dalla Provvidenza, dal paganesimo al cristianesimo; una sfilata di santi, piuttosto che di rudi guerrieri; un pezzo magistrale di tecnica storiografica, incomparabile col suo tempo; bellezza di forma e dizione; e, non ultimo, un autore le cui qualit\u00e0 di vita e di spirito costituiscono un modello di zelante sapienza.\u00bb Goffart argomenta anche che il tema principale della \"Historia\" riguarda l'ambito locale della Northumbria, e che Beda tratta le questioni al di fuori di essa come secondarie rispetto ai suoi interessi principali, localizzati al nord. Goffart vede infine la composizione della \"Historia\" come motivata dalle lotte politiche in Northumbria tra il partito devoto a Vilfrido di York e gli oppositori di questi.\nMolta della narrazione della \"Historia\" ha a che fare con Vilfrido, vescovo in Northumbria la cui tempestosa carriera \u00e8 documentata non solo dal lavoro di Beda ma anche dalla \"Vita\"; in Beda \u00e8 evidente la volont\u00e0 di minimizzare il conflitto tra Vilfrido e Teodoro di Canterbury, il quale era coinvolto in molte delle vicissitudini di Vilfrido.\nNella \"Historia\" sono presenti svariati resoconti di miracoli e visioni; sebbene questi fossero di rigore nella narrativa medievale, Beda sembra aver evitato di eccedere nel meraviglioso, e, straordinariamente, quasi non fa cenno di eventi miracolosi accaduti nel suo monastero. Non c'\u00e8 dubbio che Beda credesse ai miracoli, ma quelli che descrive sono spesso racconti di guarigione, o eventi plausibili di spiegazioni naturali. I miracoli servivano lo scopo di costituire un esempio per il lettore, e Beda esplicitamente dichiara proprio obiettivo l'insegnamento della morale attraverso la storia, quando dice \u00abSe la storia registra le buone azioni degli uomini giusti, il lettore attento \u00e8 incoraggiato a imitare il bene; se [la storia] registra il male compiuto dagli empi, il lettore devoto \u00e8 incoraggiato a fuggire tutto ci\u00f2 che \u00e8 peccaminoso e perverso.\u00bb\nOmissioni e pregiudizi.\nBeda apparentemente non aveva corrispondenti nelle case religiose pi\u00f9 importanti della Mercia: le sue informazioni sulla Mercia provengono da Lastingham, in Northumbria, e da Lindsey, provincia ai confini fra Northumbria e Mercia. Come risultato si notano evidenti lacune nella trattazione della storia della Chiesa di Mercia, ad esempio \u00e8 omessa la divisione della grande diocesi di Mercia ad opera di Teodoro nel tardo VII secolo. Le simpatie dell'autore erano per la Northumbria, mentre considerava la Mercia di re Penda nel VII secolo come un'aggressiva forza pagana, responsabile della morte del re cristiano Edvino. La Mercia era una potenza emergente al tempo in cui Beda scrisse la \"Historia Ecclesiastica\", e il pregiudizio regionale \u00e8 evidente.\nSi riscontrano chiare lacune nelle conoscenze di Beda; contemporaneamente, tuttavia, Beda poco si esprime su temi a lui certamente familiari: ad esempio, sebbene racconti dell'opera missionaria di Vilfrido, non narra compiutamente del suo scontro con l'arcivescovo Teodoro di Canterbury, della sua ambizione, e del suo aristocratico stile di vita, e solo l'esistenza di altre fonti come la \"Vita Sancti Wilfrithi\" ci consente di chiarire ci\u00f2 che Beda con discrezione omette. Le omissioni non sono limitate a Vilfrido: Beda non menziona affatto Bonifacio, sebbene difficilmente non ne sapesse nulla, e l'ultimo libro contiene meno informazioni sulla Chiesa del tempo dell'autore di quanto sia lecito aspettarsi. Una possibile spiegazione alla discrezione di Beda si potrebbe ritrovare laddove afferma che non si dovrebbero lanciare pubbliche accuse sugli uomini di Chiesa, non importa quali peccati abbiano commesso; Beda potrebbe aver trovato poco da dire di buono riguardo alla Chiesa dei suoi tempi, e quindi aver preferito mantenere il silenzio.\nAnno Domini.\nL'uso che Beda fa nella \"Historia\" di una periodizzazione simile a quella introdotta da Dionigi il Piccolo nel 525, secondo l'Anno Domini, esercit\u00f2 una notevole influenza sulla successiva adozione in Occidente di tale modo di contare gli anni. In particolare, si rifer\u00ec all\"anno ab incarnatione Domini\" o \"anno incarnationis dominicae\": Beda contava quindi l\"anno Domini\" a partire dalla nascita di Ges\u00f9, non dal suo concepimento come Dionigi. Nella sua opera Beda fu anche il primo scrittore a servirsi di un'espressione simile ad \u00abavanti Cristo\u00bb: nel secondo capitolo del primo libro, scrive \u00ab\"ante incarnationis dominicae tempus\"\u00bb (\u00abprima del tempo dell'incarnazione del Signore\u00bb). Quest'ultima espressione in quanto tale non ebbe molta influenza, al di l\u00e0 di qualche sporadico caso, sugli scrittori medievali successivi, e il primo uso estensivo di \u00abprima di Cristo\u00bb, centinaia di volte, si riscontra solo nel \"Fasciculus Temporum\" di Werner Rolevinck del 1474, accanto al riferimento all'et\u00e0 del mondo (\"Anno Mundi\").\nContinuazioni di Beda.\nAlcuni manoscritti antichi contengono dati annalistici addizionali che si estendono oltre la data di completamento della \"Historia Ecclesiastica\", di cui l'ultimo riguarda l'anno 766. Nessun manoscritto pi\u00f9 antico del XII secolo contiene tali inserimenti, ad eccezione che per il periodo 731-734 che compare gi\u00e0 in manoscritti pi\u00f9 antichi. Molto del materiale ripete quanto si trova nella cronaca di Simeone di Durham; il restante deriva da cronache di origine nordeuropea databili dall'VIII secolo in poi. La \"Historia\" fu tradotta in antico inglese durante il IX secolo nella Britannia meridionale, e la tradizione ha attribuito tale versione al re Alfredo il Grande; secondo i moderni studiosi, sebbene Alfredo possa non avere curato la traduzione, cionondimeno essa fu probabilmente in relazione con la diffusione del sapere che Alfredo promosse. La \"Cronaca anglosassone\", composta all'incirca nello stesso periodo, molto trasse dalla \"Historia\", che ne costitu\u00ec lo schema cronologico delle parti iniziali.\nFortuna dell'opera.\nLa \"Historia Ecclesiastica\" si diffuse in numerose copie nel Medioevo, e ci sono giunti circa 160 manoscritti che la contengono (oltre a un centinaio che la riportano parzialmente), di cui circa la met\u00e0 di quelli oggi conservati sul continente europeo si trova sulle Isole britanniche. Molti dei testi redatti tra VIII e IX secolo originano dalle regioni settentrionali dell'Impero carolingio.\nLa prima edizione a stampa si ebbe tra il 1474 e il 1482, probabilmente a Strasburgo. Gli storici moderni hanno dettagliatamente studiato la \"Historia\", e ne sono state prodotte numerose edizioni critiche. Per molti anni la storia anglosassone delle origini \u00e8 stata essenzialmente una rielaborazione della \"Historia\", ma gli studiosi pi\u00f9 recenti hanno prestato altrettanta attenzione a ci\u00f2 che Beda non scrisse, oltre che a ci\u00f2 che Beda scrisse. La convinzione che la \"Historia\" costituisse l'apice dell'opera di Beda, pensiero comune tra gli storici del passato, non \u00e8 oggi pi\u00f9 accettata dalla maggioranza degli studiosi moderni.\nLa \"Historia Ecclesiastica\" ha dato a Beda una grande reputazione, ma i suoi propositi erano differenti da quelli degli storici di oggi. Il suo punto focale, sulla storia della Chiesa inglese, e sulle eresie e gli sforzi per eradicarle, lo portarono ad escludere la storia secolare di sovrani e regni, eccetto per quegli eventi da cui poteva trarre una lezione di ordine morale, o laddove gli stessi eventi rivestivano importanza per la storia della Chiesa. Oltre alle \"Cronache anglosassoni\", gli scrittori medievali Guglielmo di Malmesbury, Enrico di Huntingdon, e Goffredo di Monmouth si servirono dell'opera di Beda come fonte e motivo di ispirazione. I primi scrittori moderni, come Polidoro Virgili e Matthew Parker, l'arcivescovo di Canterbury di et\u00e0 elisabettiana, utilizzarono anch'essi la \"Historia\", e le opere di Beda vennero sfruttate sia dalla parte cattolica che dalla parte protestante durante le guerre di religione.\nAlcuni storici hanno messo in discussione l'affidabilit\u00e0 di certi resoconti di Beda: uno in particolare, Charlotte Behr, afferma che la narrazione dell'arrivo degli invasori sassoni nel Kent si dovrebbe oggi considerare un mito, non storia.\nTradizione manoscritta.\nI manoscritti della \"Historia Ecclesiastica\" fanno parte generalmente di due gruppi, noti agli storici come \"tipo c\" e \"tipo m\". Charles Plummer, nella sua edizione dell'opera di Beda del 1896, identific\u00f2 sei differenze peculiari fra i due tipi: ad esempio i manoscritti del tipo c non contengono uno dei miracoli attribuiti a sant'Osvaldo nel libro IV, ed includono gli anni 733 e 734 del sommario cronologico alla fine dell'opera, laddove il tipo m si ferma all'anno 731. Plummer concluse che il tipo m fosse certamente precedente al tipo c, ma Bertram Colgrave nella sua edizione del testo del 1969 mise in discussione tale deduzione; Colgrave afferma che l'aggiunta di un paio di note annalistiche \u00e8 per un copista una modifica assai semplice da introdurre in qualunque momento della storia di un manoscritto, che l'omissione di un miracolo di Osvaldo, inoltre, non \u00e8 un errore attribuibile a un copista, e con decisione colloca il tipo m posteriormente al tipo c.\nSi possono discernere alcune relazioni genealogiche tra i numerosi manoscritti sopravvissuti. I manoscritti pi\u00f9 antichi utilizzati per definire i tipi m e c sono i seguenti.\nCopie manoscritte furono prodotte per tutto il X secolo e buona parte dell'XI, ma il numero maggiore risale all'XI secolo, con un significativo ritorno di interesse nei secoli XIV e XV. Molte delle copie sono di provenienza inglese, ma sorprendentemente altrettante sono di origine continentale.\nTradizione a stampa.\nLa prima copia stampata della \"Historia Ecclesiastica\" apparve a cura di Heinrich Eggestein a Strasburgo, probabilmente tra 1475 e 1480. Un difetto nel testo consente l'identificazione del manoscritto usato da Eggestein; in seguito apparve in un catalogo dei domenicani di Vienna nel 1513. Eggestein aveva anche stampato un'edizione della traduzione di Tirannio Rufino della \"Storia ecclesiastica\" di Eusebio, e le due opere furono ristampate, in un unico volume, il 14 marzo 1500 da Georg Husner, anch'egli di Strasburgo. Un'altra ristampa apparve il 7 dicembre 1506 ad opera di Heinrich Gran e S. Ryman ad Haguenau.\nUn'edizione stampata a Parigi apparve nel 1544, e nel 1550 John de Grave ne produsse un'edizione ad Anversa, di cui apparvero due ristampe nel 1566 e 1601. Nel 1563 Johann Herwagen la incluse nel III volume della sua \"Opera Omnia\", che venne ristampata nel 1612 e 1688. Michael Sonnius produsse un'edizione nel 1587 a Parigi, inserendo la \"Historia Ecclesiastica\" in una raccolta di opere storiche; nel 1587 Johann Commelin la incluse in una compilazione dello stesso genere, stampata ad Heidelberg. Nel 1643 Abraham Whelock produsse a Cambridge un'edizione con testo a fronte in antico inglese e latino, la prima del genere in Inghilterra.\nTutte le edizioni precedenti si basarono su testi di tipo c. La prima edizione ad usare manoscritti di tipo m fu quella di Pierre Chifflet del 1681, che si serv\u00ec di un discendente del manoscritto Moore. Per l'edizione del 1722, John Smith ottenne il manoscritto Moore, ed avendo accesso a due copie conservate nella Biblioteca Cottoniana fu in grado di stampare un'edizione di qualit\u00e0 molto alta. In seguito l'edizione pi\u00f9 rilevante fu quella del 1896 di Charles Plummer, la cui \"Venerabilis Bedae Opera Historica\", con commento, \u00e8 stata la chiave di volta per tutti gli studi successivi.\nTraduzioni.\nLa \"Historia\" fu tradotta in antico inglese probabilmente nel tardo X secolo, di sicuro prima della seconda met\u00e0 dell'XI."}
{"id": "327668", "revid": "1123126", "url": "https://it.wikipedia.org/wiki?curid=327668", "title": "Pmi", "text": ""}
{"id": "327670", "revid": "1872303", "url": "https://it.wikipedia.org/wiki?curid=327670", "title": "Piccole e medie imprese", "text": "Le piccole e medie imprese o PMI sono aziende le cui dimensioni rientrano entro certi limiti occupazionali e finanziari prefissati. Per questa ragione, e anche per le oggettive difficolt\u00e0 di attrarre capitali, Stati e Regioni di solito mettono in atto politiche di sostegno verso le PMI.\nLe PMI si comportano in modo diverso rispetto a quelle di dimensioni maggiori, sia per la diversa tipologia di organizzazione, dato che spesso sono gestite direttamente dal proprietario, sia per la limitata disponibilit\u00e0 di capitali, il che comporta politiche gestionali differenti.\nPMI in Europa.\nL'abbreviazione PMI (o SME in inglese) \u00e8 diffusa soprattutto nell'Unione europea e nelle organizzazioni internazionali, quali la Banca Mondiale, le Nazioni Unite e l'OMC. In altri paesi \u00e8 usata l'abbreviazione SMB, \"Small or Medium sized Business\".\nCiascuno stato membro dell'UE ha tradizionalmente utilizzato una propria definizione di PMI. Per esempio, in Italia, il limite era 250 impiegati che salivano a 500 in Germania e scendevano a 100 in Belgio. Oggi, invece, l'Unione europea ha uniformato il concetto di PMI come segue:\nPMI negli Stati Uniti.\nNegli Stati Uniti non esiste una definizione condivisa di PMI. Di solito \u00e8 determinata in funzione del settore industriale di appartenenza. Alle gare per molti contratti governativi, soprattutto nell'ambito dei servizi e di edilizia minore, sono chiamate a concorrere specificatamente delle PMI.\nDefinizione PMI.\nGi\u00e0 con la Raccomandazione 96/280/CE del 3 aprile 1996, la Commissione europea volle sottolineare la necessit\u00e0 di definire le PMI in modo preciso ed unitario. La difformit\u00e0 dei criteri utilizzati per definire le PMI e, di conseguenza, la molteplicit\u00e0 di definizioni utilizzate a livello unitario e a livello nazionale sarebbe potuta diventare fonte di incoerenza. Il programma aveva lo scopo di aumentare il coordinamento tra le iniziative dell'Unione a favore delle PMI, con quelle intraprese a livello nazionale. In un mercato unico senza frontiere interne le imprese devono essere oggetto di politiche basate su regole comuni, se si considera, infatti, la forte interazione tra le misure di sostegno nazionali e dell'Unione a favore di questa categorie di imprese (per esempio, fondi strutturali e di ricerca), \u00e8 fondamentale evitare che l'Unione sviluppi progetti mirati al sostegno di una determinata categoria di PMI, mentre gli Stati membri guardino verso altre.\nL'utilizzo della stessa definizione da parte della Commissione, degli Stati membri, della Banca europea degli investimenti (BEI) e dal Fondo europeo per gli investimenti (FEI) ha reso possibile aumentare la coerenza e l'efficacia delle politiche indirizzate alle PMI e ha limitato il conseguente rischio di distorsione della concorrenza. Cos\u00ec la Commissione raccomand\u00f2 l'adozione di quattro criteri per l'identificazione di questa categoria di imprese: numero dei dipendenti, fatturato, totale di bilancio e indipendenza, nonch\u00e9 le soglie di 50 e 250 dipendenti, rispettivamente per le piccole e medie imprese.\nCon la Raccomandazione 2003/361/CE del 6 maggio 2003, la Commissione ha provveduto ad aggiornare le regole sulla base delle quali un'impresa pu\u00f2 essere definita PMI, con decorrenza dal 1\u00ba gennaio 2005. Come in quella precedente (96/280/CE), che non risultava pi\u00f9 adeguata alla corretta determinazione della classe dimensionale delle imprese destinatarie di aiuti pubblici, il criterio del numero degli occupanti svolge un ruolo principale, in quanto uno dei pi\u00f9 significativi; tuttavia per poter comprendere al meglio l'impresa, sotto un'ottica di risultati e di posizionamento rispetto ai concorrenti, svolge un ruolo altrettanto importante il criterio finanziario. Questo criterio prevede l'analisi sia del fatturato che del totale di bilancio, che rispecchia la ricchezza generale dell'impresa; la necessit\u00e0 di prendere in considerazione entrambi i valori nasce dalle differenze di fatturato che vi sono tra i diversi settori.\nLa nuova raccomandazione oltre ad essere andata a modificare i parametri finanziari di identificazione di una PMI, ha voluto anche meglio definire le microimprese, che svolgono un ruolo fondamentale nello sviluppo imprenditoriale e nella creazione di posti si lavoro, aggiungendo ai limiti sul numero dei dipendenti, anche quelli sul fatturato o sul totale dell'attivo dello Stato patrimoniale.\nSi pu\u00f2 notare come le variazioni, che sono state apportate, sono tutt'altro che trascurabili; infatti consentono ad un gran numero di imprese di entrare a far parte di questa categoria oggetto di agevolazioni e di attenzioni provenienti, come gi\u00e0 sottolineato, sia da organismi dell'Unione europea sia nazionali.\nOra vediamo come l'Allegato 1/2 della raccomandazione prevede che vengano suddivise le PMI:\nAltra importante modifica apportata al documento da parte della Commissione, riguarda la nozione di indipendenza. Mentre in quello precedente (96/280/CE) venivano considerate imprese indipendenti \"quelle il cui capitale o i cui diritti di voto non sono detenuti per 25% o pi\u00f9 da una sola impresa, oppure, congiuntamente, da pi\u00f9 imprese non conformi alle definizioni di PMI o di piccola impresa, secondo i casi\", la nuova definizione prevede che non sia considerata \"autonoma\", ai fini della determinazione dei parametri dimensionali, \"l'impresa collegata\" e \"l'impresa associata\". Per quanto riguarda quest'ultima, si intende quella il cui 25% del capitale o dei diritti di voto \u00e8 in mano, da sola o insieme a una o pi\u00f9 imprese collegate; soglia che pu\u00f2 essere raggiunta o superata qualora siano presenti le categorie di investitori, specificate nell'Allegato 1/3 della raccomandazione 1442 , che in particolare riguardano il settore pubblico e istituzionale. L'eccezione vale per\u00f2 solo se gli stessi investitori non sono individualmente o congiuntamente collegati all'impresa e se non intervengono direttamente o indirettamente nella gestione dell'impresa.\nIn riferimento allo stesso Allegato vengono definite come \"imprese collegate\" le imprese tra le quali intercorre una delle relazioni di seguito elencate:\nPi\u00f9 volte \u00e8 stato sollevato, dalla stessa categoria d'imprese, il problema che le nuove regole, soprattutto per quanto riguarda il calcolo del capitale col metodo IRB (Internal Rating Based), avrebbero probabilmente causato un'eccessiva onerosit\u00e0 nella concessione dei crediti alle PMI. \u00c8 per questo che il Comitato di Basilea ha permesso un abbattimento del requisito patrimoniale sugli impieghi retail del 25%; quindi alle imprese, a parit\u00e0 di condizioni, sar\u00e0 richiesto un prezzo inferiore del denaro, in quanto la banca stessa affronter\u00e0 un costo inferiore, dovuto al minor assortimento di capitale previsto. Il Comitato, basandosi sulle differenze che esistano all'interno della categoria, ha individuato due differenti portafogli: corporate e retail. Per essere incluse nel portafoglio retail il Comitato di Basilea ha stabilito che i crediti devono soddisfare i seguenti quattro criteri :\nIn alternativa, l'esposizione \u00e8 considerata corporate e il requisito patrimoniale richiesto gode di uno \"sconto\" in funzione della dimensione aziendale: pi\u00f9 il fatturato \u00e8 vicino a 5 milioni, pi\u00f9 lo \"sconto\" sar\u00e0 elevato; viceversa, pi\u00f9 il fatturato si avvicina ai 50 milioni, pi\u00f9 lo sconto sar\u00e0 inferiore.\nC'\u00e8 da aggiungere che nel diritto del lavoro italiano, \u00e8 esperibile la seguente distinzione (soprattutto ai fini del collocamento dei lavoratori disabili):\n- fino a 15 dipendenti \n- da 15 a 35 dipendenti \n- da 35 a 50 dipendenti \n- con pi\u00f9 di 50 dipendenti.\nDiffusione.\nIl rapporto tra PMI e grandi aziende o multinazionali varia da paese a paese e caratterizza il sistema economico-produttivo di ciascun paese: l'Italia ad esempio \u00e8 nota per essere un paese con una forte diffusione di PMI rispetto a grandi aziende con implicazioni sul suo assetto economico (vedi economia italiana). Questo fattore spesso \u00e8 considerato una debolezza intrinseca (minore stabilit\u00e0 economica) rispetto ad altri paesi con componente maggiore presenza di grandi imprese/industrie che regolano la competitivit\u00e0 a livello internazionale.\nPiccole e medie aziende soffrono spesso la concorrenza di grandi aziende e multinazionali, necessitando anch'esse del ricorso al credito da parte degli istituti bancari per promuovere i propri investimenti per ricerca e sviluppo o altri progetti finanziari, ricorso che per\u00f2 spesso \u00e8 valutato pi\u00f9 rischioso dagli istituti di credito e quindi concesso da questi meno favorevolmente e frequentemente.\nPMI e occupazione.\nIn Italia le PMI coprono l'80% dell'occupazione e, almeno tra il 2002 e il 2010, in UE hanno sostenuto il ruolo pi\u00f9 importante nella crescita dell'occupazione in Europa.\nAndamento delle PMI nel 2017 e nei primi sei mesi del 2018.\nNel 2017 le PMI hanno beneficiato della congiuntura economica positiva. Sono aumentati i ricavi, con risultati particolarmente brillanti per le PMI che operano nei settori industriali, \u00e8 cresciuto il valore aggiunto e la cassa (disponibilit\u00e0 di denaro contante) ha superato i livelli pre-crisi.\nLe PMI hanno anche continuato a beneficiare della politica monetaria espansiva della BCE in termini di minori costi per il servizio del debito. Questo ha contribuito a un aumento della redditivit\u00e0 netta. L\u2019industria \u00e8 il settore che ha recuperato pi\u00f9 velocemente livelli di redditivit\u00e0 elevati.\nLe PMI pi\u00f9 aperte agli scambi con l\u2019estero hanno registrato migliori performance rispetto alle imprese con minore vocazione all\u2019estero. I risultati sono evidenti in termini di valore aggiunto, produttivit\u00e0, di capacit\u00e0 di generare cassa e, soprattutto, di redditivit\u00e0 rispetto alle PMI con bassa vocazione internazionale.\nIl numero di PMI \u00e8 fortemente aumentato nel 2016 e nel 2017, passando da 141.000 a 152.000 unit\u00e0 e tornando oltre i livelli pre-crisi. In parte la ripresa del numero di PMI \u00e8 spiegata dai flussi migratori dalla fascia delle microimprese a quella delle PMI e in parte dalla forte riduzione, osservata fino alla fine del 2017, del numero di PMI uscite dal mercato a seguito di un default o di una liquidazione volontaria.\nPur in crescita, i debiti in bilancio delle PMI risultano ampiamente sostenibili. Anche il rapporto tra oneri e debiti finanziari, uno degli indici pi\u00f9 spesso utilizzati dagli analisti per valutare la sostenibilit\u00e0 dei debiti, evidenzia un netto miglioramento. Vi ha contribuito la crescita dei margini, la dinamica contenuta dei debiti finanziari e, soprattutto, la diminuzione del costo del debito.\nSegnali di rallentamento nel 2018. Diversi indicatori monitorati per la prima met\u00e0 del 2018 sembrano suggerire che la ripresa delle PMI abbia raggiunto un suo picco positivo nel corso del 2017, per poi rallentare o invertire la tendenza nei mesi successivi.\nI dati della demografia di impresa forniscono alcune indicazioni in questo senso. Nella prima met\u00e0 del 2018 \u00e8 tornato ad aumentare il numero di PMI uscite dal mercato, principalmente per l\u2019inversione di tendenza delle liquidazioni volontarie di imprese in bonis: l\u2019andamento di questo indicatore riflette le aspettative di profitto da parte degli imprenditori, dal momento che la chiusura volontaria \u00e8 generalmente legata a margini attesi giudicati non adeguati per proseguire l\u2019attivit\u00e0 imprenditoriale.\nNello stesso periodo \u00e8 invece proseguito il calo dei fallimenti, ma anche in questo caso a ritmi decisamente meno positivi rispetto a quelli del 2017.\nAnche molte delle tendenze relative alle abitudini di pagamento sembrano suggerire che la fase di miglioramento delle PMI in atto dal 2013 sia giunta a compimento. Gi\u00e0 negli ultimi mesi del 2017 \u00e8 tornato ad aumentare il valore dei mancati pagamenti delle PMI, una tendenza che \u00e8 proseguita nei primi sei mesi del 2018. Inoltre, sono tornati a crescere i giorni medi di ritardo delle PMI. Questo \u00e8 stato accompagnato da un aumento dei ritardi gravi, superiori a due mesi, casi che possono sfociare in mancati pagamenti o default."}
{"id": "327672", "revid": "163662", "url": "https://it.wikipedia.org/wiki?curid=327672", "title": "Fran\u00e7ois Mauriac", "text": "Membro del seggio 22 dell'Acad\u00e9mie fran\u00e7aise dal 1933 al 1970, istituzione che gli assegn\u00f2 nel 1926 il Grand Prix du Roman; collabor\u00f2 per il quotidiano \"Le Figaro\" e fu decorato con la Legion d'onore.\nNel 1952 vinse il Premio Nobel per la letteratura con la seguente motivazione:\nBiografia.\nNacque in una famiglia composta di cinque fratelli, un padre agnostico e repubblicano, e una madre, Claire, cattolica, che rimasta vedova all'et\u00e0 di ventinove anni educ\u00f2 i figli alla religione. Mauriac studi\u00f2 al Grand-Lebrun diretto dai religiosi Marianisti e mostr\u00f2 una grande passione per alcuni grandi autori francesi, come Pascal, Baudelaire, Balzac e Racine. \nIl suo esordio avvenne grazie ad un articolo scritto per \"La vie fraternelle\", voce del movimento cattolico \"Sillon\", di impronta operaia e popolare. Ottenuta la \"licence\" in lettere nel 1906, si trasfer\u00ec a Parigi per partecipare al concorso all\"'\u00c9cole des Chartes\", che vinse e che gli apr\u00ec la carriera di insegnante.\nMa nel 1909 decise di dedicarsi anima e corpo alla letteratura, pubblicando la raccolta di poesie intitolata \"Les mains jointes\" (1909), seguita dal romanzo \"L'enfant charg\u00e9 de cha\u00eenes\". Gi\u00e0 in queste prime opere si deline\u00f2 l'ispirazione religiosa anche se i toni furono ancora sfumati. Nel 1913 si spos\u00f2 con Jeanne Lafon e, dopo l'inizio della prima guerra mondiale, ottenne l'esenzione dal servizio militare per motivi di salute.\nIn quegli anni Mauriac si dedic\u00f2 con passione anche all'attivit\u00e0 di giornalista, collaborando con \"Gaulois\" e \"Le Figaro\" e si impegn\u00f2 come promotore di un manifesto destinato ai cattolici affinch\u00e9 si dissociassero dal franchismo. In romanzi come \"Il bacio al lebbroso\" (1922), \"Th\u00e9r\u00e8se Desqueyroux\" (1927), \"Groviglio di vipere\" (1932), si fece denunciatore spietato e giudice intransigente di sentimenti quali avarizia, orgoglio, odio, sensualit\u00e0, avidit\u00e0, materialismo e brama di dominare, che travolgono la borghesia di provincia, lontana da ogni possibilit\u00e0 di riscatto.\nTemi che permeano anche la sua produzione teatrale: ricordiamo \"Asmodeo\" del 1937 al quale fecero seguito \"Amarsi male\" (\"Mal aim\u00e9s\", 1945) e \"Passaggio del diavolo\" (\"Le passage du Malin\", 1947), \"Il fuoco sulla terra\" (\"Le feu sur la terre\", 1950). Mauriac mise il cattolicesimo, il moralismo ed il fariseismo alla base della sua opera. Egli critica il grigio mondo borghese in nome di valori religiosi, ma non esita a contrapporre alla rinuncia cristiana l'istintivo impulso a una vita piena.\nSoprattutto al centro della sua disamina critica, vi furono la famiglia e i rapporti famigliari, presi come riferimento emblematico per il degrado e il deterioramento dei valori e del senso della vita. Il pessimismo cronico di Mauriac si rivel\u00f2 necessario per evidenziare il carattere mostruoso dei suoi personaggi, che l'autore ritiene presenti in ognuno di noi. Assieme a Georges Bernanos, Karl Barth, Maritain e Gabriel Marcel, redasse articoli per la rivista \"Temps pr\u00e9sent\".\nAi personaggi \"avvolti in una nube di zolfo\" dei romanzi, egli altern\u00f2 ritratti pi\u00f9 distaccati in saggi critici su \"Jean Racine\", \"Blaise Pascal\", \"Ges\u00f9\". Numerosi furono pure i suoi studi sui problemi psicologici del credente, tra i quali \"Sofferenza e gioia del cristiano\" (1931), \"Brevi saggi di psicologia religiosa\" (1933), cos\u00ec come fondamentali risultarono i suoi saggi dottrinali \"Gioved\u00ec Santo\" (1931) e \"La pietra dello scandalo\" (1948). Negli stessi anni Quaranta si distinse come editorialista di punta del quotidiano \"Le Figaro\", sulle cui colonne firm\u00f2 articoli fino al 1949.\nDurante la seconda guerra mondiale si oppose al governo di Vichy e si avvicin\u00f2 alle posizioni del generale Charles de Gaulle, al quale dedicher\u00e0 un'opera biografica intitolata \"De Gaulle\". Tuttavia, nel 1945, prese le difese degli scrittori collaborazionisti (\u00ables \u00e9crivains vichystes et \"collabos\" menac\u00e9s du peloton d'ex\u00e9cution\u00bb), come il fascista Robert Brasillach. Ci\u00f2 gli valse, da parte del foglio satirico-politico \"Canard encha\u00een\u00e9\" il soprannome di \"Saint Fran\u00e7oise des Assises\".\nPer lo stile fluido e ricco di immagini, per la coerenza e dirittura morale ma soprattutto perch\u00e9 tratt\u00f2 temi universali, gli fu conferito il premio Nobel per la letteratura del 1952.\nNel maggio 1955 Mauriac stimol\u00f2 Elie Wiesel a scrivere delle sue esperienze di internato nei campi di concentramento nazionalsocialisti di Auschwitz e Buchenwald - tale pressione port\u00f2 Wiesel a pubblicare, nel 1958, una delle sue opere pi\u00f9 famose: \"La notte\". Si schier\u00f2 per la decolonizzazione dell'Algeria.\nSul fronte giornalistico, port\u00f2 avanti l'attivit\u00e0 di \"chroniqueur\" per il settimanale \"L'Express\" e, successivamente, ritorn\u00f2 a scrivere per \"Le Figaro Litt\u00e9raire\". \nRigett\u00f2 il surrealismo e il dadaismo; si oppose all'esistenzialismo (\"escremenzialismo sartriano\") e si mantenne estraneo allo strutturalismo e al nouveau roman.\nNelle sue opere, la \"carne\" \u00e8 emblema del peccato originale: la libert\u00e0 sessuale, per Mauriac, coincide con il \"male supremo\" e la donna \u00e8 una \"straniera\" che appartiene \"a un'altra razza\", in quanto \"il sesso ci separa pi\u00f9 di due pianeti\".\nJean-Paul Sartre ha descritto Mauriac con queste parole:"}
{"id": "327673", "revid": "119017291", "url": "https://it.wikipedia.org/wiki?curid=327673", "title": "Hermann Staudinger", "text": "Biografia.\nStaudinger fu il primo a riconoscere l'esistenza delle macromolecole, a determinare le loro strutture, a studiare le loro possibilit\u00e0 di sintesi, a scoprire che esse costituiscono la maggior parte delle sostanze biologiche.\nDal 1920, per trent'anni egli dedic\u00f2 le sue ricerche ai polimeri che oggi sono alla base dell'industria delle materie plastiche e della gomma sintetica.\nPer i suoi studi gli fu assegnato il premio Nobel per la chimica nel 1953.\nMassone, fu maestro della loggia di Zurigo Modestia cum Libertate, appartenente alla Gran Loggia svizzera Alpina."}
{"id": "327678", "revid": "466539", "url": "https://it.wikipedia.org/wiki?curid=327678", "title": "Georgij Beregovoj", "text": "Biografia.\nTerminata la scuola dell'obbligo, inizi\u00f2 a lavorare presso una fucina di lavorazione del ferro. Successivamente si arruol\u00f2 volontario presso l'Armata Rossa dove venne istruito quale pilota militare presso l'apposito centro di addestramento di Luhans'k. Durante la Seconda guerra mondiale ha volato in 185 missioni di combattimento aereo e nel 1944 venne decorato con il titolo di Eroe dell'Unione Sovietica.\nDopo la guerra Beregovoj divenne pilota collaudatore per successivamente studiare fino al 1956 presso l'Accademia delle forze dell'aeronautica militare sovietica.\nA partire dal 1964 inizi\u00f2 il suo addestramento specifico da cosmonauta per missioni nello spazio. Nel 1965 avrebbe dovuto prendere parte alla missione Voschod 3, che fu per\u00f2 cancellata. Fu poi selezionato per la missione Sojuz 3, la prima missione con equipaggio umano dopo l'incidente della Sojuz 1. Il profilo della missione prevedeva l'aggancio con la Sojuz 2, in volo automatico. La missione Sojuz 3 cominci\u00f2 il 26 ottobre 1968, avvicinandosi per due volte alla Sojuz 2, ma fallendo l'aggancio. Dopo quasi 4 giorni di volo, rientr\u00f2 a terra il 30 ottobre.\nIl 22 gennaio 1969 sopravvisse al tentato omicidio dell'allora primo segretario dell'PCUS Leonid Bre\u017enev promosso dall'ufficiale dell'Armata Rossa Viktor Il'in che erroneamente spar\u00f2 sull'autovettura che stava trasportando i cosmonauti Beregovoj, Leonov, Nikolaev e Tere\u0161kova. Tutti furono illesi, ma l'autovettura di Bre\u017enev oltrepass\u00f2 il palco dove questi e l'equipaggio della Sojuz 4 e 5 attendevano invano il ricevimento da parte del leader sovietico. Successivamente venne nominato a far parte del Centro di addestramento cosmonauti Jurij Gagarin, dove nel 1972 venne promosso nella posizione di direttore di questo centro.\nRitirato dal lavoro, Beregovoj divenne membro del Parlamento Sovietico rappresentante della sua regione nativa, il Donbas.\nIn tale posizione assunse particolarmente di impegnarsi all'aiuto per il reinserimento di giovani criminali nella societ\u00e0 sovietica. Beregovoj \u00e8 deceduto nel 1995. Le sue ceneri riposano presso il cimitero Novodevi\u010dij di Mosca."}
{"id": "327679", "revid": "72396", "url": "https://it.wikipedia.org/wiki?curid=327679", "title": "Bruno Sobrero", "text": "Biografia.\n\u00c8 stato primatista mondiale di 4 specialit\u00e0 individuali nella categoria over 80:\nInoltre anche il record nella 4x100, con un tempo di 59\"85. Ha posato anche per il calendario 2006 dell'UNICEF, di cui \u00e8 stato ambasciatore."}
{"id": "327685", "revid": "93556", "url": "https://it.wikipedia.org/wiki?curid=327685", "title": "Francobollo di Audrey Hepburn", "text": "Il francobollo di Audrey Hepburn era previsto nel programma filatelico delle Poste tedesche, ma non venne mai emesso per un problema sui diritti d'autore della raffigurazione. Il francobollo infatti raffigurava l'attrice statunitense mentre fumava e il figlio non diede l'autorizzazione ad una tale pubblicazione.\nNe nacque un caso filatelico, creando il pi\u00f9 prezioso francobollo dell'era dell'euro. A fine 2004 il postino e collezionista tedesco Werner Durrschmidt trova il primo esemplare, affrancato Berlino 14 ottobre 2003. La perizia successiva dimostra l'autenticit\u00e0 del pezzo e porta l'uomo alla ribalta sui media nazionali. Poco tempo pi\u00f9 tardi, agli inizi del 2005, a Francoforte ha luogo il ritrovamento di un secondo esemplare, che viene messo subito all'asta, realizzando 67.000 \u20ac.\nIl terzo e ultimo esemplare finora rinvenuto \u00e8 stato individuato da un collezionista tedesco nel luglio 2005, con timbro Berlino 11 febbraio 2004. Il francobollo viene messo all'asta da Feltzmann e viene aggiudicato a Gaby Bennerwitz per 169.000 \u20ac.\nL'asta ha riscosso un enorme successo mediatico, richiamando l'attenzione di 122 giornali tedeschi."}
{"id": "327692", "revid": "73843", "url": "https://it.wikipedia.org/wiki?curid=327692", "title": "Passo del Mortirolo", "text": "Il passo del Mortirolo (detto anche passo della Foppa - 1.852 m s.l.m.) \u00e8 un valico alpino delle Alpi Retiche meridionali, in Lombardia, che mette in comunicazione la Valtellina (provincia di Sondrio) con la val Camonica\n(provincia di Brescia), a mezzo dell'omonima valle del Mortirolo, attraverso i comuni di Mazzo di Valtellina e Monno.\nStoria.\nNell'aprile del 1945, durante la seconda guerra mondiale fu teatro di due battaglie tra i partigiani e le truppe tedesche-fasciste in ritirata verso il Trentino. Da tenere presente che \"Mortirolo\" si rif\u00e0 ai morti ed ai combattimenti della prima guerra mondiale. Infatti l'accesso da Trivigno e non solo, avviene oggi sul percorso delle antiche strade militari dell'epoca, ancora oggi sono visibili alcune segnalazioni con pietre segna strada, con la scritta \"SM\", l'asfaltatura e modifica in parte dei percorso originali, per renderli pi\u00f9 agevoli, sono degli anni '70. Inoltre in localit\u00e0 Pianaccio (2180 m s.l.m.), proseguendo dal passo del Mortirolo verso est su strada non asfaltata, praticamente sopra Vezza d'Oglio, si vedono ancora tracce delle trincee della prima guerra mondale, rivolte verso il gruppo del'Adamello, via d'accesso delle truppe austriache provenienti dall'odierno Trentino. Nel 2021, la strada \u00e8 riclassificata come strada statale (Nuova Strada ANAS). I numeri provvisori sono NSA 591 (versante valtellinese) e NSA 597 (versante bresciano).\nDescrizione.\nSi tratta di una strada stretta e poco frequentata, in quanto l'alternativa del passo dell'Aprica \u00e8 molto pi\u00f9 agevole e sicura per raggiungere Bormio e la parte alta della Valtellina provenendo dal bresciano o dal Trentino. Il passo si pu\u00f2 raggiungere da tre diversi versanti:\nVersanti di ascesa.\nCaratteristiche di ascesa:\nSport.\nGiro d'Italia.\nDopo essere rimasto per molti anni una strada secondaria di montagna, sterrata e denominata \"Passo della Foppa\", il Mortirolo \u00e8 salito alla ribalta a partire dal 1990, quando \u00e8 stato inserito nel percorso del Giro d'Italia, a causa delle pendenze molto accentuate e costanti nel suo versante settentrionale.\nDopo essere stato asfaltato, \u00e8 stato percorso in pi\u00f9 occasioni durante la corsa ciclistica, con imprese entrate nella leggenda del ciclismo: si ricorda in particolare la fuga solitaria dell'allora emergente Marco Pantani nel Giro d'Italia 1994, che, dopo il Passo dello Stelvio, stacc\u00f2 quotati avversari come Miguel Indurain, Evgenij Berzin e il compagno di squadra Claudio Chiappucci.\nNel mese di maggio 2006 \u00e8 stata posata al km 8 della salita, in localit\u00e0 \"Piaz de l'acqua\", una scultura, realizzata da Alberto Pasqual, dedicata a Pantani. Il campione romagnolo \u00e8 raffigurato durante uno scatto, con le mani basse sul manubrio, voltato a scrutare gli avversari. Sempre nel 2006 il Giro d'Italia \u00e8 passato per le strade del Mortirolo (versante di Mazzo di Valtellina): il primo a transitare \u00e8 stato Ivan Basso, poi vincitore di quell'edizione del Giro, con a ruota Gilberto Simoni.\nIl Giro d'Italia 2010 ha nuovamente proposto il Mortirolo dal versante di Mazzo: il primo a guadagnare la vetta fu ancora Ivan Basso, seguito a ruota dal compagno di squadra Vincenzo Nibali e da Michele Scarponi. Basso si sarebbe aggiudicato anche quel Giro conquistando la maglia rosa proprio nella tappa del Mortirolo con arrivo all'Aprica strappandola allo spagnolo David Arroyo nonostante la tentata rimonta dello spagnolo in discesa.\nNel Giro d'Italia 2012 il valico \u00e8 ritornato al centro dell'attenzione, ma dal versante inedito di Tovo di Sant'Agata, insieme al passo dello Stelvio, entrambi scalati nella stessa tappa il 26 maggio. Il primo a transitare in vetta fu lo svizzero Oliver Zaugg.\nAl 2017, i passaggi del Giro d'Italia con ascesa dal versante di Monno sono stati soltanto due: nel 1990 durante la 17\u00aa tappa (Moena&gt;Aprica), in cui il Mortirolo fece il suo esordio sulle strade del Giro e nel 2017 durante la 16\u00aa tappa (Rovetta&gt;Bormio) del Giro del centenario, caratterizzata da una doppia ascesa dello Stelvio oltre a quella del Mortirolo.\nPer omaggiare Michele Scarponi, morto il 22 aprile 2017, il Mortirolo, in quell'anno, \u00e8 stato rinominato, in sua memoria, \"Salita Scarponi\".\nAlbo d'oro.\n(*) Vincitore anche del Giro d'Italia\nTempi d'ascesa.\ndei primi a passare al GPM (dal versante di Mazzo di Valtellina)"}
{"id": "327694", "revid": "1564910", "url": "https://it.wikipedia.org/wiki?curid=327694", "title": "David Richards (automobilismo)", "text": "\u00c8 il direttore della Prodrive ed \u00e8 stato manager delle squadre Benetton e BAR di Formula 1 e presidente della Aston Martin.\nBiografia.\nNato nel Kent, in Inghilterra, e cresciuto nel Galles settentrionale, Richards esord\u00ec nello sport come co-pilota di rally arrivando a vincere il campionato mondiale con Ari Vatanen nel 1981. Dopo il ritiro dall'agonismo, nel 1984 fond\u00f2 la Prodrive, struttura che ebbe in gestione il programma del team Subaru nel mondiale rally.\nA settembre del 1997 subentr\u00f2 a Flavio Briatore nel ruolo di amministratore delegato del team Benetton di Formula 1, ricoprendo tale incarico fino a ottobre del 1998. Alla fine del 2001 fu ingaggiato dalla BAR, scuderia che Richards diresse fino alla fine del 2004 quando, a seguito dell'aumento della partecipazione azionaria della Honda nella squadra, fu sostituito da Nick Fry.\nNell'aprile 2006 Richards ottenne l'iscrizione, poi non concretizzatasi in effettiva partecipazione, in Formula 1 per la Prodrive a partire dalla stagione 2008 in seguito al cambiamento di regolamenti progettato dalla Federazione Internazionale dell'Automobile. Nel 2007 insieme ad altri investitori acquis\u00ec dalla Ford la quota di maggioranza della Aston Martin, di cui fu presidente fino alla fine del 2013."}
{"id": "327695", "revid": "2128848", "url": "https://it.wikipedia.org/wiki?curid=327695", "title": "Tirrenia", "text": "Tirrenia \u00e8 una frazione del comune italiano di Pisa, in Toscana.\nLocalit\u00e0 turistica balneare fondata negli anni trenta del XX secolo, prende il nome dal mare omonimo, pur affacciandosi, secondo le convenzioni dell'Istituto Idrografico della Marina, sul Mar Ligure. Ha una popolazione di circa abitanti ed \u00e8 posta a sudovest del capoluogo comunale. \nGeografia fisica.\nImmersa nella pineta marittima del litorale pisano, Tirrenia \u00e8 bagnata dal Mar Ligure. Questo tratto di mare \u00e8 tuttavia tradizionalmente considerato appartenente al Mar Tirreno, dal quale poi deriva il nome stesso della cittadina. Tirrenia \u00e8 situata al centro della costa toscana, immediatamente a sud della Versilia, ed \u00e8 compresa nella parte pi\u00f9 meridionale del Parco naturale di Migliarino, San Rossore, Massaciuccoli. Si sviluppa prevalentemente lungo la costa, ed \u00e8 delimitata da Marina di Pisa a nord, e Calambrone a sud. Il suo territorio racchiude uno degli ultimi ambienti dunali italiani, protetto da un'oasi del WWF.\nStoria.\nLa frazione venne fondata il 3 novembre del 1932 (anno XI dell'era fascista, secondo la numerazione degli anni in uso all'epoca), e fu una delle citt\u00e0 di nuova fondazione volute dal regime. In particolare, Tirrenia sorse per volont\u00e0 di Costanzo Ciano, livornese e consuocero di Mussolini, e di Guido Buffarini Guidi, podest\u00e0 di Pisa.\nFino ad allora paludosa, l'area venne riqualificata con l'aspirazione di farne la \"Perla del Mediterraneo\" (o detta anche \"Perla del Tirreno\") e la capitale cinematografica d'Italia. Tirrenia fu scorporata dall'amministrazione comunale pisana e dotata di autonomia, con l'istituzione dell'Ente autonomo Tirrenia.\nVennero chiamati architetti da tutta Italia, come Adolfo Copped\u00e8, Federico Severini e Antonio Valente, che dettero all'abitato una tipica impronta razionalista. La cittadina era attraversata da nord a sud dalla strada litoranea (viale del Tirreno), ed aveva il suo fulcro nella centrale piazza dei Fiori, dove sorgeva lo \"Stabilimento Imperiale\" (caff\u00e8, albergo, stabilimento balneare).\nFurono inoltre edificate strutture alberghiere per i giovani, in particolare numerose colonie estive nella parte pi\u00f9 meridionale dell'abitato, al confine con la frazione di Calambrone. Notevole fu anche lo sviluppo dell'edilizia privata, con l'edificazione di ville residenziali per i ricchi che dovevano essere attratti dalla localit\u00e0 come meta di villeggiatura estiva. Anche se le realizzazioni furono pi\u00f9 modeste e ridotte rispetto ai progetti, tuttavia, negli anni trenta a Tirrenia si aprirono molti cantieri.\nCome contrappunto all'eleganza delle spiagge, alle spalle del centro abitato si estendeva la vasta tenuta agricola denominata Fattoria di Tirrenia, propriet\u00e0 dei conti Gabrielli di Quercita, esempio di architettura razionalista e considerata un'azienda modello per il suo contributo alla Battaglia del grano (vi furono introdotte le prime falciatrici trainate in Italia). Con il nome di \"Azienda agricola di Tirrenia\", la fattoria \u00e8 ancora oggi in attivit\u00e0 e trasformata in agriturismo.\nCome accennato, Tirrenia fu lanciata come citt\u00e0 del cinema. Al fine di promuovere l'ideale del Fascismo in Italia e per fare propaganda politica, vennero quindi costruiti, sull'esempio di quelli statunitensi, i primi studi cinematografici su larga scala d'Italia. Contemporaneamente venne fondata la relativa casa di produzione (stabilimenti \"Tirrenia Film Studios\" inaugurati nel 1933, rilevati poi nel 1934 da Giovacchino Forzano con il nome Pisorno). Il sogno del cinema per\u00f2 dur\u00f2 poco. Gi\u00e0 nel 1937 a Roma sorsero i primi teatri di posa di Cinecitt\u00e0 e gli attori e registi che fino ad allora avevano frequentato Tirrenia preferirono sempre pi\u00f9 spesso gli agi della capitale.\nDurante la seconda guerra mondiale i teatri di posa furono requisiti prima dai tedeschi in ritirata e in seguito dagli americani, che ne fecero fino al 1948 un deposito di materiale strategico, ci\u00f2 che contribu\u00ec alla loro decadenza. L'attivit\u00e0 cinematografica riprese nel dopoguerra e conobbe una certa vivacit\u00e0 negli anni cinquanta e sessanta, in concomitanza con la stagione d'oro del cinema italiano. Nel 1961 gli stabilimenti furono rilevati da Carlo Ponti con il nome di Cosmopolitan Film; non si tratt\u00f2 tuttavia che del canto del cigno in quanto gli stabilimenti cinematografici di Tirrenia chiusero nel 1969. Da allora essi furono utilizzati solo in maniera sporadica. Tocco cos\u00ec ai fratelli Paolo e Vittorio Taviani chiudere nel 1987, con la realizzazione dell'ultima pellicola girata negli \"studios\" di Tirrenia (\"Good morning Babilonia\"), la stagione che si era aperta nel 1933 con \"Camicia nera\" di Giovacchino Forzano.\nL'epoca dell'occupazione americana data un'altra pagina della storia di Tirrenia, quella della famigerata pineta di Tombolo, popolata da sbandati, contrabbandieri, ladri, prostitute (chiamate dagli americani \"segnorine\") e disertori americani in maggioranza di colore. Erano loro che controllavano l'intero territorio alle spalle della cittadina, tra la \"Fattoria di Tirrenia\" e la via Aurelia, che fu trasformato in un luogo senza leggi e senza bandiere la cui restituzione alla piena legalit\u00e0 avvenne solo alla fine del 1947. Con spirito neorealista, nello stesso anno fu girato, tra Tirrenia e Calambrone, il film \"Tombolo, paradiso nero\", per la regia di Giorgio Ferroni, su sceneggiatura di Indro Montanelli e con la partecipazione di Aldo Fabrizi come attore protagonista.\nSu terreni in parte gi\u00e0 demaniali, in parte espropriati alla \"Fattoria di Tirrenia\", nel 1951 sorse la base americana di Camp Darby, ancora attiva oggigiorno e che .\nOggi la fisionomia di Tirrenia conserva in parte l'impronta che le fu dato a met\u00e0 degli anni trenta, ma il massimo sviluppo urbanistico si ebbe durante gli anni cinquanta e sessanta, quando furono costruite anche la chiesa di San Francesco e la scuola elementare \"Umberto Maddalena\".\nNegli ultimi 20 anni la pineta che ricopre ampia parte della localit\u00e0 e delle aree vicine, , \u00e8 stata abbattuta per quanto concerne l'alberatura di pino marittimo (\"Pinus pinaster\") a causa dell'attacco del \"Matsucoccus feytaudi\", un particolare tipo di cocciniglia che causa la morte della pianta. Alcune zone saranno rimboschite con pianticelle di altra tipologia vicine a quella della antica macchia mediterranea preesistente alla piantumazione del periodo lorenese, mentre altre non subiranno alcun intervento.\nMonumenti e luoghi d'interesse.\nLe spiagge sabbiose rappresentano la principale attrattiva del luogo, associate ad alcuni locali (pub e discoteche) abbastanza rinomati nella zona, ed attivi sia durante la stagione estiva sia in quella invernale.\nEconomia.\nLa sua economia \u00e8 prevalentemente basata sul turismo, sia nazionale che straniero. Anche la pesca \u00e8 frutto di guadagni, ed \u00e8 praticata soprattutto dagli abitanti del luogo. Tirrenia inoltre, come molte localit\u00e0 balneari, ha un alto costo della vita ed una forte richiesta residenziale.\nNell'area pi\u00f9 periferica sono presenti molti campi agricoli di ricerca dell'Universit\u00e0 di Pisa.\nTurismo.\nTirrenia \u00e8 molto frequentata durante tutto l'anno dai giovani della zona, principalmente di Pisa e Livorno, con lo scopo di divertirsi nelle discoteche e nei pub presenti. Il viale principale, che costeggia la pineta e d\u00e0 accesso agli stabilimenti balneari, offre numerosi alberghi, di cui alcuni di alto pregio.\nDalla fine anni ottanta crebbe di importanza la discoteca Imperiale Club. La discoteca Club Imperiale nacque da un'idea dell'allora gestore Roberto Pannocchia, noto imprenditore Livornese che avvi\u00f2 per ben quattro stagioni quello che migliaia di generazioni di all'epoca ricordano come il \"Mezzanotte-Mezzogiorno\". La discoteca annetteva anche lo stabilimento balneare sulla spiaggia; il locale divenne molto famoso in Toscana per la musica elettronica, e qui ha avuto inizio la carriera di Franchino, uno dei vocalist pi\u00f9 famosi d'Italia.\nIn estate gli stabilimenti balneari sono presi d'assalto da giovani e famiglie, facendo di Tirrenia un centro vitale sia di giorno che di notte; la costa, con la sua spiaggia sabbiosa, \u00e8 lunga pi\u00f9 di 5 chilometri e dotata di numerose attrezzature.\nClub Imperiale.\nIl Club Imperiale, storico locale \"cult\" di tendenza nacque a Tirrenia nel 1988 come discoteca commerciale dall'allora imprenditore Roberto Pannocchia. Esattamente all'inizio del 1990 il locale dette vita a quello che migliaia di giovani di all'epoca ricordano come il \"Mezzanottemezzogiorno\", ovvero dodici ore di musica consecutive tutti i sabato notte e divent\u00f2 situazione di tendenza \"progressive\" principale in Toscana coinvolgendo ragazzi da tutta Italia. Roberto Pannocchia cre\u00f2 un movimento che dur\u00f2 circa quattro anni, associandosi talvolta alle spettacolari coreografie e animazioni della nota discoteca Cocoric\u00f2 di Riccione, come accadde nell'inverno 1992 quando assunse come direttore artistico Glauco Marconi (gi\u00e0 Art Director nella sala Titilla Cocoric\u00f2) formando uno staff di Dj e Vocalist unico nel suo genere. Negli anni del decollo del Club Imperiale vi nacquero Dj oggi di fama internazionale del calibro di Mario Pi\u00f9, Ricky Le Roy, Francesco Farfa, Gabry Fasano, Miki e il Vocalist Franchino. Il movimento fini' all'inizio del 1994 quando Roberto Pannocchia lasci\u00f2 la gestione del locale al nipote Alessandro Baroni, dovendosi occupare del lancio dell'allora discoteca \"Alexander Club\", questa sempre a Tirrenia. La discoteca Imperiale ormai non pi\u00f9 \"Club\" ma discoteca pubblica torn\u00f2 a dare spettacolo e moda nel mondo della musica notturna fino al 1998 anno definitivo della sua chiusura, altalenandosi con qualche festa estiva fino al 2000.\nSport.\nLa presenza di un centro addestramento CONI consente a molti atleti o squadre di recarsi a Tirrenia per allenarsi. Tra questi sono da ricordare i campionissimi della Nazionale di scherma, che hanno preparato a Tirrenia le Olimpiadi di Atene e Pechino. Nel centro CONI \u00e8 presente .\nSono presenti anche un maneggio, due Golf Club e Country Club, campi da tennis, un campo da baseball, uno da softball, due di Rugby, una piscina pubblica e centri dove poter praticare diversi sport acquatici. Il centro CONI \u00e8 attualmente utilizzato dal Livorno per gli allenamenti.\nIl calcio \u00e8 molto sentito a Tirrenia. La squadra locale \u00e8 l'U.S. Tirrenia, fondata nel 1964, ha sempre militato tra seconda e terza categoria. Nella stagione 2006/2007 la squadra ha conquistato la terza promozione della sua storia in seconda categoria, per poi retrocedere l'anno seguente. Varie vicissitudini societarie hanno portato ad una scissione, per cui da quest'anno nascer\u00e0 l'Atletico Tirrenia e si avr\u00e0 la prima stracittadina della storia del litorale.\nUn clima mediterraneo e mite anche nella stagione invernale ne fa luogo adatto per passeggiate, giri in bicicletta o a cavallo nella vasta pineta.\nTrasporti e vie di comunicazione.\nStrade ed autostrade.\nTirrenia \u00e8 attraversata dalla SP224, collega i centri del litorale pisano tra Calambrone e Marina di Pisa. Dista circa dal centro di Pisa e da quello di Livorno. Pu\u00f2 essere raggiunta facilmente dall'uscita autostradale di Pisa Centro dell'Autostrada Azzurra (A12) oppure dalla Strada di grande comunicazione Firenze-Pisa-Livorno, o ancora dalla via Aurelia che scorre parallela alla SP224.\nLinee ferroviarie.\nLe stazioni ferroviarie pi\u00f9 vicine sono quelle di Pisa Centrale e Livorno Centrale.\nDal 1932 fino agli anni sessanta nel litorale era presente una ferrovia elettrica: la Pisa-Tirrenia-Livorno, popolarmente denominata \"Trammino\" o \"Trenino\". Il tracciato toccava appunto Pisa, San Piero a Grado, Marina di Pisa, Tirrenia, Calambrone e Livorno, ed era frequentatissima soprattutto nel periodo estivo. La stazione di Tirrenia \u00e8 tuttora presente nel centro del paese (ed attualmente occupata da un bar/gelateria), ma i binari, in parte rimossi, sono stati rimpiazzati da un parcheggio tra via delle Abetelle e via dei Pioppi, mentre in altri tratti restano nascosti dalla vegetazione.\nAutolinee.\nTirrenia \u00e8 servita da frequenti corse di autolinee della compagnia Autolinee Toscane, che la collegano a Pisa e a Livorno.\nPiste ciclabili.\nLungo il viale principale \u00e8 presente una pista ciclabile che si estende fino a Marina di Pisa a nord e fino al Calambrone a sud.\nInfrastrutture e trasporti.\nAeroporti.\nA circa \u00e8 presente l'Aeroporto Internazionale \"Galileo Galilei\" di Pisa."}
{"id": "327697", "revid": "12582", "url": "https://it.wikipedia.org/wiki?curid=327697", "title": "Baratz", "text": ""}
{"id": "327699", "revid": "729019", "url": "https://it.wikipedia.org/wiki?curid=327699", "title": "Sojuz 2", "text": "Sojuz 2 \u00e8 la denominazione ufficiale di una missione di una capsula Sojuz sovietica priva di equipaggio. Si tratt\u00f2 del decimo volo di una capsula di questo tipo svoltosi all'interno del programma Sojuz. Nel periodo tra la tragedia della Sojuz 1 e la ripresa dei voli con equipaggio (Sojuz 2/Sojuz 3) vennero lanciate delle capsule Sojuz identiche a quelle impegnate per le missioni ufficiali, sempre prive di equipaggio e le denominazioni Cosmos 186, Cosmos 188, Cosmos 212, Cosmos 213 e Cosmos 238. Questi voli furono impiegati per verificare nuovamente le varie componenti che si erano rivelate critiche nel primo volo della Sojuz con equipaggio.\nLa denominazione Sojuz 2 era originariamente prevista per una missione con equipaggio, che avrebbe dovuto agganciarsi alla Sojuz 1. A causa dei problemi incontrati fin dai momenti iniziali del volo della Sojuz 1, la missione originaria della Sojuz 2 venne completamente cancellata e pertanto non le venne ufficialmente assegnato un numero. Ufficiosamente viene denominata ed indicata come missione Sojuz 2A.\nMissione.\nLa Sojuz 2 venne lanciata il 25 ottobre 1968 per un volo in coppia con la missione Sojuz 3, lanciata il giorno successivo, con equipaggio. Le due navicelle spaziali eseguirono una manovra di rendezvous, governata dal sistema automatico di guida Igla, avvicinandosi fino a circa 200 metri. A questo punto il pilota della Sojuz 3, il cosmonauta Georgij Timofeevi\u010d Beregovoj assunse la guida manuale della sua navetta, tentando la manovra di aggancio. A causa di un errore di valutazione dell'obiettivo, nel corso della manovra consum\u00f2 una quantit\u00e0 eccessiva di carburante, senza peraltro completare l'aggancio.\nLa Sojuz 2 fece ritorno a Terra il 28 ottobre, dopo tre giorni di volo atterrando a 42 kilometri dal punto di atterraggio stabilito, vicino alla citt\u00e0 di Karaganda. Dopo la Sojuz 2, il 30 ottobre 1968 anche la Sojuz 3 atterr\u00f2 senza problemi nelle terre del Kazakistan."}
{"id": "327722", "revid": "1048993", "url": "https://it.wikipedia.org/wiki?curid=327722", "title": "Gigi Angelillo", "text": "Biografia.\nHa iniziato l'attivit\u00e0 teatrale con il Teatro delle Dieci, che ha poi lasciato per partecipare al Teatro Nuova Edizione fondato da Alberto e Luigi Gozzi.\nNegli anni sessanta Angelillo ha partecipato all'opera di decentramento teatrale di Giuliano Scabia. Negli anni settanta ha collaborato a lungo con il Teatro Stabile di Torino diretto da Mario Missiroli e nel 1978 ha fondato la Societ\u00e0 Teatrale l'Albero con l'attrice e doppiatrice Ludovica Modugno.\nNegli anni ottanta ha cominciato ad alternare il teatro al doppiaggio, prestando la voce al personaggio di Paperon de' Paperoni in \"DuckTales - Avventure di paperi\" e nella riedizione di \"Canto di Natale di Topolino\" e all'alieno \"Alf\" protagonista dell'omonima serie televisiva e del cartone animato \"Le favole di Alf\". Per questa interpretazione ha vinto l'Anello d'oro al Festival del Doppiaggio Voci nell'Ombra del 2001.\nPer la Disney ha doppiato oltre a Paperone, altri personaggi fra cui Doli in \"Taron e la pentola magica\", Dawson/Topson in \"Basil l'investigatopo\" e Fagin in \"Oliver &amp; Company\".\nTra gli attori doppiati Ronald Lacey in \"Yado\", Wallace Shawn in \"Scene di lotta di classe a Beverly Hills\" e Anupam Kehr in Sognando Beckham dove \u00e8 stato diretto dalla Modugno.\n\u00c8 apparso in diversi film, tra cui \"Cuore sacro\" di Ferzan \u00d6zpetek (nel ruolo del portiere Aurelio), \"L'amico di famiglia\" di Paolo Sorrentino e \"Romanzo criminale\" di Michele Placido.\nNel 1990 ha ricevuto il Premio I.D.I. come migliore attore protagonista, mentre nel 1991 ha ricevuto il \"Biglietto d'oro\" dall'AGIS.\nPartecipa al film TV \"La doppia vita di Natalia Blum\", per la regia di Anna Negri, girato nel 2008 a Bari per la serie \"Crimini 2\" e trasmesso da Rai 2 nel 2010.\nAngelillo \u00e8 morto il 21 luglio 2015, all'et\u00e0 di 75 anni, dopo una lunga malattia.\nVita privata.\nEra sposato con l'attrice e doppiatrice Ludovica Modugno."}
{"id": "327734", "revid": "1318658", "url": "https://it.wikipedia.org/wiki?curid=327734", "title": "David Richards", "text": ""}
{"id": "327735", "revid": "125626816", "url": "https://it.wikipedia.org/wiki?curid=327735", "title": "Antonio Paolucci", "text": "\u00c8 stato ministro per i beni culturali e ambientali dal 1995 al 1996 nel governo Dini, oltrech\u00e9 soprintendente per il Polo Museale Fiorentino e direttore dei Musei Vaticani.\nBiografia.\nLaureato in storia dell'arte nel 1964 con Roberto Longhi, inizia la sua carriera al Ministero della Pubblica Istruzione (cui fino al 1975 spettavano le competenze in seguito devolute al Ministero dei Beni Culturali) sin dal 1969, avvicinandosi al mondo delle soprintendenze. Rivestir\u00e0 poi dal 1980 il ruolo di Soprintendente prima a Venezia, poi a Verona, a Mantova e infine a Firenze, dove \u00e8 stato Soprintendente dell'Opificio delle Pietre Dure, per poi passare alla Soprintendenza ai Beni Artistici e Storici (diventata poi Soprintendenza speciale per il Polo Museale Fiorentino) ed essere nominato anche Direttore Regionale per i Beni Culturali e Paesaggistici della Toscana sino al collocamento a riposo per raggiunti limiti d'et\u00e0, avvenuto nel 2006. \nPer i meriti conseguiti nell'ambito della sua attivit\u00e0 culturale, \u00e8 stato inoltre eletto Accademico ordinario dall'Accademia delle arti del disegno di Firenze. Nel 2007 \u00e8 stato incaricato dal Ministro Francesco Rutelli di far parte dei quattro membri esperti che hanno affiancato Salvatore Settis nel coordinare i lavori del Consiglio Superiore per i Beni Culturali e Paesaggistici.\nDal gennaio 1995 al maggio 1996 ha ricoperto la carica di Ministro per i beni culturali e ambientali durante il Governo Dini. Dopo il terremoto che ha colpito l'Umbria e le Marche nel 1997 \u00e8 stato nominato Commissario straordinario del Governo per il restauro della Basilica di San Francesco ad Assisi.\nScrive e collabora con diverse testate (\"Paragone\", \" Il bollettino d'arte\", \"Il Giornale dell'Arte\", \"Il Sole 24 Ore\", \"La Repubblica\", \"La Nazione\" e \"Avvenire\"); ha pubblicato numerose monografie sempre a carattere storico artistico ed ha curato alcune importanti mostre sul Rinascimento in Italia (ad esempio, quella di Forl\u00ec su Marco Palmezzano) e all'estero.\nA novembre 2007 \u00e8 stato nominato da Papa Benedetto XVI direttore dei Musei Vaticani, in sostituzione dell'archeologo Francesco Buranelli il cui incarico era scaduto nel maggio 2007. Nel luglio 2016 Papa Francesco ha scelto il suo successore, Barbara Jatta, entrata in carica il 1\u00ba gennaio 2017, che nei precedenti sei mesi lo ha affiancato come vicedirettrice.\nNella primavera del 2008 viene chiamato a presiedere una speciale commissione tecnico-scientifica per il progetto di risistemazione della antica piazza Duca Federico a Urbino. La piazza sar\u00e0 poi riportata all'antico splendore sulla base di documenti storici. Il 6 dicembre 2008, per ricambiare il suo impegno profuso nel progetto della piazza di Urbino, viene nominato cittadino onorario della citt\u00e0.\nIn agosto 2013 viene nominato consigliere della Fondazione Monte dei Paschi di Siena.\nA maggio 2016 \u00e8 stato chiamato a far parte dello storico Gruppo dei Romanisti, formato da studiosi e cultori di Roma.\nNel 2018 \u00e8 stato nominato presidente della Commissione di indirizzo per il concorso di progettazione internazionale propedeutico alla ricostruzione della Basilica di San Benedetto da Norcia gravemente danneggiata dal sisma dell'Italia centrale del 2016.\nControversie.\nNel novembre 2008 suscita vivaci polemiche la scelta del Ministro per i beni culturali e ambientali Sandro Bondi di affidare a Mario Resca, ex amministratore delegato di McDonald's e reduce dall'aver portato a termine la difficile amministrazione straordinaria della Cirio, dapprima la consulenza e poi la direzione del progetto di gestione e sviluppo dei musei italiani. In un primo momento, il nome che era stato fatto per lo stesso incarico era quello di Paolucci, qualora la scelta fosse stata improntata a criteri di competenza tecnica specifica, in virt\u00f9 della sua consolidata e riconosciuta esperienza, anche a livello internazionale."}
{"id": "327737", "revid": "110157", "url": "https://it.wikipedia.org/wiki?curid=327737", "title": "Gesellschaft f\u00fcr Schwerionenforschung", "text": "La Gesellschaft f\u00fcr Schwerionenforschung (GSI), in italiano \"Societ\u00e0 per la ricerca sugli ioni pesanti\", \u00e8 un centro di ricerca a Darmstadt, vicino a Francoforte, in Germania.\nFu inaugurato nel 1969 per la ricerca con acceleratori di ioni pesanti. Soci del centro sono la Repubblica Federale Tedesca con il 90 % e il \"Land\" dell'Assia con il 10 %.\nLa GSI gestisce tre acceleratori:"}
{"id": "327739", "revid": "14480", "url": "https://it.wikipedia.org/wiki?curid=327739", "title": "Radiotrasmettitore", "text": ""}
{"id": "327740", "revid": "1318658", "url": "https://it.wikipedia.org/wiki?curid=327740", "title": "Putto", "text": "Putto \u00e8 un termine che nel campo dell'arte indica un bambino nudo, quasi sempre di sesso maschile e spesso raffigurato con le ali.\nLa figura del putto \u00e8 stata utilizzata in raffigurazioni allegoriche o per fini puramente decorativi in forma ripetitiva.\nEtimologia.\nIl termine deriva dal latino \"putus\" e nel campo della storia dell'arte viene ripreso dall'italiano anche in altre lingue. Venne utilizzato per le descrizioni di opere d'arte tra i primi dal Vasari nella sua opera \"Le vite de' pi\u00f9 eccellenti pittori, scultori e architettori italiani, da Cimabue insino a' tempi nostri\" (1550-1565).\nStoria.\nDall'antichit\u00e0 ad oggi sono stati utilizzati per raffigurare la figura infantile di Eros, il dio dell'amore, e in questa forma \u00e8 conosciuto anche come \"erote\", \"cupido\" o \"amorino\". Esempi di tali raffigurazioni si trovano gi\u00e0 in sculture e rilievi greci o in pitture di Pompei.\nGi\u00e0 in epoca romana assume spesso un valore soprattutto decorativo, con scene di putti impegnati in scherzosi combattimenti, competizioni sportive, riti religiosi o in altre attivit\u00e0 (pesca, vendemmia, attivit\u00e0 produttive). Un carattere ancora pi\u00f9 marcatamente decorativo assumono i putti sorreggenti ghirlande, per esempio nei sarcofagi.\n Dal Rinascimento tali raffigurazioni di angeli in forma infantile aumentano di numero e sono spesso in connessione con la musica. Il \"revival\" viene in particolare attribuito allo scultore Donatello, anche se vi sono testimonianze precedenti del loro uso (ad esempio, la tomba di Ilaria del Carretto a Lucca). Il motivo viene successivamente ripreso anche nel XVI secolo nei Paesi Bassi e Germania, nel periodo manierista e nel Rinascimento francese.\nNell'arte barocca sono ampiamente diffusi come motivo decorativo nelle chiese, per altari, organi, cornici in stucco, affreschi e sculture.\nL'iconografia non viene mai fissata in regole precise e i putti non hanno specifici attributi, ma possono utilizzare quelli tipici di altre figure, assumendo diversi significati."}
{"id": "327741", "revid": "125426007", "url": "https://it.wikipedia.org/wiki?curid=327741", "title": "Mark Hamill", "text": "Ha raggiunto la fama internazionale interpretando il personaggio di Luke Skywalker nella saga cinematografica di \"Guerre stellari\": questo \u00e8 stato, e rimane, il ruolo pi\u00f9 importante della sua carriera, che lo ha immortalato nella storia del cinema. Nel doppiaggio si segnala soprattutto per aver prestato la voce al Joker, supercriminale della DC Comics nelle serie animate e nei videogiochi dedicati a Batman; ma anche per il doppiaggio del signore del fuoco Ozai, antagonista della serie \"Avatar - La leggenda di Aang\".\nBiografia.\nDiventa famoso quando viene scelto per interpretare il ruolo di Luke Skywalker nella prima trilogia di \"Guerre stellari\". Dopo aver chiuso la parentesi con George Lucas, a cui \u00e8 arrivato grazie all'interessamento dell'amico Robert Englund, Hamill ha iniziato una carriera di successo a Broadway in qualit\u00e0 di autore di fumetti e doppiatore, attivit\u00e0 che lo ha reso noto soprattutto per aver prestato voce al personaggio del Joker nella serie animata di \"Batman\" e in tutte le apparizioni dello storico supercriminale nel DC Animated Universe.\nCome doppiatore, ha partecipato anche in molti episodi dello show in stop-motion \"Robot Chicken\". Hamill ha avuto a che fare con i supereroi anche sul piccolo schermo, interpretando la nemesi di Flash, Trickster, nell'omonima serie televisiva dei primi anni novanta; vent'anni dopo torner\u00e0 invecchiato allo stesso ruolo per la nuova serie di \"Flash\"; Hamill interpreta Trickster anche nella serie animata \"Justice League\", insieme ad altri personaggi. Nel 2004 presta la voce a Wolverine nel gioco \"\". Ha inoltre recitato il ruolo di David Bradford nell'episodio pilota de \"La famiglia Bradford\" e ha collaborato anche con il mondo dei videogames, nello specifico nella saga \"Wing Commander\", dove interpreta il colonnello Christopher \"Maverick\" Blair, uno dei personaggi principali.\nNel 2015 torna a vestire i panni di Luke Skywalker nel settimo film dedicato alla saga di \"Guerre Stellari\", '. Nel 2014 ha accettato di vestire i panni del professor James Arnold nel film \"Kingsman - Secret Service\". Sempre nel 2015 viene confermata la presenza dell'attore all'ottavo capitolo della saga intitolato: ' uscito a dicembre 2017.\nNel 2019, Hamill doppia la voce di Chucky nel film horror remake \"La bambola assassina\", diretto da Lars Klevberg. Nello stesso anno torna ad interpretare Luke Skywalker nel nono ed ultimo episodio della saga, \"\", diretto da J. J. Abrams e uscito a dicembre.\nVita privata.\nDi origini inglesi, scozzesi, irlandesi e svedesi, Hamill ha sposato Marilou York nel 1978. La coppia ha avuto tre figli: Nathan (1979), Griffin (1983) e Chelsea Elizabeth (1988). Il primogenito Nathan lo ha reso nonno nel 2016.\nL'11 gennaio 1977, un giorno prima di quello fissato per girare una delle scene finali di \"Guerre Stellari\", Hamill rimase coinvolto in un incidente d'auto nel quale riport\u00f2 la frattura del naso e dello zigomo sinistro. Questo trauma richiese sette ore di intervento chirurgico, rendendo al contempo necessario l'utilizzo di un sostituto per le scene rimanenti.\nDoppiatori italiani.\nNelle versioni in italiano dei suoi film, Mark Hamill \u00e8 stato doppiato da:\nDa doppiatore \u00e8 sostituito da:"}
{"id": "327750", "revid": "110157", "url": "https://it.wikipedia.org/wiki?curid=327750", "title": "Valladolid (Yucat\u00e1n)", "text": "Valladolid \u00e8 una cittadina del Messico meridionale, situata nel centro della penisola dello Yucat\u00e1n. Dista circa 70\u00a0km dal sito maya di Chich\u00e9n Itz\u00e1, a circa 150\u00a0km dalla citt\u00e0 di M\u00e9rida, capitale dello Stato federato dello Yucat\u00e1n e a 100 da Tulum. Essendo abitata principalmente da popolazioni Maya, vi \u00e8 molto diffusa la lingua yucateca. La popolazione conserva ancora le proprie tradizioni, visibili soprattutto nell'abbigliamento femminile.\nLa citt\u00e0, che deve il suo nome all'omonima citt\u00e0 in Spagna, \u00e8 stata premiata nel 2004 come citt\u00e0 pi\u00f9 pulita del Messico. Oltre al giardino pubblico, centro di aggregazione per gli abitanti e luogo ideale per ripararsi dal cocente caldo, Valladolid offre ai turisti la chiesa cattedrale di San Gervasio e un bel monastero dedicato a San Bernardino da Siena, oltre ad un impianto urbanistico caratterizzato da pittoresche stradine e bei palazzi dai caldi colori messicani.\nSi segnalano inoltre diversi cenote (fenditure del terreno che formano grotte con dei bacini di acque piovane un tempo fondamentali ai bisogni primari delle popolazioni autoctone), il pi\u00f9 famoso di questi \u00e8 il \"cenote Zaci\" (per buona parte aperto) in cui \u00e8 possibile anche fare il bagno in acque azzurrissime.\nNei dintorni ci sono altri siti archeologici come, ad esempio, Ek Balaam, scoperto di recente in mezzo alla giungla e tuttora non completamente restaurato."}
{"id": "327751", "revid": "125706717", "url": "https://it.wikipedia.org/wiki?curid=327751", "title": "Ossessione (Stephen King)", "text": "Ossessione \u00e8 il primo romanzo di Stephen King pubblicato con lo pseudonimo di Richard Bachman. Nonostante abbia iniziato a scriverlo nel 1966, prima del suo primo libro pubblicato, \"Carrie\" del 1974, non fu edito fino al 1977.\nNon \u00e8 amato dall'autore, che nell'introduzione al romanzo \"Blaze\", pubblicato nel 2007, afferma che sia un bene che sia fuori catalogo.\nTrama.\nCharlie Decker, un liceale del Maine, \u00e8 convocato dal preside della sua scuola per discutere di un episodio avvenuto qualche tempo prima, quando aggred\u00ec il suo insegnante di chimica con una chiave inglese, portando al ricovero del docente e alla sospensione del ragazzo. Quest'ultimo mette in ridicolo il preside con dei commenti offensivi e viene di conseguenza espulso. In seguito a ci\u00f2, Charlie recupera dal suo armadietto una pistola che si era portato con s\u00e9 e d\u00e0 fuoco al contenuto dell'armadietto; poi torna nella sua classe e uccide con un proiettile Miss Underwood, la sua insegnante di algebra. Il fuoco fa scattare l'allarme antincendio ma il ragazzo tiene in ostaggio i suoi compagni, uccidendo il signor Vance (professore di storia) quando cerca di entrare nell'aula. Durante l'evacuazione dell'edificio, si diffonde la notizia della sparatoria e sopraggiungono sul posto la polizia e i media.\nNelle quattro ore successive, Charlie si fa beffe del preside, dello psicologo della scuola e del capo della polizia locale mano a mano che cercano di negoziare con lui, sottoponendoli a delle vere e proprie vessazioni psicologiche minacciando altrimenti di uccidere qualcuno. Il ragazzo si accorge subito che i suoi compagni non sembrano particolarmente intimoriti da lui, dimostrando un contorto interesse nelle sue azioni e motivazioni; trasforma cos\u00ec la situazione di stallo in una sorta di sessione di psicoterapia, spingendoli (in alcune occasioni semi-costringendoli) a raccontare segreti su loro stessi e sugli altri. A sua volta, Charlie narra episodi sulla sua infanzia e adolescenza volti a dare una sorta di spiegazione sul suo comportamento violento, in particolar modo concentrandosi sul rapporto problematico con il padre. Il ragazzo ammette di non sapere cosa lo abbia spinto a comportarsi cos\u00ec e di non avere in mente alcun piano ben preciso. \nCon il passare delle ore, gli studenti sviluppano una forma sempre pi\u00f9 grave della Sindrome di Stoccolma, arrivando a simpatizzare con Charlie e a nutrire astio verso le figure autoritarie che stanno cercando di salvarli; al punto che, dopo qualche tempo, una ragazza ottiene il permesso di uscire dall'aula per andare in bagno, tornando in aula volontariamente nonostante l'opportunit\u00e0 di fuggire. Charlie costringe anche due studentesse ad accapigliarsi fisicamente per risolvere un diverbio che si era acceso tra loro; l'unico alunno che si mostra contrariato per la situazione, Ted Jones, viene rapidamente estraniato dagli altri. La polizia ingaggia un cecchino nella speranza di uccidere Charlie, ma il proiettile viene casualmente deviato dal lucchetto che il ragazzo porta in un taschino.\nAlla fine, Charlie decide di rilasciare gli ostaggi ma si rende conto che l'unico studente tenuto davvero recluso contro la sua volont\u00e0 \u00e8 Ted Jones, in quanto tiene nascosti i suoi segreti. Gli altri studenti si rivoltano immediatamente contro di lui e lo aggrediscono con tanta ferocia da ridurlo in uno stato catatonico. Successivamente, i ragazzi escono dall'aula lasciando soli Charlie e Ted (impossibilitato a muoversi). Quando il capo della polizia fa irruzione, Charlie finge di volerlo aggredire per farsi uccidere; nonostante gli sparino due volte, riesce a sopravvivere e viene dichiarato non colpevole per infermit\u00e0 mentale, venendo ricoverato in un ospedale psichiatrico ad Augusta nel Maine, fino a quando non pu\u00f2 rispondere delle sue azioni.\nGli ultimi capitoli contengono una nota relativa al trattamento e alla prognosi di Ted nell'ospedale dove ora \u00e8 un paziente (facendo intendere che potrebbe non riprendersi mai dalla traumatica esperienza), e una lettera di uno degli amici di Charlie che descrive gli sviluppi assortiti nella vita degli studenti durante i mesi successivi a questo incidente.\nConnessioni alle attuali tragedie scolastiche.\nLa trama del libro ricorda molto il massacro della Columbine High School ed altri eventi simili. Dopo questi fatti di cronaca, l'autore accett\u00f2 che \"Ossessione\" fosse ritirato dalla stampa per paura che potesse ispirare emulazioni, visto che era gi\u00e0 stato associato ad altri due massacri:\nQuando King decise di bloccare la stampa di \"Ossessione\", il libro faceva parte di una collana di libri di Richard Bachman chiamata \"The Bachman Books\". Gli altri libri della collana (\"La lunga marcia\", \"Uscita per l'inferno\" e \"L'uomo in fuga\") vengono ora venduti come libri separati."}
{"id": "327752", "revid": "767487", "url": "https://it.wikipedia.org/wiki?curid=327752", "title": "Due padri di troppo", "text": "Due padri di troppo (\"Fathers' Day\") \u00e8 un film del 1997 diretto da Ivan Reitman. \u00c8 il remake della pellicola francese del 1983 \"Les comp\u00e8res - Noi siamo tuo padre\".\nTrama.\nColette va a trovare Jack, con cui in passato era stata sposata. Gli racconta di essersi risposata subito dopo la loro separazione ed ora che suo figlio Scott, di sedici anni, \u00e8 scappato di casa, chiede a Jack di aiutarla perch\u00e9 il ragazzo potrebbe essere suo figlio. La stessa cosa racconta a Dale, con cui aveva avuto una relazione nello stesso periodo. Da punti di partenza differenti, Jack e Dale, dopo una iniziale diffidenza, decidono di impegnarsi nella ricerca di Scott. Si incontrano, stupiti di cercare la stessa persona e, sia pure diversissimi tra loro, capiscono di dover rimanere uniti per ritrovare il ragazzo e poter sciogliere il dubbio che li tormenta. Vengono a sapere che Scott sta girando la California al seguito di un gruppo rock. Dopo mille difficolt\u00e0 riescono a trovarlo, a parlarci, a riportarlo a casa. Ma qui, vedendo unita la famiglia di Colette, capiscono entrambi di non essere il padre di Scott, ma di essere stati in qualche modo \"usati\" dalla donna che ha voluto metterli alla prova. Entrambi per\u00f2 guardano ora con pi\u00f9 attenzione all'importanza della famiglia e dei figli."}
