{"id": "358666", "revid": "1654832", "url": "https://it.wikipedia.org/wiki?curid=358666", "title": "Cattura e sequestro del carbonio", "text": "La cattura e sequestro (o stoccaggio) del diossido di carbonio (spesso indicato anche con l'acronimo CCS, derivato dal termine inglese Carbon Capture and Storage\" - o Sequestration\") in scienze ambientali \u00e8 un processo di confinamento geologico dell'anidride carbonica (CO2) prodotta da grandi impianti di combustione; una tecnologia che sta entrando a far parte del mix di strategie disponibili per far fronte alla crescente concentrazione in atmosfera di CO2 di origine antropica, un gas ad effetto serra che concorre all'attuale riscaldamento del globo.\nDescrizione.\nTipologie di cattura.\nEsistono sostanzialmente tre diverse tipologie di sistemi di cattura della CO2 a livello industriale:\nA questi si affiancano sistemi di cattura e sequestro dell'anidride carbonica presente in ambiente, note come \"Carbon Dioxide Removal (CDR)\":\nTrasporto e stoccaggio.\nLa CO2 catturata in uno dei precedenti modi pu\u00f2 essere trasportata, solitamente allo stato liquido, con diversi vettori - appositi camion cisterna, navi serbatoio o tubazioni, ed iniettata in un adeguato sito di confinamento, ovvero una trappola geologica che possa contenere tale gas per un periodo di tempo dell'ordine delle centinaia di anni. Di solito il sito geologico identificato come adatto allo stoccaggio \u00e8 o un vecchio giacimento di idrocarburi ormai esaurito o una formazione porosa e permeabile, saturata con acqua salata e detta acquifero.\nRecupero forzato di idrocarburi (\"Enhanced Hydrocarbon Recovery\").\nL'anidride carbonica catturata con i procedimenti sopra descritti pu\u00f2 anche essere usata per il recupero assistito di quantit\u00e0 di idrocarburi che altrimenti non potrebbero essere recuperate. La CO2 viene iniettata in un giacimento petrolifero (al posto di acqua o gas naturale) ripressurizzando il giacimento permettendo agli idrocarburi di risalire in superficie rimanendo, al contempo, intrappolata nel giacimento. Questa applicazione \u00e8 stata una delle prime ad essere usata in Norvegia nei campi petroliferi del Mare del Nord.\nSempre nel campo dello sfruttamento dei combustibili fossili la CO2 pu\u00f2 essere iniettata in un giacimento di tipo Coal Bed Methan (CBM), ove le sue molecole sono assorbite dal carbone spiazzando le molecole di metano, permettendo in tal modo un recupero maggiore del metano liberato dal carbone, questa tecnica \u00e8 chiamata Enhanced Coal Bed Methan (ECBM).\nProblematiche.\nI rischi connessi alla possibilit\u00e0 offerta dalla tecnologia di confinamento della CO2 sono principalmente di due ordini:\nNel primo caso, incomberebbe il pericolo di asfissia da eccesso di CO2 su tutti gli organismi insediati in prossimit\u00e0 della perdita (l'episodio avvenuto nel 1986 presso il Lago Nyos, in Camerun, uccise circa 1700 persone); nella seconda ipotesi, sarebbe vanificato l'obiettivo stesso del sistema in questione.\nIl caso del Lago Nyos, tuttavia, costituisce un evento del tutto naturale. Tale lago, di origine vulcanica, sito nei pressi del vulcano inattivo Monte Oku, sorge al di sopra di una sacca di biossido di carbonio formatasi per degassamento magmatico. A seguito della permeabilit\u00e0 da porosit\u00e0, relativamente elevata, dei corpi rocciosi, un enorme quantitativo di CO2 degassificata dal magma sotterraneo \u00e8 risalito violentemente in superficie attraverso un'eruzione di tipo limnico; la CO2, in virt\u00f9 della densit\u00e0 caratteristica, tende a permanere a livello del suolo, e ha cos\u00ec causato la morte per asfissia (cio\u00e8 per mancanza di ossigeno) delle forme di vita animale nei pressi del lago tra cui 3500 capi di bestiame oltre a circa 1700 persone. Eventi simili si sono verificati nei pressi del lago Monoun (a 100\u00a0km circa dal lago Nyos) e del lago Kivu (Ruanda).\nL'Intergorvenmental Panel on Climate Change (IPCC), suffragato anche dalle attuali applicazioni di confinamento della CO2, ritiene che le profondit\u00e0 geologiche previste per i futuri siti in progetto, accuratamente selezionati, rendano molto improbabile la possibilit\u00e0 di insuccesso. Si parla del 99% della CO2 trattenuta nel deposito nei primi 1000 anni. Rimane comunque attualmente dibattuta la capacit\u00e0 di questo sistema di trattenere la CO2 per tempi lunghissimi.\nCarbon leakage.\nLe politiche di contenimento delle emissioni di carbonio attuate in alcuni paesi possono incoraggiare il trasferimento di settori produttivi verso paesi esteri dove non vi sono restrizioni analoghe .\nSituazione attuale.\nImpianti che usano tecnologie CCS su larga scala commerciale:\nLa vera sfida della CCS passa non tanto attraverso lo sviluppo di nuove tecnologie - visto che nei tre diversi settori queste tecnologie sono gi\u00e0 operative da tempo - quanto nel combinare in modo efficiente ed economicamente sostenibile l'intera filiera dell'anidride carbonica. L'affermarsi di questa nuova tecnologia a livello commerciale sar\u00e0 il risultato di un processo che vedr\u00e0 le seguenti fasi: \nControversie.\nNel variegato panorama di soluzioni proposte, sono emerse per alcune di queste incongruenze di risultati in quanto pi\u00f9 produttrici di CO2 di quello sequestrato, inoltre \u00e8 stato evidenziato come le iniziative vengono finanziate con investimenti pubblici ma attuate in imprese economiche private ."}
{"id": "358668", "revid": "10548", "url": "https://it.wikipedia.org/wiki?curid=358668", "title": "Sybaris", "text": ""}
{"id": "358672", "revid": "1776051", "url": "https://it.wikipedia.org/wiki?curid=358672", "title": "Bjelovar", "text": "Bjelovar (, in ungherese \"Belov\u00e1r\", in tedesco anche \"Bellowar\") \u00e8 una citt\u00e0 della Croazia. \u00c8 il capoluogo della regione di Bjelovar e della Bilogora. \nBjelovar \u00e8 la citt\u00e0 della pallamano conosciuta in tutto il mondo. In essa ha sede una scuola di pallamano dalla quale sono usciti alcuni campioni che vinsero 4 medaglie d'oro alle Olimpiadi, due medaglie di argento ai mondiali e due medaglie di bronzo ai mondiali di pallamano impegnando 17 giocatori che hanno fatto la storia di tale sport nella ex Iugoslavia."}
{"id": "358673", "revid": "10548", "url": "https://it.wikipedia.org/wiki?curid=358673", "title": "Croton (citt\u00e0)", "text": ""}
{"id": "358674", "revid": "1543377", "url": "https://it.wikipedia.org/wiki?curid=358674", "title": "Natalie Maines", "text": "\u00c8 figlia del produttore musicale Lloyd Maines e la cantante delle Dixie Chicks, un gruppo di musica country di cui fa parte dal 1995.\nSuona diversi strumenti tra cui il pianoforte (studiato dall'et\u00e0 di dodici anni), la chitarra e il basso.\nNel 2000 ha sposato Adrian Pasdar dal quale ha avuto due figli, Jackson Slade Pasdar e Beckett Finn Pasdar.\nInfanzia.\nMaines \u00e8 nata a Lubbock in Texas dal musicista country e produttore Lloyd Maines e da Tina May Maines. Ha frequentato la Williams Elementary School a Lubbock, dove Natalie disse al suo insegnante di matematica \"Maestro, non ho bisogno di imparare questa roba\u2014Io diventer\u00f2 una star.\" La Maines era una cheerleader mentre frequentava la O. L. Slaton Junior High School.Si diplom\u00f2 nel 1992 alla Lubbock High School, dove faceva parte di un coro.\nDopo aver completato le scuole superiori, decise di andare al college. Ha trascorso due semestri alla West Texas A&amp;M dove i suoi studi si concentravano prevalentemente sulla radio. Poi studi\u00f2 per un anno e mezzo al South Plains College. Uno dei suoi istruttori, nonch\u00e9 ex membro dei The Maines Brothers Band, Cary Banks, ricord\u00f2 che \"Lei amava soprattutto rock'n'roll, rhythm and blues ... alternative rock.\" Nel dicembre del 1994, Maines fece richiesta ed ottenne una borsa di studio per il Berklee College of Music. Per\u00f2 lasci\u00f2 il college prima di completare gli studi.\nCarriera.\nLa prima pubblicazione che vedeva la presenza della Maines fu l'album di debutto di Pat Green, \"Dancehall Dreamer\", produtto da suo padre Lloyd Maines e rilasciato nel 1995. Alla fine di quell'anno entr\u00f2 a far parte di un gruppo country composto solo da donne, le Dixie Chicks, formatosi nel 1989, ma che ebbe successo solo a livello locale. La Maines rimpiazzo la cantante Laura Lynch. Inoltre nei concerti suona anche chitarra e basso.\nLa Maines scrisse quattro canzoni per i primi tre album della band, tra cui la canzone \"Without You\" dell'album \"Fly,\" che conquist\u00f2 il primo posto nella classifica Hot Country Singles &amp; Tracks di Billboard. La Maines \u00e8 stata la principale autrice di tutte le canzoni dell'album del 2006 della band, \"Taking the Long Way\" che arrivo al primo posto nella classifica \"Billboard\" 200. \"Taking the Long Way\" comprende il singolo entrato nella \"Billboard\" Hot 100, raggiungendo la quarta posizione, \"Not Ready to Make Nice\" (Maines, Strayer, Erwin, Wilson) e per il quale la band ha vinto il Grammy Award alla canzone dell'anno. La Maines consider\u00f2 il processo di scrittura dell'album \"Taking the Long Way\" come \"pura terapia\" dopo le controversie nate dopo un commento che avrebbe fatto sul palco a Londra criticando il presidente degli Stati Uniti George W. Bush. \"Tutto sembrava molto pi\u00f9 personale questa volta\", ha detto la Maines riguardo all'album, \"C'\u00e8 pi\u00f9 maturit\u00e0, profondit\u00e0 ed intelligenza.\"\nLa Maines ha collaborato con altri artisti, sia come membro delle Dixie Chicks sia come solista. Le Dixie Chicks hanno suonato con Sheryl Crow nel 1999 durante un concerto del tour Lilith Fair. Da quel momento, le Dixie Chicks hanno lavorato con Sheryl Crow sul suo album \",\" su una versione remixata della canzone \"Landslide\" cantata dal gruppo, e sulla canzone delle Dixie Chicks \"Favorite Year\" dell'album \"Taking the Long Way\". La Maines ha suonato con diversi artisti tra cui Pat Green, Charlie Robison, Yellowcard, Stevie Nicks, Patty Griffin, Neil Diamond, Eddie Vedder, Pete Yorn e Ben Harper.\nLa Maines \u00e8 un'amica di Howard Stern ed \u00e8 apparsa diverse volte nel suo show.\nIl 7 maggio 2013 la Maines ha rilasciato un album solista chiamato \"Mother\". Questo fu il suo primo album dalla pausa con il suo gruppo iniziata nel 2007. L'album fu co-prodotto da Ben Harper. Contiene diverse cover della cantante tra cui \"Mother\" dei Pink Floyd, \"Without You\" di Eddie Vedder e \"Lover, You Should've Come Over\" di Jeff Buckley. I temi dell'album sono maternit\u00e0, femminismo e relazioni dolorose e complicate.\nOpere filantropiche.\nLa Maines ha partecipato a diverse raccolte fondi ed eventi. Includono:"}
{"id": "358675", "revid": "1632387", "url": "https://it.wikipedia.org/wiki?curid=358675", "title": "Pullman", "text": ""}
{"id": "358676", "revid": "124123", "url": "https://it.wikipedia.org/wiki?curid=358676", "title": "Porfirio Barba-Jacob", "text": "Nato a Santa Rosa de Osos nel Dipartimento di Antioquia da Antonio Mar\u00eda Osorio e Pastora Ben\u00edtez, trascorse gran parte della sua infanzia con i nonni. Nel 1895 intraprese un primo viaggio, dapprima in Colombia e in seguito, nel 1907, in America Centrale e negli Stati Uniti, nel 1930 si stabil\u00ec a Citt\u00e0 del Messico.\nGiornalista, lavor\u00f2 per numerosi giornali dell'America Latina.\nLe sue opere in poesia ebbero successo non solo in Colombia ma in tutta l'America latina.\nMor\u00ec di tubercolosi a Citt\u00e0 del Messico."}
{"id": "358677", "revid": "47767", "url": "https://it.wikipedia.org/wiki?curid=358677", "title": "Agatodoro", "text": "Origine e diffusione.\nDeriva dal nome greco antico \u1f08\u03b3\u03b1\u03b8\u03cc\u03b4\u03c9\u03c1\u03bf\u03c2 (\"Agathodoros\"), composto da \u1f00\u03b3\u03b1\u03b8\u1f78\u03c2 (\"agathos\", \"bene\", da cui anche Agata, Agatangelo, Agatone, Agazio e Agatocle) e \u03b4\u1ff6\u03c1\u03bf\u03bd (\"doron\", \"dono\", presente anche in Metrodoro, Menodoro e Teodora): il significato pu\u00f2 essere interpretato come \"persona dotata\", \"buon dono\", \"donatore di beni\".\nIn Italia gode di scarsa diffusione.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:\nBibliografia.\n "}
{"id": "358679", "revid": "1352867", "url": "https://it.wikipedia.org/wiki?curid=358679", "title": "Mus musculus", "text": "Il topolino comune (Mus musculus, ) \u00e8 un piccolo mammifero roditore della famiglia dei Muridi. Viene anche chiamato topo domestico, per differenziarlo dal topo selvatico (\"Apodemus sylvaticus\") e dal topo campagnolo (\"Microtus arvalis\").\nSi tratta della specie di gran lunga pi\u00f9 diffusa del genere \"Mus\", appartenente alla famiglia dei Muridi e rappresentato nel mondo da una quarantina di specie: il topo domestico si pu\u00f2 infatti trovare comunemente in quasi tutti i paesi del mondo, spesso al fianco degli umani, che involontariamente gli procurano vitto ed alloggio, ma non sempre in armonia con loro, in quanto i topi possono arrecare danni anche ingenti alle colture ed alle dispense di cibo, oltre a rendersi vettori di una serie di malattie, come la leptospirosi.\nTassonomia.\nLa tassonomia del topo \u00e8 un argomento molto delicato e lungi dall'essere chiarito in maniera esauriente: mentre in passato venivano classificate numerose sottospecie, con l'avanzare dei metodi di lettura del DNA si \u00e8 potuto risalire all'effettiva affinit\u00e0 fra le varie popolazioni, portando in molti casi a declassare a semplici varianti locali, alle volte frutto dell'incrocio fra varie sottospecie giunte nell'area al seguito dell'uomo, le popolazioni considerate sottospecie autonome. In altri invece si \u00e8 preferito elevare la sottospecie al rango di specie a s\u00e9 stante.\nIn passato venivano riconosciute come sottospecie anche le seguenti:\nAttualmente le tre sottospecie di topo comunemente riconosciute sono:\nA queste si sommerebbe \"Mus musculus gentilulus\", diffusa nella Penisola araba.\nSempre pi\u00f9 studiosi sono convinti della validit\u00e0 di una classificazione che contempli le sopracitate sottospecie come specie a s\u00e9 stanti (\"Mus castaneus\", \"Mus domesticus\", \"Mus gentilulus\" e \"Mus musculus\"): in tal modo, in Italia (dove \u00e8 diffusa unicamente la sottospecie \"domesticus\") si troverebbero solo topi domestici e non topi comuni.\nDistribuzione.\nProbabilmente originaria dell'Asia centrale, la specie si \u00e8 diffusa praticamente in tutto il mondo, al fianco dell'uomo, tramite i commerci via terra e mare.\nSpecie estremamente adattabile e spiccatamente sinantropa, il topo vive praticamente in qualsiasi luogo che gli offra un recesso in cui potersi nascondere e sfamarsi. Lo si trova perci\u00f2 in ambienti urbani e suburbani, dove vive a qualsiasi altitudine, mentre \u00e8 una presenza piuttosto rara nelle aree rurali in quota e negli ambienti boschivi. In generale, il topo manca nei luoghi dove altri animali gli fanno concorrenza, poich\u00e9 non \u00e8 molto efficiente come specie antagonista. Tuttavia, in alcune aree di nuova colonizzazione (come Australia e Nuova Zelanda) i topi possono convivere senza eccessivi problemi con altre specie di roditore con abitudini similari.\n\u00c8 inserito nell'elenco delle 100 tra le specie invasive pi\u00f9 dannose al mondo.\nDescrizione.\nDimensioni.\nI topi adulti misurano una ventina di centimetri, di cui la met\u00e0 o poco meno spetta alla coda: il peso invece oscilla fra i 10 ed i 25 grammi.\nAspetto.\nIl pelo corto e lucente, varia individualmente dal brunastro al nero. Esso ricopre interamente il corpo, tranne zampe, orecchie, coda e punta del muso, che sono quasi del tutto glabre e di colore grigio-rosato.\nIl corpo del topo si pu\u00f2 dividere in tre parti:\nSulla sommit\u00e0 del cranio si trovano le orecchie, che hanno padiglione glabro e membranaceo. Il senso dell'udito nei topi \u00e8 molto sviluppato, infatti essi possono udire frequenze fino ai 100\u00a0kHz e forse anche maggiori, quindi ben oltre la soglia degli ultrasuoni. Il topo \u00e8 in grado di comunicare con i suoi simili sia con suoni udibili all'orecchio umano (squittii), generalmente utilizzati per i richiami a lunghe distanze, sia con richiami ultrasonici, utilizzati nella comunicazione su breve distanza.\nSulla punta del muso si trovano le narici e l'organo vomeronasale, utilizzato dall'animale per individuare i feromoni, secreti dalle ghiandole prepuziali di ambo i sessi e rilasciati anche tramite le lacrime. Sulla punta del muso sono site inoltre le sensibili vibrisse, che hanno funzione tattile e vengono utilizzate dall'animale anche per comprendere le dimensioni degli anfratti nei quali si trova.\n Al tronco si attaccano lateralmente due paia di zampe, centralmente le mammelle e gli orifizi urinari, genitali ed anali. Esso \u00e8 separato dalla testa da un collo ben distinguibile, nel quale, oltre al timo propriamente detto, si trova una seconda ghiandola con struttura e funzione simili, posta nei pressi della trachea.\nLe zampe, tutte all'incirca della lunghezza di un paio di centimetri (a differenza di quelle del topo selvatico, le cui zampe posteriori sono ben pi\u00f9 lunghe delle anteriori), sono divisibili a loro volta in tre segmenti:\nLa mano possiede quattro dita ben sviluppate e munite di artigli, un pollice molto corto e cinque callosit\u00e0 palmari. Il piede possiede cinque dita, ben sviluppate e munite di artigli. Sui punti di appoggio si sono sviluppate delle callosit\u00e0 la cui disposizione varia a seconda dell'individuo.\nLe mammelle sono presenti unicamente nelle femmine in numero di cinque paia, tre pettorali e due inguinali o pelviche.\nNella femmina, l'uretra si apre davanti alla vagina, che si apre a livello della vulva. L'ano \u00e8 separato dalla vulva tramite un piccolo perineo. Nel maschio, gli orifizi urinario e genitale sono confusi all'estremit\u00e0 del pene, normalmente nascosto in una piega cutanea, il prepuzio. I testicoli normalmente intra-addominali possono scendere nella cavit\u00e0 addominale ricoperti di un sacco cutaneo, lo scroto: l'ano \u00e8 alla base della coda in ambedue i sessi.\nBiologia.\nSi tratta di animali attivi perlopi\u00f9 dopo il tramonto. Durante la notte si tengono ben lontani dalle fonti di luce violenta. Durante il giorno, i topi riposano in tane poste in luoghi riparati e foderati con vari materiali, come cartone, stoffa ed erba. Il topo non va in letargo, a differenza di molti altri roditori: esso si adatta infatti molto bene ad ambienti freddi (purch\u00e9 vi sia disponibilit\u00e0 di cibo), al punto che se ne trovano popolazioni stabili anche all'interno di celle frigorifere.\nIl topo \u00e8 un animale socievole con gli animali della sua stessa specie, tende a riconoscere i suoi simili in base alla costituzione genetica, agevolato dal fatto che i geni inseriti nel complesso di istocompatibilit\u00e0 sono decisivi sull'odore emesso dal corpo del topo. Quindi i topi con lo stesso odore, tendenzialmente, sono appartenenti alla stessa famiglia. I ricercatori della Universit\u00e0 della Florida hanno scoperto che le femmine cercano di accoppiarsi con maschi aventi odori diversi dal loro e tendono a costituire nidi in comune con femmine aventi lo stesso odore, quindi con eventuali sorelle.. In ogni caso, i maschi sono territoriali e tendono a definire un proprio spazio all'interno del quale dominano su varie femmine e cuccioli. Dei maschi dominanti tenuti in uno spazio angusto come una gabbia, anche se cresciuti insieme e vissuti l'uno nei pressi dell'altro (ad esempio in territori limitrofi), non tarderanno a dare segnali di aggressivit\u00e0 e a cominciare a combattere fra loro. Per segnalare la propria presenza ed evitare quindi episodi di intolleranza, i topi si affidano a segnali olfattivi, quali principalmente la marcatura del proprio territorio con urina e feci. Queste ultime, lunghe circa 3\u00a0mm e di colore nero sono il segnale visibile anche all'occhio umano della presenza di topi nell'ambiente. L'urina, in particolare quella dei maschi, ha un forte odore dovuto alla presenza di numerosi composti chimici e di feromoni.\nIl topo si muove sulle quattro zampe con passo veloce, che copre all'incirca 4,5\u00a0cm. I topi sono in grado di compiere salti di una quarantina di centimetri di lunghezza. Quando tuttavia l'animale \u00e8 impegnato a mangiare, combattere od orientarsi in un territorio sconosciuto, non \u00e8 infrequente che si erga sulle zampe posteriori, utilizzando la coda per bilanciarsi. La coda viene utilizzata per tenersi in equilibrio anche durante il salto e la corsa.\nAlimentazione.\nSi tratta di animali tendenzialmente onnivori: mangiano perlopi\u00f9 prodotti di origine vegetale, ma all'occorrenza non disdegnano carne.\nIl topo ricava l'acqua di cui necessita per la maggior parte dal cibo: in ogni caso necessita anch'esso di bere ogni tanto. Per integrare la propria dieta, non esita infine a praticare la coprofagia. A differenza del comune pensiero, ispirato dall'immagine trasmessa nei cartoni animati, i topi non mangiano formaggio se non in caso di estrema carenza di cibo.\nRiproduzione.\nI topi sono in grado di riprodursi durante tutto l'anno. Nel caso in cui il cibo sia disponibile con continuit\u00e0, la femmina pu\u00f2 partorire e rimanere nuovamente gravida pressoch\u00e9 in continuazione, con un massimo di quindici parti annuali. Il ciclo estrale delle femmina dura circa 5 giorni, mentre l'estro vero e proprio dura una ventina d'ore. Quando numerose femmine vengono costrette a vivere assieme, tuttavia, esse tendono a non andare mai in estro, mentre se vengono messe in contatto con l'urina di un maschio, l'estro sopraggiunge dopo tre giorni.\nPer accoppiarsi con la femmina, il maschio la corteggia emettendo richiami ultrasonici su frequenze che vanno dai 30 ai 110\u00a0kHz, e seguendola e annusandola insistentemente. Il maschio, comunque, emette tali richiami anche durante e dopo l'accoppiamento; alcuni soggetti possono emettere richiami del genere anche solo annusando dei feromoni femminili. Per la loro complessit\u00e0 e per il fatto che la tonalit\u00e0 e la complessit\u00e0 di tali versi variano da individuo a individuo, questi richiami sono stati accostati alle melodie degli uccelli.\nAnche le femmine sono in grado di emettere richiami ultrasonici, tuttavia raramente lo fanno.\nDopo l'accoppiamento, la femmina sviluppa un tappo vaginale che persiste per un giorno e le impedisce di essere montata da altri maschi. La gravidanza dura all'incirca tre settimane, al termine delle quali vengono dati alla luce un numero di cuccioli che varia fra i 3 e i 14. La femmina li accudisce in solitudine, tendendo ad allontanare i maschi per evitare episodi di cannibalismo.\nI cuccioli alla nascita sono ciechi e nudi: il pelo comincia a crescere a tre giorni di vita, mentre gli occhi vengono aperti a due settimane. Attorno al mese d'et\u00e0 (6 settimane per le femmine e 8 per i maschi), essi sono in grado di riprodursi, anche se sia gli uni che le altre possono cominciare ad accoppiarsi gi\u00e0 a partire dalle 5 settimane di vita.\nLa speranza di vita dei topi in natura \u00e8 solitamente inferiore all'anno, a causa delle perdite consistenti dovute alla predazione e agli ambienti difficili nei quali frequentemente la specie si trova a vivere. In ambienti sicuri, tuttavia, un topo vive mediamente tre anni: nell'ambito del Methuselah Mouse Prize sono stati presentati topi con longevit\u00e0 assai pi\u00f9 elevate, grazie a modificazioni genetiche e trattamenti farmacologici (l'attuale detentore del record \u00e8 vissuto 1819 giorni).\nRapporti con l'uomo.\nLa storia dei topi \u00e8 da sempre stata indissolubilmente legata a quella dell'uomo. Originari dell'Asia, la loro presenza \u00e8 tuttavia attestata nel bacino del Mediterraneo gi\u00e0 nell'8000 a.C., anche se essi tardarono a diffondersi nel resto d'Europa, dove li si trova solo a partire dal 1000 a.C.. Successivamente, grazie ai commerci e alle campagne militari, il topo ha esteso il proprio areale pressoch\u00e9 a qualsiasi parte del globo, anche sulle isole pi\u00f9 remote.\nProprio grazie ai topi, si \u00e8 potuta tracciare una mappa dei primi spostamenti effettuati dagli uomini e rimasti sconosciuti in quanto svoltisi in periodi in cui non si conosceva ancora la scrittura. In base a esami filogenetici delle popolazioni di topo danesi e di quelle dell'isola di Madera, nell'Oceano Atlantico, \u00e8 emerso un antico e insospettabile legame fra queste, segno di un'antica presenza umana nella zona.\nIl topo non \u00e8 per\u00f2 sempre un coinquilino innocuo, spesso, infatti, pur rivelandosi assai meno dannosi rispetto ai ratti, causa danni ingenti alle riserve di cibo e trasmette varie malattie. Si ritiene che proprio per tenere lontani questi roditori l'uomo abbia dato il via all'addomesticamento del gatto.\nNelle aree in cui si \u00e8 stabilito, inoltre, spesso il topo ha prosperato a discapito delle specie gi\u00e0 presenti, divenendo in alcuni casi un vero e proprio flagello.\nNonostante ci\u00f2, il topo \u00e8 stato anche tenuto in cattivit\u00e0 come animale domestico, gi\u00e0 a partire dal 1100 a.C. si hanno notizie di topolini domestici in Cina. Attualmente, si tende a selezionare i topi domestici in tre lineamenti separati:\nIl genoma del topo, infatti, venne sequenziato completamente verso la fine del 2002: la sua parte aploide misura circa 3000 megabasi (pi\u00f9 o meno come quella umana) ed \u00e8 distribuita su 20 cromosomi. Tuttavia, \u00e8 difficile fare una conta attendibile dei geni contenuti nel genoma del topo: una stima recente (che poi \u00e8 quella attualmente accettata dalla maggior parte degli studiosi) parla di 23.786 geni, contro i 23.686 dell'uomo. Virtualmente, ciascun gene di topo trova un omologo nel genoma umano, il che permette di effettuare esperimenti su di essi. La sperimentazione sui topi, come quella sugli altri animali, \u00e8 tuttavia contestata da pochi ricercatori che la ritengono un errore metodologico e dai sostenitori dei diritti animali.\nDa un articolo pubblicato nel 2011 su Nature, risulta che la quasi totalit\u00e0 della comunit\u00e0 scientifica (92%) \u00e8 comunque d'accordo sull'indispensabile ruolo che ha la sperimentazione animale nella ricerca biomedica e pura, seppure sperando che in un futuro prossimo questa possa finalmente essere sostituita con altri metodi, ora ancora inesistenti, mentre solo una netta minoranza (3%) degli scienziati si dice contraria alla sperimentazione animale.\nLetteratura.\nNell'antica letteratura greca esiste un poemetto giocoso, la \"Batracomiomachia\", cio\u00e8 la battaglia delle rane e dei topi."}
{"id": "358680", "revid": "767487", "url": "https://it.wikipedia.org/wiki?curid=358680", "title": "Antinoo (nome)", "text": "Origine e diffusione.\nDeriva dal greco \u1f08\u03bd\u03c4\u03af\u03bd\u03bf\u03bf\u03c2 (\"Antinoos\"); \u00e8 composto da \u1f00\u03bd\u03c4\u03af (\"anti\", \"anti\", \"contro\", da cui anche Antero, Antiope, Antioco, Antigono e Antipatro) e \u03bd\u03cc\u03bf\u03c2 (\"noos\", o \u03bd\u03bf\u1fe6\u03c2, \"nous\", \"mente\", \"pensiero\", da cui anche Arsinoe e Alcinoo); pu\u00f2 essere interpretato in diversi modi, quali \"di pensiero opposto\", \"contro l'intelligenza\" (cio\u00e8 \"insensato\"), \"mente scambievole\" o \"degno avversario intellettuale\". Non mancano interpretazioni alternative, come quella che lo ricollega ad \u1f04\u03bd\u03b8\u03bf\u03c2 (\"anthos\", \"fiore\") o quella che lo considera un'alterazione di Antonio.\n\u00c8 piuttosto noto per essere stato portato da Antinoo, il compagno dell'imperatore Adriano, da cui prendono il nome una costellazione e la citt\u00e0 di Antinopoli; \u00e8 inoltre portato da diversi personaggi della mitologia greca, fra i quali uno dei pretendenti di Penelope, il primo a cadere ucciso da Ulisse.\nOnomastico.\nL'onomastico si festeggia il 1\u00ba novembre, giorno di Ognissanti, in quanto il nome non \u00e8 portato da alcun santo ed \u00e8 quindi adespota."}
{"id": "358681", "revid": "219110", "url": "https://it.wikipedia.org/wiki?curid=358681", "title": "Antonov (azienda)", "text": "La Antonov (, ) \u00e8 una ditta costruttrice di aeromobili con sede in Ucraina. Prima dell'indipendenza dell'Ucraina, \u00e8 stata una delle principali ditte produttrici sovietiche di aerei da trasporto, e dalle sue fabbriche sono usciti alcuni tra i velivoli pi\u00f9 grandi mai realizzati. La ditta prende il nome dal progettista Oleg Konstantinovi\u010d Antonov (), capo dell'OKB-153.\nStoria.\nIl nome deriva dal suo fondatore, Oleg Antonov, progettista capo dell'An-2, dell'An-24, dell'An-22 e di altri aerei passati alla storia.\nL'Antonov aveva difficolt\u00e0 a costruire alcuni aerei, questo era il risultato voluto dall'URSS per spezzare la produzione militare in differenti regioni Sovietiche.\nQuesta strategia minimizz\u00f2 i rischi di guerra e prevenne le Repubbliche Sovietiche dal divenire autosufficienti economicamente.\nCosicch\u00e9 gli aerei Antonov venivano costruiti da diverse compagnie aerospaziali: Charkiv (Ucraina), Novosibirsk (Russia) e Tashkent (Uzbekistan).\nMezzi prodotti.\nLa produzione Antonov va dal An-2 \"Colt\" all'aereo da ricognizione An-28 \"Cash\", passando per gli An-124 \"Condor\" e l'An-225 \"Cossack\": il pi\u00f9 grande aereo al mondo in servizio. Ricordiamo la serie di aerei turboelica celebri per i loro collegamenti interni che effettuano nei paesi (soprattutto in quelli comunisti) come l'An-24 \"Coke\", An-26 \"Curl\" e An-30 \"Clank\". Gli An-72/An-74 \"Coaler\" sono una serie di due piccoli jetliner. Infine abbiamo l'An-70, un aereo cargo che sta aspettando la certificazione. L'An-70 \u00e8 molto simile all'aereo da trasporto Airbus A400M.\nAltre attivit\u00e0.\nAntonov occupa industrialmente altri campi dell'aviazione e non solo:\nIncidenti.\nLista di incidenti aerei (aggiornato al 27/02/2022)"}
{"id": "358682", "revid": "72396", "url": "https://it.wikipedia.org/wiki?curid=358682", "title": "Antonov An-124 Ruslan", "text": "L'Antonov An-124 (in cirillico: \u0410\u043d\u0442\u043e\u043d\u043e\u0432 \u0410\u043d-124 \u0420\u0443\u0441\u043b\u0430\u043d, nome in codice NATO: Condor), \u00e8 un aereo da trasporto strategico, di fabbricazione sovietica prima e russa poi, sviluppato dall'OKB-153 negli anni ottanta ed entrato in servizio presso le forze aeree sovietiche nel 1986.\nAncora oggi in servizio presso le Forze aerospaziali russe, \u00e8 stato il pi\u00f9 grande aereo da carico prodotto in serie dal momento della sua entrata in servizio e fino all'ingresso del Boeing 747-8F. Anche noto come Ruslan, in omaggio al protagonista della favola Ruslan e Ljudmila di Pu\u0161kin, ne era prevista la ripresa della produzione su larga scala, abbandonata a causa delle tensioni tra Russia e Ucraina attorno la penisola crimeana.\nUna versione estesa dell'An-124 \u00e8 stata realizzata a supporto del programma spaziale sovietico Buran e ribattezzata An-225 Mriya.\nVersioni.\ncarico utile aumentato da 120 tonnellate a 150 tonnellate;\npeso al decollo aumentato da 392 tonnellate a 402 tonnellate;\nautonomia di volo maggiore, anche per carichi di 120 tonnellate da 4650\u00a0km a 5400\u00a0km;\nvita operativa aumentata a 50.000 ore di volo in 45 anni di servizio;\nnuovo PO-500 : programma di manutenzione (manutenzione ogni 500 ore di volo);\nattrezzatura di bordo : gru potenziata per operazioni di carico-scarico di un singolo pezzo di carico fino a 40 tonnellate di peso;\nLa struttura della fusoliera \u00e8 stata rafforzata per consentire il trasporto aereo di un singolo pezzo fino a 150 tonnellate di peso;\nSistema di navigazione e radar sono stati aggiornati;\nsistema di frenata anti-skid digitale che permette di ridurre la distanza di atterraggio\nequipaggio ridotto da 6 a 4 membri,\nil livello di comfort della cabina e del resto dell'equipaggio \u00e8 stato migliorato;\ninstallati ruote e pneumatici rinforzati;\ninstallati nuovi dispositivi per il controllo del motore, per il controllo d'inversione e il monitoraggio dello stato delle vibrazioni del motore\nsistema di avviso di prossimit\u00e0 al terreno installato;\nsistema di navigazione inerziale aggiornato;\nUtilizzatori.\nCivili.\nAl settembre 2009 sono 28 gli esemplari in servizio operativo civile, totale completato da altri 10 esemplari in ordine."}
{"id": "358683", "revid": "1573940", "url": "https://it.wikipedia.org/wiki?curid=358683", "title": "Arsace (nome)", "text": "Origine e diffusione.\nDeriva da \u1f08\u03c1\u03c3\u03ac\u03ba\u03b7\u03c2 (\"Arsaces\"), la forma greca del persiano \"Arshak\"; \u00e8 composto da \"ar\" (\"Arii\", \"nobili\") e \"shah\" (\"re\"), e significa quindi \"re degli Arii (o dei nobili)\", o \"nobile re\".\nOnomastico.\nL'onomastico viene festeggiato il 16 agosto, giorno in cui la Chiesa cattolica commemora sant'Arsacio, eremita presso Nicomedia, che profetizz\u00f2 la sua distruzione a causa di un terremoto nel 357 e, apparentemente, mor\u00ec pregando."}
{"id": "358684", "revid": "12109", "url": "https://it.wikipedia.org/wiki?curid=358684", "title": "Alfonso Gialdini", "text": "Si \u00e8 avvicinato alla scultura nel 1975 e dal 1995 al 2002 ha iniziato ad applicare quest'arte come tecnica di supporto terapeutico a gruppi di malati di mente presso il Museattivo intitolato a Claudio Costa con cui collabora nell'attivit\u00e0 di ricerca sulle connessione tra scultura e tematiche dell'epoca odierna.\nNel 2011 Alfonso Gialdini per gravi motivi di salute ha temporaneamente interrotto la sua attivit\u00e0 di scultore.\nLa sua serie di sculture collocata a Celle Ligure a partire dal 2005 rappresenta la convinzione di Gialdini che l'utilizzo di materiali e tecniche particolari possa dare alla scultura diffusione di massa al pari della pittura.\nTemi preferiti da Gialdini sono l'amore di coppia, l'erotismo e la sofferenza umana. Quest'ultima \u00e8 alla base del coinvolgimento di Gialdini nel campo dell'arteterapia.\nNel 2020 ha donato alcune sue sculture al Museattivo Claudio Costa, ove saranno collocate nel suo parco.\nOpere.\nNumerose sono le opere di Gialdini esposte in diverse localit\u00e0 delle province di Genova e di Savona:\nCollegamenti esterni.\nLa Ricerca scientifica: Quaderni.\n- Pagina 154https://books.google.it/books?id=-NArAQAAMAAJ&amp;q=gialdini+alfonso+plasmi&amp;dq=gialdini+alfonso+plasmi&amp;hl=it&amp;sa=X&amp;ved=0ahUKEwiF24SvnvPhAhXB26QKHdWoABMQ6AEIKTAA\n1980 - Visualizzazione snippet - Altre edizioni\n... a microonde GABRIELE crccom ('), M\u00c0RIo CONTE (\"), manco _ FRANCESCHI u) aALFONSO GIALDINI (s) (*) Istituto di ... eccitata nel modo dominante in banda X (8-12 GHZ), permette l'esame delle onde riflesse e trasmesse dal plasma.\nQuaderni de la Ricerca scientifica.\n- Edizioni 103-105 - Pagina 154\n1980 - Visualizzazione snippet - Altre edizioni\n... ENRICO FRANCESCHI (*) &amp; ALFONSO GIALDINI (*) (*) Istituto di Elettrotecnica, Universit\u00e0 - Genova (**) Istituto di ... sonda, eccitata nel modo dominante in banda X (8-12 GHz), permette l'esame delle onde riflesse e trasmesse dal plasma.\nFigure dell'anima: arte irregolare in Europa.\nBianca Tosatti - 1997 - Visualizzazione snippet\nhttps://books.google.it/books?id=vv_pAAAAMAAJ&amp;q=gialdini+alfonso+plasmi&amp;dq=gialdini+alfonso+plasmi&amp;hl=it&amp;sa=X&amp;ved=0ahUKEwiF24SvnvPhAhXB26QKHdWoABMQ6AEIMTAC"}
{"id": "358685", "revid": "228587", "url": "https://it.wikipedia.org/wiki?curid=358685", "title": "Bright", "text": ""}
{"id": "358686", "revid": "1990325", "url": "https://it.wikipedia.org/wiki?curid=358686", "title": "Gonzaga", "text": "I Gonzaga sono stati una delle pi\u00f9 note famiglie principesche d'Europa, protagonisti della storia italiana ed europea dal XIV al XVIII secolo.\nGovernarono Mantova, dapprima come signori, a partire dal 1328, poi come marchesi e duchi fino al 1707. Governarono inoltre il marchesato e poi ducato del Monferrato; rami cadetti governarono poi in Italia: il Ducato di Guastalla, il Ducato di Sabbioneta, i marchesati di Vescovato, Luzzara, Palazzolo e Castel Goffredo, Castiglione e Solferino, i principati di Bozzolo e Castiglione, la contea di Novellara; all'estero un ramo cadetto govern\u00f2 i ducati francesi di Nevers, Rethel, Mayenne e il principato di Arches.\nMantennero un ruolo di primo piano nel contesto politico italiano ed europeo grazie ai loro ambasciatori e a un'abile politica matrimoniale, che aveva portato a rinsaldare i rapporti con l'Impero, la Spagna, la Francia e con le dinastie sovrane e le famiglie nobili pi\u00f9 in vista del tempo.\nAumentarono ancora il proprio prestigio legandosi in matrimonio nel XVII secolo con una delle pi\u00f9 importanti famiglie reali d'Europa, gli Asburgo, quando Eleonora Gonzaga divenne la prima imperatrice della casata, sposandosi nel 1622 con Ferdinando II. Eleonora Gonzaga-Nevers divenne a sua volta imperatrice sposandosi con Ferdinando III. Maria Luisa di Gonzaga-Nevers divenne per ben due volte regina di Polonia, sposandosi con Ladislao IV e Giovanni II.\nLa famiglia diede inoltre i natali a un santo, a dieci cardinali e a dodici vescovi della Chiesa cattolica.\nLa loro grande fama \u00e8 anche legata al fatto di aver promosso, per diverse generazioni, la vita artistica e culturale al pi\u00f9 alto livello. La collezione artistica dei Gonzaga (detta la \"Celeste Galeria\") era celeberrima, comprendeva infatti opere degli artisti pi\u00f9 rinomati del Rinascimento e dell'Et\u00e0 Barocca e venne venduta in buona parte al re d'Inghilterra Carlo I quando i sovrani di Mantova si trovarono in difficolt\u00e0 economiche. I Gonzaga, oltre alle arti visive, sostennero anche molte grandi opere letterarie e di musica.\nStoria.\nOriginari di Gonzaga da cui presero il nome, i Corradi da Gonzaga (o \"Gonzinghi\") furono uomini di fiducia di parte guelfa dei monaci dell'Abbazia di San Benedetto in Polirone. Il documento in cui fanno la loro prima comparsa i \"da Gonzaga\" (con un certo \"Opizio de Gonzaga\") - atto in cui la grancontessa Matilde di Canossa conferma alcuni beni all'Abbazia di Polirone - porta la data del 13 agosto 1096.\nIl 16 agosto 1328 Luigi I Gonzaga rovesci\u00f2 la signoria bonacolsiana con l'aiuto delle truppe scaligere e del genero Guglielmo di Castelbarco, ader\u00ec alla fazione ghibellina e si impose come capitano del popolo, venendo riconosciuto vicario imperiale da Ludovico il Bavaro.\nNel 1433 Gianfrancesco (1407-1433) riusc\u00ec ad ottenere, sborsando la cifra di 12.000 fiorini d'oro, direttamente dalle mani dell'imperatore Sigismondo a Mantova il titolo di marchese: riusc\u00ec dunque a trasformare una carica da elettiva in ereditaria. Nacque il Marchesato di Mantova.\nFederico II (1519-1530) ottenne a Mantova nel 1530 dalle mani dell'imperatore Carlo V il titolo di duca. Inizi\u00f2 cos\u00ec il Ducato di Mantova.\nNel 1708 il territorio del Monferrato venne annesso al Ducato di Savoia e la signoria di Mantova, dopo quattrocento anni, pass\u00f2 sotto la dominazione austriaca.\nOrigini della famiglia.\nDiverse sono le ipotesi sull'origine della famiglia (longobarda, merovingia o proveniente semplicemente da Gonzaga) che si sono susseguite nel corso dei secoli, ma nessuna pare prevalere in maniera netta sulle altre. Nel XII secolo Filippo Corradi fu investito delle terre di Gonzaga (da cui prese il nome la famiglia), feudo appartenuto ai conti Casalodi, dall'abate dell'abbazia benedettina di Polirone a San Benedetto Po. Con il nome di \u201cCorradi da Gonzaga\u201d si stabilirono a Mantova alla fine del XII secolo, dove occuparono cariche politiche e religiose. Da Guido Corradi da Gonzaga (XIII secolo-1318), che combatt\u00e9 contro il re Manfredi di Sicilia e dai suoi cinque figli (Luigi primo capitano del popolo, Gentile, Gualtiero, Abramino e Petronio) ebbero origine i signori di Mantova. Nel 1332 furono decorati dal doge Francesco Dandolo del patriziato veneto.\nDal 30 aprile 1335 la famiglia utilizz\u00f2 solo l'appellativo \"Gonzaga\".\nLe origini del nome.\nPotrebbe derivare dal nome latino di un personaggio romano di nome \"Verecundus\", con l'aggiunta del suffisso -aca, ossia \"verecundus-aca\", a cui fu troncata la parte iniziale, divenendo \"cundus-aca\", da cui Gonzaga. Secondo lo storico dei Gonzaga Gaspare Scioppio, \"gunzo\" \u00e8 voce germanica corrispondente a \"verde e ameno\".\nLa struttura del casato.\nGonzaga di Mantova (linea principale).\nI Corradi da Gonzaga conquistarono il potere a Mantova con Luigi, destituendo il 16 agosto 1328 Rinaldo Bonacolsi, detto \"il Passerino\".\nIl colpo di Stato che port\u00f2 alla morte dell'ultimo dei Bonacolsi fu possibile per l'alleanza con Cangrande I di Verona. Profittando quindi dell'illusione di quest'ultimo di poter includere Mantova nei propri domin\u00ee una volta sconfitti i Bonacolsi, e contando sull'appoggio del popolo mantovano, ebbe inizio un dominio plurisecolare dei Gonzaga sulla citt\u00e0 di Mantova, che termin\u00f2 solo nel 1707.\nCapitani del Popolo.\nLa dominazione su Mantova ebbe inizio con la figura politica del capitano del popolo, istituita essenzialmente per bilanciare il potere e l'autorit\u00e0 delle famiglie nobili. Il primo capitano ad essere eletto, dopo la presa al potere, fu Luigi I Gonzaga, il 25 agosto 1328. La rivolta, caldamente appoggiata dal popolo e con l'appoggio di Cangrande I della Scala, ebbe successo grazie alla completa convinzione dei Bonacolsi, amici dei Gonzaga e padroni della citt\u00e0, che fossero loro fedeli. Francesco I, commissionando la costruzione del castello di San Giorgio nel 1395, cre\u00f2 le basi per l'edificazione delle futura reggia gonzaghesca. Dopo aver aumentato il loro patrimonio fondiario e monetario, il loro dominio prosegu\u00ec ininterrottamente sino al settembre 1433 con l'elevazione del feudo a marchesato.\nMarchesi di Mantova.\nIl marchesato inizi\u00f2 nel 1433 con la consegna a Mantova delle insegne marchionali da parte dell'imperatore Sigismondo a Gianfrancesco Gonzaga, che compr\u00f2 il titolo per 120.000 fiorini d'oro.\nRisalgono al marchesato i rapporti amichevoli con gli Este e i signori di Milano.\nGrazie a Ludovico III la citt\u00e0 si distinse nel campo dell'arte: l'intervento di artisti come Andrea Mantegna lascer\u00e0 un segno indelebile nella storia di Mantova. Grazie ai Gonzaga nacque in questo periodo la Scuola di Mantova, destinata a diventare una delle principali scuole della pittura rinascimentale italiana. Con Isabella d'Este, una delle donne pi\u00f9 importanti del Rinascimento, che nel 1490 spos\u00f2 Francesco II, la citt\u00e0 conobbe un periodo di grande rilevanza artistica. Con Federico II venne edificato Palazzo Te e cos\u00ec termin\u00f2, con la sua nomina ducale nel 1530, questo periodo particolarmente prolifico a livello artistico della storia di Mantova.\nDuchi di Mantova.\nCasa dei Gonzaga\nNel 1627 il ramo mantovano dei Gonzaga si estinse e il titolo ducale pass\u00f2 al ramo francese dei Gonzaga-Nevers, che ebbe origine da Ludovico Gonzaga-Nevers.\nCasa dei Gonzaga-Nevers\n1708: annessione al Ducato di Milano.\nIl Ducato di Mantova ebbe inizio nel 1530 con Federico II, che ottiene il titolo da Carlo V sovrano del Sacro Romano Impero.\nIl duca di Mantova fu anche marchese del Monferrato (1536-1574) e poi duca del Monferrato (1574-1708).\nSotto la signoria di Guglielmo Gonzaga Mantova divenne una delle corti pi\u00f9 splendide e prestigiose d'Europa e la casata dei Gonzaga ricchissima: fu politico accorto e scaltro, capace di rimanere indipendente rispetto ai potentati del tempo (Papato, Impero, potenze quali Spagna e Francia). Con l'intemperante Vincenzo, amante del gioco e dei vizi, inizi\u00f2 il lento ma inesorabile declino della famiglia. Alla morte di Vincenzo II, nel 1627, si estinse il ramo diretto dei Gonzaga di Mantova e ci\u00f2 port\u00f2 alla Guerra di successione di Mantova e del Monferrato: Carlo I dovette subire il sacco di Mantova da parte dei mercenari lanzichenecchi, che misero a ferro e fuoco la citt\u00e0 portando anche la peste.\nCarlo II, per ripianare le finanze di famiglia, prosegu\u00ec la vendita della famosa collezione di opere d'arte, \"la Celeste Galeria\" iniziata dal suo predecessore. Con il decimo ed ultimo duca Ferdinando Carlo, poco incline al governo del suo stato, nel 1707 si chiusero quasi quattro secoli di dinastia gonzaghesca e con questi anche la condizione statuale dei ducati di Mantova e Monferrato.\nMarchesi, poi Duchi di Monferrato.\nIl Marchesato del Monferrato fu un antico stato italiano preunitario, situato nel Piemonte, governato dagli Aleramici dal 967 al 1305 e dalla famiglia dei Paleologi dal 1306 al 1533.\nAlla morte senza eredi di Giovanni Giorgio del Monferrato nel 1533, si accese la disputa sulla successione tra il duca di Mantova Federico II Gonzaga e Carlo III di Savoia, duca di Savoia. L'imperatore Carlo V affid\u00f2 il feudo imperiale a Federico II, marito di Margherita Paleologa, in virt\u00f9 della discendenza dei Paleologi. Nel 1575 l'imperatore Massimiliano II elev\u00f2 il marchesato a ducato. Nel 1627 il ramo mantovano dei Gonzaga si estinse e il titolo ducale pass\u00f2 al ramo francese dei Gonzaga-Nevers. Il loro dominio, pur tra diversi conflitti, dur\u00f2 fino al 1708.\nGonzaga-Nevers.\nLa linea trasse origine da Ludovico Gonzaga, terzogenito di Federico II che, sposando nel 1565 Enrichetta di Nevers, divenne duca di Nevers e Rethel.\nAlla morte nel 1627 del cugino Vincenzo II Gonzaga, ultimo discendente della linea diretta dei Gonzaga, Carlo I, a seguito della Guerra di successione di Mantova e del Monferrato, subentr\u00f2 come erede nella potest\u00e0 del Ducato di Mantova. Con i Gonzaga-Nevers prosegu\u00ec il declino della secolare dinastia, iniziato con Vincenzo I. I primi presagi furono dati dalle continue invasioni da parte dei lanzichenecchi che, con il sacco di Mantova del 1629, ridussero la citt\u00e0, fino allora considerata imprendibile, in miseria. Proseguirono inoltre con il duca Carlo I le vendite della collezione d'arte di famiglia, la famosa \"Celeste Galeria\". Con la cacciata dell'ultimo duca Ferdinando Carlo di Gonzaga-Nevers, accusato di fellonia per aver concesso l'ingresso alle truppe galloispane nella citt\u00e0 virgiliana, nel 1708 il territorio del Monferrato venne annesso al Ducato di Savoia e Mantova pass\u00f2 sotto la dominazione austriaca.\nDuchi di Nevers.\nNel 1659 Nevers fu venduto al cardinale Mazzarino.\nPrincipi di Arches.\nIl \"Principato di Arches\" nacque nel 1608 per volont\u00e0 di Carlo I di Gonzaga-Nevers, duca di Nevers e Rethel, in seguito alla creazione da zero della citt\u00e0 di Charleville.\nNel 1708: assegnazione del principato alla corona di Francia.\nDuchi di Mayenne.\nLa reggenza del ducato di Mayenne da parte dei Gonzaga ebbe inizio nel 1621 con Carlo, figlio di Caterina di Mayenne, che ricevette il titolo dal fratello Enrico di Mayenne, morto nel 1621 senza discendenti.\nNel 1654: Carlo II vendette il ducato di Mayenne al cardinale Mazzarino.\nGonzaga dei principati minori.\nOltre al ramo pi\u00f9 importante di Mantova si ebbero numerosi rami minori, che per\u00f2 godettero di completa autonomia rispetto al ramo principale, essendo investiti direttamente dall'imperatore. Sino alla prima met\u00e0 del XIV secolo i signori di Mantova governarono unitariamente il loro stato. La prima scissione si ebbe ad opera di Feltrino Gonzaga, che diede inizio al ramo cadetto di Novellara (1371). Una successiva divisione venne effettuata alla morte nel 1444 di Gianfrancesco Gonzaga e di Ludovico III Gonzaga nel 1478. La dinastia configur\u00f2 due tipi di territorio: il \"Mantovano nuovo\", al quale appartennero tutti i territori situati ai confini del loro stato e il \"Mantovano vecchio\", l'antico territorio comunale della citt\u00e0 di Mantova. I Gonzaga, nel tempo, non giunsero mai alla unificazione di tutti i loro domini in quanto considerarono le terre di confine come terre minori, appannaggio dei rami minori della casata.\nAraldica gonzaghesca.\nArmoriale.\nLa dinastia dei Gonzaga, durante la loro lunga storia, mut\u00f2 lo stemma diverse volte.\nCon la presa del potere nel 1328, Ludovico I innalz\u00f2 un semplice stemma a fasce orizzontali nere ed oro. Con la nascita del marchesato, dal 1433 compaiono per la prima volta nello stemma le aquile imperiali a \"volo abbassato\" e la croce patente rossa, simbolo dal XII secolo del comune di Mantova o dei Cavalieri templari, mentre lo scudo originario rimase al centro, ma di dimensione pi\u00f9 piccola.\nImprese.\nMolti importanti esponenti della casata utilizzarono le imprese come emblemi personali. Uno dei pi\u00f9 antichi e misteriosi, scelto da Gianfrancesco Gonzaga, fu quello della calendula (o della margherita), seguito da quello della tortora, col motto \"Vrai amour ne se change\", entrambe riprese anche da Ludovico III. Cos\u00ec pure il sole raggiato, accompagnato anche dal motto \"Per un dexir\" e lo scoglio con diamante, accompagnato dal motto \"AMUMOK\", appartenne al secondo marchese di Mantova. Francesco II adott\u00f2 l'impresa della museruola, col motto \"Cautius\". Francesco II adott\u00f2 il crogiolo, presente anche in molte volte della sua residenza di citt\u00e0 di palazzo San Sebastiano, e la cervetta. Isabella d'Este fece uso del pentagramma, presente in un soffitto del suo studiolo, del numero romano XXVII, dell'impresa Alfa e Omega, dell'impresa del candelabro e della frase latina \"Nec spe nec metu\". Federico II Gonzaga, primo duca di Mantova, predilesse la salamandra, accompagnata dal motto \"Quod huic deest me torquet\", che campeggia in molti affreschi di Palazzo Te e l'impresa del monte Olimpo, col motto \"FIDES\". Vincenzo I adott\u00f2 una mezzaluna sormontata dal motto \"SIC\", che starebbe a significare \"Sic illustrior crescam\", oppure \"Sanguis Iesu Christi\".\nI Gonzaga e l'arte.\nLe collezioni dei Gonzaga.\nI Gonzaga non furono solo collezionisti di importanti opere d'arte. Essi si occuparono anche dell'allevamento di cavalli (i \"berberi mantovani\"), a scopo di divertimento e per le guerre, sin dal XV secolo. Molti di questi animali furono immortalati da diversi pittori nelle sale dei loro palazzi (tra queste la \"Sala dei Cavalli\" in Palazzo Te).\nLa famiglia fu famosa per la ricchezza di libri contenuti nelle loro biblioteche, molti dei quali trattavano di zoologia e di botanica. I Gonzaga costruirono dei veri propri giardini zoologici all'interno delle loro corti dove, grazie ai favori che godevano con le famiglie potenti dell'epoca, erano presenti struzzi, leoni, falconi e cani da caccia. I signori di Mantova possedevano anche libri miniati, medaglioni romani e zanne di elefante. Isabella d'Este collezion\u00f2 anche conchiglie, rami di corallo e denti di pesci rari. Suo figlio Federico II, richiese a mercanti stranieri un leopardo per essere addestrato alla caccia, una mangusta per uccidere i serpenti e diversi alligatori.\nI Gonzaga gi\u00e0 nel Quattrocento curarono la bellezza dei loro palazzi anche con giardini. Il Giardino dei Semplici di Palazzo Ducale alla fine del Cinquecento venne affidato dal duca Ferdinando Gonzaga alle cure del botanico fra' Zenobio Bocchi, che lo coltiv\u00f2 seguendo i dettami dello zodiaco, scoprendo il potere delle erbe officinali e la distribuzione delle essenze vegetali secondo i criteri della medicina astrologica del tempo.\nFurono collezionisti di minerali e di rare pietre preziose, diamanti, zaffiri, ametiste, perle, smeraldi e bolo armeno.\nSimbolo di potere e ricchezza, nel Cinquecento i tre figli del marchese Francesco II Gonzaga e di Isabella d'Este Federico II, Ercole e Ferrante commissionarono importanti arazzi. I manufatti, di grandi dimensioni, vennero realizzati in massima parte nelle Fiandre e in Italia da arazzieri fiamminghi.\nMolte di queste collezioni vennero vendute a partire dal 1620 e depredate e distrutte durante il sacco di Mantova del 1630.\nLa \"Celeste Galeria\".\nI Gonzaga sostennero e patrocinarono numerosi artisti al fine di dare lustro alla propria casata; furono importanti collezionisti di opere d'arte, secondi solo ai papi e ai Medici. I dipinti e gli oggetti erano esposti soprattutto nel Palazzo Ducale di Mantova, configurandosi come un vero e proprio museo nel museo.\nFerdinando Gonzaga, rientrando da Roma nel 1612 in occasione della sua nomina a sesto duca di Mantova, trov\u00f2 nei palazzi dotazioni artistiche ricchissime, che necessitavano di un lavoro di catalogazione. Si occup\u00f2 personalmente del riordino, della catalogazione e della collocazione degli oggetti d'arte. La famiglia poteva vantare il museo pi\u00f9 importante d'Europa, con 20.000 oggetti preziosi e 1.800 quadri degli artisti pi\u00f9 prestigiosi.\nNonostante la sua passione per l'arte, poco tempo prima di morire, Ferdinando, per cercare di ripianare almeno in parte una situazione debitoria ormai disastrosa, aveva avviato contatti per la vendita di una parte della celebre collezione di opere d'arte accumulata negli anni dalla famiglia.\nL'alienazione venne conclusa dai suoi successori, iniziando dal fratello Vincenzo II, che vendette al re d'Inghilterra Carlo I circa 150 quadri e cento statue per una cifra irrisoria.\nLa devastazione pi\u00f9 grande alla collezione venne per\u00f2 operata nel 1630 dai lanzichenecchi, che misero in ginocchio Mantova con saccheggi e distruzioni. La \"Celeste Galeria\" non esisteva pi\u00f9.\nI ritratti gonzagheschi della collezione di Ambras.\nUna serie di ritratti in miniatura di esponenti della famiglia Gonzaga \u00e8 custodita nel Kunsthistorisches Museum di Vienna.Essa prende nome e proviene dal castello di Ambras di Innsbruck, in Austria e fu voluta da dall'arciduca Ferdinando II d'Austria, noto collezionista di ritratti e di armature. La pinacoteca venne incrementata dalla seconda moglie del nobile, Anna Caterina Gonzaga, figlia del duca di Mantova Guglielmo.La raccolta presenta sia personaggi appartenuti al ramo principale che rappresentanti dei rami cadetti della dinastia. Dei trentatr\u00e9 ritratti, eseguiti da pittori di corte, cinque appartengono alla linea primogenita (tra i quali Guglielmo e Vincenzo Gonzaga), sei della linea di Guastalla, quattro della linea di Vescovato, otto della linea di Sabbioneta e Bozzolo, cinque del ramo di Luzzara e cinque del ramo di Castel Goffredo, Castiglione e Solferino.\nGli Ordini cavallereschi.\nA testimonianza della loro grande fede religiosa, i Gonzaga istituirono numerosi ordini cavallereschi:\nLe zecche dei Gonzaga.\nAnche i Gonzaga, al pari di tutte le pi\u00f9 importanti dinastie europee, ebbero il privilegio di battere moneta. Dopo la cacciata dei Bonacolsi i primi signori di Mantova a battere moneta furono Luigi Gonzaga e il figlio Guido (1328-1369). Ludovico III Gonzaga nel 1444 vide invece per primo il proprio ritratto coniato su una moneta e, seguendo il prestigio e l'importanza delle casate pi\u00f9 importanti, inizi\u00f2 la coniazione di monete auree. Nella prima met\u00e0 del Cinquecento inizi\u00f2 ad operare anche la Zecca di Casale Monferrato, in occasione del matrimonio di Federico II Gonzaga con Margherita Paleologa (1531). Con la decadenza della dinastia nel 1626, regnante Vincenzo II e la perdita di potere politico, anche la Zecca di Mantova entr\u00f2 in declino. L'ultimo esponente a battere moneta fu il decimo e ultimo duca Ferdinando Carlo di Gonzaga-Nevers, cacciato per fellonia da Mantova nel 1708.\nDalla met\u00e0 del Cinquecento in poi nel territorio dello Stato gonzaghesco nacquero le \"zecche minori\" di Bozzolo, Castiglione, Guastalla, Novellara, Pomponesco, Rodigo, Sabbioneta, San Martino e Solferino.\nLa cucina dei Gonzaga.\nI Gonzaga sono anche ricordati per l'arte della cucina, definita da molti \u201cdi principi e di popolo\u201d, perch\u00e9 hanno saputo coniugare piatti tipicamente popolari (esempio, la polenta fritta spolverata di zucchero) con piatti decisamente pi\u00f9 elaborati, vanto dei numerosissimi cuochi che si sono alternati alla loro corte. Essi hanno saputo lasciare un'impronta nella gastronomia italiana, data dai prodotti ricavati dalla fertilit\u00e0 della loro terra (grano e riso soprattutto) e dall'importanza delle loro corti.\nIl fasto della cucina gonzaghesca segu\u00ec di pari passo il declino della famiglia.\nLe ragioni del successo dei Gonzaga.\nI motivi che portarono la famiglia Gonzaga a primeggiare per 400 anni si possono riassumere in alcuni fattori chiave.\nI Corradi-Gonzaga, al momento del loro insediamento nella citt\u00e0 di Mantova, potevano contare su un ingente patrimonio. Disponevano infatti di circa 25.000 biolche di terra, la maggior parte coltivata a grano e, agl'inizi del Cinquecento, le loro terre erano circa un decimo di tutto il ducato mantovano. Alla morte del duca Guglielmo, si scopr\u00ec la sua fortuna colossale, costituita anche da due milioni di monete d'oro. Grazie ai Gonzaga, Mantova divenne una citt\u00e0 ricchissima, assai popolosa e all'avanguardia nelle arti e nella cultura rinascimentale, al pari di Venezia, Firenze e Roma.\nLe ingenti coltivazioni di grano prodotte nelle campagne gonzaghesche permettevano alla famiglia Gonzaga scambi commerciali con l'altrettanto ricca Repubblica di Venezia dei dogi, il cui ricavato veniva reinvestito nella citt\u00e0 lagunare.\nLa politica dei Gonzaga fu una tenace e accorta difesa di un continuo equilibrio tra le potenze confinanti: Repubblica di Venezia, Milano, Ferrara e i possedimenti pontifici. Contarono sulla presenza di ambasciatori, il pi\u00f9 famoso dei quali fu Baldassarre Castiglione, presso tutte le corti d'Europa.\nGrazie alla ricchezza familiare ma anche un'intelligente politica matrimoniale, i Gonzaga riuscirono a rinsaldare i rapporti con l'Impero (Hohenzollern), la Spagna (D'Avalos), il Mezzogiorno d'Italia (Carafa, Caracciolo, Pignatelli) e con le famiglie pi\u00f9 in vista del tempo (Borromeo, Gambara, Malaspina, Este, Bentivoglio, Malatesta, Ordelaffi, Orsini, Colonna, Medici, da Montefeltro, Paleologo).\nI signori di Mantova furono alla guida di un complesso di piccoli Stati regionali che si estendevano dal Nord Italia alla Francia, al meridione d'Italia.\nLe accorte politiche matrimoniali dei Gonzaga permisero di stringere parentele anche con la casa imperiale.\n-Gianfrancesco Gonzaga aument\u00f2 il prestigio della casata volendo come sposa nel 1433 per il primogenito Ludovico la nobile tedesca Barbara di Brandeburgo, nipote dell'imperatore Sigismondo.\n-Francesco III Gonzaga spos\u00f2 nel 1549 la nipote di Carlo V, Caterina d'Austria, figlia dell'imperatore Ferdinando I e Guglielmo Gonzaga nel 1561 prese in sposa un'altra figlia dell'imperatore, Eleonora.\n-Anna Caterina Gonzaga, nel 1582, and\u00f2 in sposa a Ferdinando II d'Austria, secondo figlio maschio di Ferdinando I.\n-Eleonora Gonzaga divenne imperatrice del Sacro Romano Impero sposando nel 1622 Ferdinando II e sua nipote Isabella Clara d'Austria si un\u00ec in matrimonio nel 1649 con Carlo II di Gonzaga-Nevers.\n-Le parentele imperiali terminarono con il matrimonio celebrato nel 1651 tra Ferdinando III ed Eleonora Gonzaga-Nevers, che divenne la seconda imperatrice della casata dei Gonzaga.\nI Gonzaga furono dei mecenati illuminati che riuscirono ad attirare in varie epoche presso la loro corte alcuni tra i pi\u00f9 grandi artisti italiani ed europei. Con Ludovico III, Andrea Mantegna fu nominato pittore di corte e Leon Battista Alberti inizi\u00f2 l'edificazione della Basilica di Sant'Andrea. Con Isabella d'Este, marchesa consorte di Francesco II, nel 1490, fece di Mantova uno dei pi\u00f9 grandi centri del collezionismo d'arte. Con Federico II, Giulio Romano costru\u00ec Palazzo Te. Vincenzo I fu uno dei pi\u00f9 importanti collezionisti del tempo e Rubens accett\u00f2 l'incarico di pittore di corte, conservando tale carica fino alla fine del suo soggiorno italiano. Ferdinando accolse alla sua corte il pittore fiammingo Van Dyck, Domenico Fetti, Carlo Saraceni e Francesco Albani, che decor\u00f2 per il duca Villa Favorita.\nLa dinastia pot\u00e9 contare anche sulla influenza nel casato di 14 cardinali e di 13 vescovi, cinque dei quali nella sola diocesi di Mantova. Gi\u00e0 nel 1418 Gianfrancesco Gonzaga ospit\u00f2 a Mantova per alcuni mesi papa Martino V e Ludovico nel 1459 ospit\u00f2 per otto mesi papa Pio II in occasione del concilio, che pose Mantova al centro dell'Europa. Il cardinale Ercole Gonzaga, nel conclave del 25 dicembre 1559, per solo cinque voti non divenne papa.\nLe fortune della famiglia furono legate anche alle condotte militari, inaugurate con Gianfrancesco Gonzaga, primo marchese di Mantova, nel 1410. Militando come capitano prima sotto le bandiere di Venezia e poi di Milano, egli ampli\u00f2 i confini dello stato gonzaghesco con i territori che ricevette in cambio dei propri servizi militari. La sopravvivenza del piccolo stato si legava fortemente alla sua capacit\u00e0 di offrire forze e competenze militari alle potenze maggiori in cambio di protezione.\nLa comunit\u00e0 ebraica di Mantova sorse intorno all'anno 1145. I Gonzaga incoraggiarono l'immigrazione ebraica in tutto il loro stato, finalizzata anche ad ottenere immediati interessi economici dai banchieri ebrei esercitanti, tramite i \"banchi feneratizi\", il prestito di denaro ad interesse. Ebbero notevoli aiuti nei momenti di crisi ricevendo cospicui prestiti che spesso non venivano restituiti.\nLa definitiva consacrazione gonzaghesca, feudo del Sacro Romano Impero dal Medioevo, si ebbe al tempo del ducato, quando l'imperatore Carlo V concesse il titolo di duca a Federico II Gonzaga nel 1530.\nDecadenza dei Gonzaga.\nCon Vincenzo I inizi\u00f2 il declino della famiglia Gonzaga.\nIl quarto duca di Mantova, a differenza del padre Guglielmo, volle creare una corte sfarzosa e and\u00f2 incontro a spese ingenti per le imprese militari contro i turchi e per la realizzazione della cittadella fortificata di Casale, ducato controllato dalla famiglia mantovana. Vincenzo si vide costretto ad aumentare le imposte a carico dei sudditi e a cedere molte terre creando dei feudi a favore di molte famiglie.\nLe rendite della famiglia diminuirono sensibilmente con Ferdinando Gonzaga, VI duca di Mantova, tanto che, per ripianare parte dei debiti che la famiglia aveva contratto, inizi\u00f2 la vendita della famosa collezione di opere d'arte accumulata dai Gonzaga nel tempo.\nLa situazione si aggrav\u00f2 ulteriormente con Vincenzo II Gonzaga, ultimo erede maschio del ramo principale di Mantova. Costui prosegu\u00ec la vendita della collezione d'arte, la \"Celeste Galeria\", al re d'Inghilterra Carlo I.\nAl fine di assicurare la discendenza alla dinastia, morto Vincenzo II senza eredi, venne scelto Carlo I di Gonzaga-Nevers, nonostante il parere contrario dell'imperatore, che scaten\u00f2 la Guerra di successione di Mantova e del Monferrato. L'avvento del ramo collaterale della famiglia nel 1627 rester\u00e0 nella storia come il pi\u00f9 brutto periodo della storia di Mantova.\nLa citt\u00e0 nel 1629 venne assediata e saccheggiata da un esercito di lanzichenecchi, che diffusero anche la peste, e l'avvento di questo flagello decim\u00f2 la stessa famiglia Gonzaga. Carlo I fu costretto ad abbandonare Mantova e rientr\u00f2 solo nel 1631, chiedendo l'aiuto della Repubblica di Venezia per i beni di prima necessit\u00e0.\nCon l'avvento di Carlo II di Gonzaga-Nevers, inizialmente sotto la reggenza della madre Maria Gonzaga, il destino dei Gonzaga era oramai segnato.\nL'ultimo duca, Ferdinando Carlo di Gonzaga-Nevers, succeduto nel 1665 nella guida di Mantova, ma poco incline a curare gli affari di Stato, fu accusato di fellonia e ripar\u00f2 a Padova dove mor\u00ec nel 1708. Venne dichiarato decaduto dall'imperatore ed ebbe inizio la dominazione austriaca, terminando di fatto la dominazione gonzaghesca durata ininterrottamente per 400 anni.\nEdifici religiosi e luoghi di sepoltura dei Gonzaga a Mantova.\nDiversi furono i luoghi di culto voluti dai signori di Mantova, pi\u00f9 per prestigio personale che per convinzioni religiose e molti vennero scelti dalla famiglia per le loro sepolture:\nAltre famiglie Gonzaga.\nAltre famiglie portarono il nome Gonzaga senza appartenere a nessun ramo della casata. Infatti i primi marchesi della famiglia Gonzaga erano soliti premiare i servitori pi\u00f9 fedeli con la concessione di affiancare il cognome Gonzaga a quello originale. Alcune di queste famiglie sono tuttora fiorenti.\nPer concessione:\nPer matrimonio:\nSanti, cardinali e vescovi della famiglia Gonzaga.\nAl pari di altre importanti famiglie italiane ed europee, anche i Gonzaga annoverarono nella loro casata numerosi ecclesiastici (si calcola uno su cinque), alcuni di rango.\nSanto fu Luigi Gonzaga, proclamato da papa Benedetto XIII nel 1726. Il primo cardinale fu Francesco Gonzaga, nominato a soli diciassette anni da papa Pio II. Ercole Gonzaga, cardinale, nel conclave del 25 dicembre 1559 per solo cinque voti non divenne papa (venne eletto Pio IV). Fu inoltre uno dei presidenti del concilio di Trento. Il primo vescovo della casata fu il beato Alberto Gonzaga, nominato nel 1288.\nResidenze dei Gonzaga.\nNumerose sono state le residenze dei Gonzaga, sparse in tutta Italia e all'estero.\nGenealogia.\nGli storici che per primi compilarono le genealogie attendibili della famiglia Gonzaga furono il giurista Giacomo Daino, sotto Isabella d'Este ed il notaio Jacopo Daino, entrambi mantovani. Costui, nella sua qualit\u00e0 di sovrintendente degli archivi ducali al tempo del marchese Francesco II Gonzaga, ebbe modo infatti di esaminare parecchi documenti originali relativi alla storia gonzaghesca."}
{"id": "358687", "revid": "2012149", "url": "https://it.wikipedia.org/wiki?curid=358687", "title": "Stupinigi", "text": "Stupinigi (\"Stupinis\" in piemontese) \u00e8 l'unica frazione del comune di Nichelino, a sua volta conurbato a sud dell'area metropolitana di Torino, in Piemonte. Ha all'incirca 200 abitanti, e vi sono collocati la celebre Palazzina di caccia, capolavoro di Filippo Juvarra, con l'annesso parco naturale che ospita anche il Castelvecchio di Stupinigi, pi\u00f9 un castello medioevale che fu residenza dei marchesi Pallavicino.\nConfina con i territori delle citt\u00e0 di Torino e Nichelino e dei comuni di Candiolo e Orbassano.\nStoria.\nTerra di confine tra Torino e altri feudi, il territorio definito in et\u00e0 medioevale Suppunicum si estende su una zona di bosco e terreno agricolo a Stupinigi Candiolo, presentava gi\u00e0 un piccolo castello, intorno al 1340-1350, fu venduta dalle famiglie dei Signori di Cavoretto ai \"Principi\" (con diploma Imperiale dei \"Solari\"), nobili Astigiani. La primitiva Palazzina fu costruita nel 1360 da Bonifacio Solaro.\nIl castello, chiamato \"Castelvecchio\", fu abitato dai Savoia-Acaia che nel 1439 lo vendettero al marchese Rolando Pallavicino. Nel 1563, la propriet\u00e0 fu ceduta a Emanuele Filiberto, quando questi trasfer\u00ec la capitale del Ducato di Savoia da Chamb\u00e9ry a Torino. In seguito Emanuele Filiberto don\u00f2 il territorio di Stupinigi all'Ordine dei santi Maurizio e Lazzaro, noto oggi come Ordine Mauriziano.\nNel 1729 Vittorio Amedeo II, nella sua veste di Generale Gran Maestro dell'Ordine, decise la costruzione dell'attuale Palazzina come residenza della famiglia reale e della nobilt\u00e0 torinese durante le battute di caccia. Nel 1832 la Palazzina pass\u00f2 alla famiglia reale, nel 1919 fu ceduta al Demanio statale, e nel 1925 ritorn\u00f2 all'Ordine, cos\u00ec come le propriet\u00e0 circostanti.\nLa frazione fu separata dal territorio comunale di Vinovo e aggregata a quello di Nichelino il 26 luglio 1868.\nLa Palazzina di Caccia \u00e8 in restauro dal 1987. Su di essa e sull'adeguamento museale lavorano gli architetti Roberto Gabetti (1925-2000), Aimaro Oreglia d'Isola e Maurizio Momo.\nIl parco.\nIl Parco naturale di Stupinigi \u00e8 stato istituito nel 1991 e si estende per 1732 ettari, comprendenti zone agricole e boschive. Oltre al territorio di Nichelino interessa anche parte di quelli dei comuni confinanti di Candiolo e Orbassano.\nI cervi sono scomparsi da pi\u00f9 di un secolo, ma l'area \u00e8 ancora popolata da scoiattoli, moscardini, volpi, donnole, faine, lepri, e varie specie di volatili, tra i quali la cicogna bianca. \u00c8 collegato al Parco fluviale del Po di Torino Sud e a Pinerolo da due piste ciclabili."}
{"id": "358688", "revid": "120609426", "url": "https://it.wikipedia.org/wiki?curid=358688", "title": "Sampieri", "text": "Sampieri \u00e8 una frazione marinara, di 627 abitanti, nel comune di Scicli, in provincia di Ragusa. Nota localit\u00e0 balneare, antico ed affascinante borgo di pescatori, dal minuscolo e romantico centro storico di case in pietra e stradine lastricate, \u00e8 situata lungo uno sperone di roccia calcarea, compreso tra due spiagge di finissima sabbia dorata: la maggiore si estende per circa 1800\u00a0m ad est dell'abitato e la minore di 400\u00a0m circa, \u00e8 situata ad ovest. L'economia del borgo \u00e8 oggigiorno prevalentemente legata alle attivit\u00e0 agricole ed al turismo, disponendo di una struttura ricettiva alberghiera di prim'ordine e di un moderno camping ben attrezzato e funzionale.\nStoria.\nA Sampieri e dintorni le tracce della presenza umana si perdono nella notte dei tempi. Nella localit\u00e0 denominata \"Costa ri carro\", adiacenti alla spiaggia minore, sono ancora visibili nella roccia calcarea le vestigia di scavi, a scopo estrattivo. In parte oggi sommersi, questi scavi sono indizio plausibile di un insediamento del periodo neolitico ed appaiono improvvisamente e misteriosamente interrotti, forse a causa di una catastrofe naturale.&lt;br&gt; Testimonianze preistoriche sono evidenti anche nella cosiddetta \"\"Cava r\u00f4 R\u00e0bbusu\", una valle poco profonda situata nell'entroterra della Fornace Penna, originata da una frattura tettonica del Miocene e divenuta, successivamente, letto di un corso d'acqua a carattere torrentizio che prende il nome di Torrente Petraro.&lt;br&gt; Nella zona dove attualmente \u00e8 situata Sampieri, secondo taluni, sorgeva una colonia greca chiamata Apolline, nome derivante da Apollo, poich\u00e9 nel VI secolo a.C. nella localit\u00e0 denominata \"\u00d4 Puzziddu\" ovvero \"\u00d4 Puzzu r\u00e2 z\u00e2 Vanna\"\", pare esistesse un tempio, ormai perduto, in onore di Apollo Archegete , che i fondatori delle colonie greche erano soliti edificare a scopo propiziatorio, come riferisce lo storico Tucidide.&lt;br&gt;\nI geografi arabi menzionano Sampieri col nome di Marsa Siklah , un porto dove le navi che provenivano dal Nord Africa e dal vicino oriente potevano attraccare fino al secolo XIII, prima che venisse insabbiato.&lt;br&gt; L'etimologia del nome di Sampieri \u00e8 avvolta dalla leggenda e sembra sia da porre in relazione, secondo alcune tradizioni, a San Pietro apostolo che vi sbarc\u00f2 nel 40 d.C. mentre era diretto a Roma. Altri ricordano che ivi fu presente anche San Paolo nel suo terzo viaggio apostolico, proveniente da Malta.\nLuoghi d'interesse.\nAll'estremit\u00e0 orientale della spiaggia maggiore della borgata ed alla sommit\u00e0 di una falesia di circa 5\u00a0m di altezza, domina il paesaggio litoraneo la Fornace Penna, che gli abitanti del luogo chiamano affettuosamente \"\u00d4 Pisciuottu\". Dello stabilimento \u00e8 rimasto solo un rudere a causa di un incendio di natura dolosa avvenuto nel 1924. Fu un fiorente opificio nel quale si producevano laterizi, esportati in tutto il bacino mediterraneo. Oggi costituisce un'attrattiva turistica, grazie anche all'utilizzo come \"location\" per alcuni episodi dello sceneggiato televisivo \"Il Commissario Montalbano\", personaggio creato da Andrea Camilleri ed interpretato dal noto attore Luca Zingaretti.&lt;br&gt;In questa zona viene attribuita la collocazione dell'antico porto di Sampieri. Ad un centinaio di metri dal fabbricato, in direzione della spiaggia e nei pressi di una grotta, ormai occultata dalla vegetazione, dove sgorgava sino a pochi decenni or sono una fonte incontaminata di acqua gradevolmente fresca e potabile, si possono scorgere i resti di un antichissimo pozzo, forse precedente il periodo greco di Apolline. Ricavato nella roccia calcarea, esso \u00e8 una rimembranza di ci\u00f2 che doveva rappresentare il reale motivo dell'ubicazione di questo approdo. Sampieri, infatti, nel passato era probabilmente un punto costiero di rifornimento di acqua potabile, per i naviganti che effettuavano il piccolo cabotaggio. Ed a suffragio di tale ipotesi vi \u00e8 da segnalare una curiosit\u00e0 geologica della zona, che manifesta aspetti carsici, caratterizzata dalla presenza di una sorgente subacquea perenne di acqua dolce che ancora \u00e8 possibile scorgere, affiorante in una piccola insenatura, nei periodi di bassa marea.\nCultura.\nSampieri annovera anche la presenza di famosi esponenti della cultura e dell'arte italiana del Novecento. Fu visitata infatti nel 1959 da Pier Paolo Pasolini, Carlo Levi e Renato Guttuso.&lt;br&gt; Tra i frequentatori celebri di Sampieri vengono inoltre ricordati il pittore Piero Guccione ed il critico d'arte, scrittore e politico Vittorio Sgarbi e l'attore, comico, regista Roberto Benigni"}
{"id": "358689", "revid": "767487", "url": "https://it.wikipedia.org/wiki?curid=358689", "title": "Martie Maguire", "text": "Carriera.\nInsieme alla sorella Emily Robison \u00e8 uno dei membri fondatori del gruppo country Dixie Chicks, nato nel 1989 a Dallas, di cui fa parte anche la cantante Natalie Maines.\nAll'interno della band suona il violino, la viola e il mandolino.\nHa cominciato a prendere lezioni di violino all'et\u00e0 di cinque anni e ai tempi della scuola faceva parte di una piccola orchestra.\nNel 2001 ha sposato l'irlandese Gareth Maguire che ha conosciuto in occasione di un concerto del gruppo a Dublino e dal quale, nel 2004, ha avuto due gemelle Eva Ruth e Kathleen Emilie, e nel 2008 un'altra bambina, Harper Rosie Maguire."}
{"id": "358691", "revid": "486946", "url": "https://it.wikipedia.org/wiki?curid=358691", "title": "Famiglia Atari a 8 bit", "text": ""}
{"id": "358692", "revid": "339392", "url": "https://it.wikipedia.org/wiki?curid=358692", "title": "VIC-II", "text": ""}
{"id": "358693", "revid": "122871", "url": "https://it.wikipedia.org/wiki?curid=358693", "title": "MOS Technology VIC-II", "text": ""}
{"id": "358694", "revid": "74801", "url": "https://it.wikipedia.org/wiki?curid=358694", "title": "Emily Robison", "text": "Biografia.\nFiglia di Paul Erwin e Barbara Trask, \u00e8 cresciuta in Texas.\nFa parte del gruppo country Dixie Chicks (che si \u00e8 formato a Dallas nel 1989), insieme alla sorella maggiore Martie Maguire e a Natalie Maines.\nAll'interno del gruppo suona il banjo, il dobro, la chitarra acustica e la fisarmonica.\nNel 1999 ha sposato il collega Charlie Robison dal quale ha avuto tre figli: Charles Augustus e successivamente due gemelli, Julianna Tex and Henry Benjamin.\nDal 2010, insieme a Martie Maguire, fa parte del duo Court Yard Hounds, progetto parallelo alle Dixie Chicks."}
{"id": "358699", "revid": "1718925", "url": "https://it.wikipedia.org/wiki?curid=358699", "title": "Presidente della Repubblica francese", "text": "Il presidente della Repubblica (\"pr\u00e9sident de la R\u00e9publique\" in francese) \u00e8 la pi\u00f9 alta carica della Repubblica Francese.\nLa carica di presidente della Repubblica venne istituita a partire dal 1848, anno della costituzione della seconda Repubblica Francese. I poteri presidenziali sono stati nel tempo modificati, a seguito delle diverse revisioni della carta costituzionale.\nPer antico retaggio della precedente carica monarchica la carica di presidente della Repubblica francese lo crea co-principe regnante del Principato di Andorra (assieme al vescovo di Urgell in Spagna).\nDescrizione.\nIl presidente viene eletto a suffragio universale diretto con eventuale turno di ballottaggio 14 giorni dopo il primo turno, qualora nessun candidato, al primo scrutinio, abbia ottenuto la maggioranza assoluta. Dal 2002 la sua durata \u00e8 stata abbreviata da sette a cinque anni, in modo da ridurre i casi di \"coabitazione\" tra un presidente appartenente a uno schieramento politico e maggioranza dell'Assemblea nazionale di segno opposto.\nIl capo dello Stato \u00e8:\nPoteri presidenziali.\nDiversamente dagli altri presidenti europei, in Francia l'ufficio del presidente della Repubblica detiene un vero potere di indirizzo politico, specialmente nel campo della politica estera. Bench\u00e9 il primo ministro e il parlamento detengano la maggior parte del potere legislativo ed esecutivo, il presidente francese mantiene una forte influenza.\nIl potere pi\u00f9 importante esercitato dal presidente \u00e8 la nomina del primo ministro. Poich\u00e9 \u00e8 prerogativa dell'Assemblea nazionale votare la sfiducia al governo, talvolta il presidente \u00e8 forzato a nominare un primo ministro rappresentativo della maggioranza dell'Assemblea. Quando la maggioranza dell'Assemblea \u00e8 di un partito politico differente a quello del presidente si ha la cosiddetta \"coabitazione\". Ci\u00f2 diminuisce i poteri presidenziali, e aumenta quelli del primo ministro e quelli dell'Assemblea nazionale.\nIl presidente secondo l'articolo 5 della Costituzione francese \u00e8 l'arbitro destinato a salvaguardare il regolare funzionamento dei pubblici poteri, assicura il rispetto e l'osservanza della Costituzione. Inoltre \u00e8 garante dell'integrit\u00e0 del territorio nazionale, dell'indipendenza della Nazione e del rispetto dei trattati internazionali.\nLa costituzione indica che \u00e8 il presidente a dirigere gli affari esteri, bench\u00e9 la maggior parte del lavoro ricada nelle competenza del ministro degli affari esteri.\nI poteri principali del presidente della Repubblica:\nElezione.\nDal 1958 alle elezioni del 1995, la durata del mandato del presidente della Repubblica \u00e8 stata di sette anni, passando da quelle del 2002 a cinque anni (come per l'assemblea) per far s\u00ec che il fenomeno della coabitazione fosse ancora pi\u00f9 raro.\nDal 14 maggio 2017 il presidente della Repubblica francese in carica \u00e8 Emmanuel Macron eletto il 7 maggio 2017 con il 66,1% dei voti.\nDal 2008 l'articolo 6, comma 2 della costituzione francese prevede che \"Non si possono esercitare pi\u00f9 di due mandati consecutivi\". Fran\u00e7ois Mitterrand e Jacques Chirac sono stati sino a ora gli unici presidenti che hanno portato a termine due mandati presidenziali, anche se il primo per un totale di 14 anni e il secondo di 12. Mitterrand \u00e8 il presidente francese che pi\u00f9 \u00e8 rimasto in carica nella storia.\nIn caso di impossibilit\u00e0, constatata dal Consiglio costituzionale, di esercitare le funzioni presidenziali, l'interim \u00e8 assunto dal presidente del Senato. Finora, solo Alain Poher ha assunto due volte questo compito.\nDopo un referendum del 1962, il presidente della Repubblica \u00e8 eletto a suffragio universale diretto a doppio turno. Per essere eletti al primo turno serve la maggioranza assoluta dei voti. Se nessuno dei candidati ottiene la maggioranza assoluta, vanno al ballottaggio i due candidati che al primo turno hanno ricevuto il maggior numero di consensi. Con questo sistema si assicura sempre la maggioranza assoluta al presidente eletto. All'elezione del presidente segue una solenne cerimonia di investitura.\nA causa della frammentazione politica presente in Francia, nessun presidente \u00e8 stato eletto al primo turno; in particolare, difficilmente i candidati al ballottaggio raggiungono insieme il 50% delle preferenze.\nResidenza presidenziale.\nLa residenza ufficiale del presidente \u00e8 il Palazzo dell'Eliseo, a Parigi. \nLe altre residenze presidenziali sono:"}
{"id": "358700", "revid": "10728", "url": "https://it.wikipedia.org/wiki?curid=358700", "title": "Teoria di Sapir-Whorf", "text": ""}
{"id": "358702", "revid": "647919", "url": "https://it.wikipedia.org/wiki?curid=358702", "title": "Applicazioni", "text": ""}
{"id": "358704", "revid": "767487", "url": "https://it.wikipedia.org/wiki?curid=358704", "title": "Escudo", "text": "Escudo (termine che in portoghese e spagnolo significa scudo) \u00e8 il nome usato in passato per alcune monete in Spagna, in Portogallo ed in paesi che ne hanno subito l'influenza politica e culturale. \nLa pi\u00f9 famosa moneta con questo nome \u00e8 stata l'Escudo portoghese, utilizzato in Portogallo e nelle sue colonie prima dell'introduzione dell'Euro. Attualmente \u00e8 il nome della valuta usata nel Capo Verde. "}
{"id": "358706", "revid": "2535701", "url": "https://it.wikipedia.org/wiki?curid=358706", "title": "Trasformazione (matematica)", "text": ""}
{"id": "358709", "revid": "2535751", "url": "https://it.wikipedia.org/wiki?curid=358709", "title": "Composizione (matematica)", "text": ""}
{"id": "358710", "revid": "121490984", "url": "https://it.wikipedia.org/wiki?curid=358710", "title": "Trasformazione antilineare", "text": "In matematica si dice trasformazione antilineare, applicazione antilineare, funzione antilineare, mappa antilineare o operatore antilineare una trasformazione formula_1 da uno spazio vettoriale sui complessi in un secondo spazio dello stesso genere se:\ndove formula_3 \u00e8 il complesso coniugato di formula_4.\nQueste entit\u00e0 talvolta sono chiamate trasformazione coniugatolineare e trasformazione semilineare.\nSe insieme alla precedente formula_5 si considera una seconda trasformazione antilineare del genere formula_6 che conduce ad un terzo spazio vettoriale sui complessi formula_7, la composizione di formula_5 con formula_9 \u00e8 una trasformazione lineare complessa formula_10.\nUna trasformazione antilineare formula_11 \u00e8 equivalente ad una trasformazione lineare del genere formula_12 che conduce allo spazio vettoriale complesso coniugato formula_13.\nPer un operatore antilineare la definizione di aggiunta \u00e8 diversa da quella usuale:\nin cui l'operatore risulta correttamente antilineare in formula_15 e formula_16."}
{"id": "358713", "revid": "110157", "url": "https://it.wikipedia.org/wiki?curid=358713", "title": "Cool'n'Quiet", "text": "Il Cool'n'Quiet \u00e8 un'implementazione dinamica di AMD dell'underclocking, serve per risparmiare energia quando il carico del processore \u00e8 basso.\nIl software deputato monitora il carico di sistema e varia i parametri che gestiscono la potenza e le prestazioni del microprocessore.\nComponenti.\nIl sistema \u00e8 composto da una parte hardware e una software. \nLe funzionalit\u00e0 di questa tecnologia sono state introdotte da AMD a partire dai processori della linea K8, come gli Athlon64, gli Opteron e i Sempron.\nAttivazione.\nUna volta presente il processore che supporta il Cool'n'Quiet e il driver fornito dal produttore, basta impostare nel sistema operativo la funzione orientando il sistema al massimo risparmio di energia. La modalit\u00e0 varia a seconda del sistema operativo utilizzato: in versioni di Windows precedenti a Windows Vista (che lo supporta nativamente) \u00e8 necessario scaricare l'apposito software dal sito del produttore, mentre in tutte le distribuzioni GNU/Linux moderne, come Ubuntu, al momento la funzionalit\u00e0 \u00e8 immediatamente disponibile, senza necessit\u00e0 di installare altri software.\nFunzionamento.\nIn modo del tutto trasparente per l'utente che non deve fare nulla, il software deputato monitora il carico di sistema e varia i parametri che gestiscono la potenza e le prestazioni del microprocessore in base alle esigenze modulando la potenza del processore alle richieste dell'utilizzatore. Ad esempio sull'Athlon64 3000+ core Winchester la velocit\u00e0 del processore varia da 1800\u00a0MHz con 1,4 Volt di Vcore e moltiplicatore 9x al massimo carico, ai 1000\u00a0MHz con Vcore 1,1 Volt con moltiplicatore 5x quando le prestazioni richieste al sistema sono basse. La potenza richiesta dal sistema testato \u00e8 di 70 Watt in \"idle\" e 85 Watt a pieno carico."}
{"id": "358715", "revid": "599", "url": "https://it.wikipedia.org/wiki?curid=358715", "title": "Applicazione antilineare", "text": ""}
{"id": "358716", "revid": "1543377", "url": "https://it.wikipedia.org/wiki?curid=358716", "title": "Gaio Asinio Pollione", "text": "Biografia.\nFiglio di una ricca famiglia di Teate - l'attuale Chieti -, nacque probabilmente in questa localit\u00e0. Indizi in favore di una sua nascita teatina sono vari, bench\u00e9 si sia congetturato che Asinio vedesse la luce a Roma. Un passo di Velleio Patercolo, in cui Pollione \u00e8 incluso tra gli \"homines novi\", al pari di Mario e Cicerone, \u00abche il popolo romano trasse al sommo degli onori\u00bb, \u00e8 stato addotto in favore di questa ipotesi. Tuttavia, con un'analisi pi\u00f9 approfondita si pu\u00f2 anche ravvisare come l'accostamento a Mario e Cicerone, nati fuori Roma, sia significativo in un altro senso: per analogia, nemmeno Asinio Pollione sarebbe nato nell'Urbe. In ogni caso, \u00e8 certo che la sua formazione avvenne nella citt\u00e0 capitolina.\nFu un seguace di Giulio Cesare, per il quale combatt\u00e9 a Farsalo, a Tapso e a Munda. Dopo le idi di marzo e l'uccisione di Cesare, si rec\u00f2 in Spagna a combattere contro Sesto Pompeo. Intanto, aveva stretto un duraturo legame di amicizia con Marco Antonio e questi, quando venne sconfitto dalla coalizione dei cesariani moderati Aulo Irzio e Gaio Vibio Pansa con il giovane Cesare Ottaviano nella guerra di Modena, ripieg\u00f2 verso ovest e trov\u00f2 aiuto e sostegno proprio da Asinio Pollione in Gallia Transalpina. Con Antonio e con Lepido, Pollione scese in Gallia Cisalpina, dove venne a costituirsi il secondo triumvirato, nel quale ripose notevoli speranze \u2013 schierandosi in favore di Antonio \u2013, presto tradite dalla guerra di Perugia.\nA Perugia, nel 41, le sue truppe rimasero neutrali: Pollione era profondamente deluso dalla nuova situazione di ostilit\u00e0 che contrapponeva Ottaviano ad Antonio. Il conflitto arrise al primo, ma, bench\u00e9 Pollione venisse sollecitato a schierarsi con il futuro imperatore, si mantenne fedele ad Antonio. Nel 40 a.C. fu eletto console, ma pot\u00e9 entrare in carica solo dopo la stipula della pace di Brindisi, nell'autunno di quell'anno, ai cui accordi \u00e8 probabile che abbia preso parte attiva. Nel frattempo gli era nato un figlio, Gaio Asinio Gallo: il \"cognomen\" Gallo fa supporre che il padre si trovasse ancora in Gallia Cisalpina al momento della sua nascita. \nL'anno successivo Asinio Pollione fu proconsole della provincia romana di Macedonia, dove condusse una vittoriosa campagna militare contro la popolazione illirica dei Partini, tanto da meritarsi un trionfo il 28 ottobre dello stesso 39 a.C. Secondo invece altri scrittori latini, le operazioni furono condotte contro i \"Delmatae\", ai quali alla fine della guerra vennero confiscate armi, greggi e terre, e Pollione ottenne il titolo vittorioso di \"Delmaticus\". Peraltro il Wilkes non crede che Pollione possa aver combattuto contro i \"Delmatae\", in quanto si trovavano troppo lontani dalla provincia di Macedonia, appartenente alla sfera di influenza di Marco Antonio, mentre era molto pi\u00f9 vicino l'Illirico, di pertinenza di Ottaviano.\nLa citt\u00e0 di Chieti ha intitolato a Pollione l'antica via degli Orefici, un premio culturale in sua memoria, e infine gli \u00e8 stato dipinto un ritratto per il sipario del locale teatro Marrucino. Una leggenda popolare vuole che Pollione avesse una villa patrizia nella Chieti romana (Teate), pressappoco nell'area dove oggi sorge il palazzo delle Poste.\nOpere.\nNonostante fosse in corrispondenza con Cicerone e nonostante presentasse al celebre oratore l'amico Cornelio Gallo, non provava simpatia per l'Arpinate, da cui lo dividevano opinioni politiche contrastanti. Strinse invece \u00abrapporti di poetica fraternit\u00e0\u00bb con Virgilio, conosciuto probabilmente nel circolo dei \"neoteroi\", che annoverava tra le sue personalit\u00e0 un'altra conoscenza di Pollione, Catullo. Attorno al 41 il letterato teatino riusc\u00ec inoltre a intercedere presso Ottaviano perch\u00e9 a Virgilio fosse restituita la propriet\u00e0 paterna. Per quanto la data esatta in cui Pollione conobbe il poeta mantovano non sia determinabile, va certamente collocata dopo che Virgilio aveva completato la propria formazione tra Cremona, Milano e Roma. L'intercessione in favore della sua propriet\u00e0 paterna si inserisce nel contesto dell'esproprio di terre da concedere ai veterani, dopo la battaglia di Filippi, a scapito dei loro possessori. Grazie all'aiuto di Pollione e verosimilmente degli altri suoi amici Alfeno Varo e Cornelio Gallo, Virgilio si salv\u00f2 dall'espropriazione.\nRitiratosi dalla vita politica, mantenne durante il principato di Augusto una posizione di notevole indipendenza. La sua popolarit\u00e0 e il suo successo trovarono una conferma nelle opere di Virgilio, che ad Asinio Pollione dedic\u00f2 le \"Egloghe\" III, IV e VIII. Inoltre, con Asinio Gallo, figlio di Pollione, potrebbe essere identificato il \"Puer\" divino, portatore della nuova et\u00e0 dell'oro, \"profetizzato\" da Virgilio nell\"'Egloga\" IV.\nNel 39 a.C. Pollione cre\u00f2 per primo una biblioteca pubblica, tenne esposta una collezione d'opere d'arte greche, restaur\u00f2 in forme grandiose l\"Atrium Libertatis\" a Roma e introdusse la pratica delle \"recitationes\", ovvero della lettura in pubblico, in apposite sale, di scritti in prosa e poesia.\nDopo il 39 la scena politica non lo vide pi\u00f9 in primo piano. Deluso nelle sue ambizioni e scoraggiato dal fallimento del secondo triumvirato, Pollione rivers\u00f2 nei suoi scritti tutta la propria acredine, confermandosi su posizioni anticiceroniane. Si era ritirato a vita privata dopo i trionfi militari e le vicende che lo avevano portato anche in Africa e in Spagna. Bench\u00e9 fosse uscito quasi sempre vincitore nelle battaglie e guerre intraprese dai Romani, Pollione raggiunse fama ancora maggiore come uomo di cultura. Grande ed erudito oratore, era secondo solo a Cicerone. E se come letterato in un primo momento Virgilio neg\u00f2 a Pollione la sua amicizia, beffeggiandolo dopo che aveva scritto carmi licenziosi, in seguito le sue tragedie furono lodate dallo stesso poeta e con lui da Orazio e Tacito.\nLa sua opera pi\u00f9 importante furono le \"Storie\", in 17 libri andati perduti, a scrivere i quali aveva certo dedicato gran parte della sua vita. Vi erano descritte le guerre civili che avevano dilaniato il popolo romano fra il primo triumvirato e la battaglia di Filippi e furono citate da Appiano, Svetonio e Plutarco.\nLa sua scomparsa dalla scena pubblica coincide con il silenzio virgiliano; il futuro autore dell\"Eneide\" non lo menziona pi\u00f9, concedendo invece grande spazio a Cornelio Gallo, celebrato ripetutamente nelle \"Georgiche\". Orazio, invece, dedica a Pollione la prima ode del secondo libro, fornendo una testimonianza della sua attivit\u00e0 letteraria coeva: la sua poesia tragica viene esaltata \u2013 ribadendo un giudizio gi\u00e0 formulato da Virgilio e dallo stesso Orazio \u2013, la sua eccellenza oratoria affermata e il punto di partenza della sua storiografia, il 60 a. C., definito.\nGiovanni Ponticelli rappresent\u00f2 il suo trionfo sul sipario del Teatro Marrucino di Chieti.\nDi Gaio Asinio Pollione tratta anche Robert Graves nell'opera Io, Claudio. Nel capitolo IX \u00e8 infatti riportata una gustosa diatriba con l'amico Tito Livio sulla storiografia in presenza del giovane Tiberio Claudio Cesare Augusto Germanico, futuro imperatore romano, e di Sulpicio, tenutario della biblioteca ove si svolse l'azione."}
{"id": "358717", "revid": "599", "url": "https://it.wikipedia.org/wiki?curid=358717", "title": "Mappa antilineare", "text": ""}
{"id": "358744", "revid": "767487", "url": "https://it.wikipedia.org/wiki?curid=358744", "title": "Spawn (film)", "text": "Spawn \u00e8 un film del 1997 diretto da Mark A.Z. Dipp\u00e9.\n\u00c8 la trasposizione cinematografica dell'omonimo fumetto creato da Todd McFarlane per la Image Comics. Dipp\u00e9 ha anche partecipato alla stesura della sceneggiatura, mentre McFarlane ha svolto il ruolo di produttore esecutivo.\nTra gli interpreti figurano Michael Jai White nel ruolo del protagonista, Frank Welker nel doppiaggio di Malebolgia, Martin Sheen nella parte di Jason Wynn, John Leguizamo nella parte del Violator/Clown, Nicol Williamson nella parte di Cogliostro e Melinda Clarke in quella di Jessica Priest.\nTrama.\nAl Simmons \u00e8 un killer professionista al soldo del governo statunitense che viene ucciso durante una missione in Corea del Nord, finalizzata a distruggere l'impianto industriale dove era in realizzazione un virus da utilizzare come arma biologica, dal suo spietato superiore Jason Wynn e dal suo braccio destro Jessica Priest; Wynn fa poi saltare in aria l'impianto al fine di liberare il virus e utilizzare gli abitanti del vicino villaggio come cavie per testare l'arma.\nSimmons finisce quindi all'Inferno, dove il malefico demone Malebolgia gli propone un patto: lo avrebbe rimandato sulla Terra, permettendogli di rivedere la sua amata moglie Wanda, purch\u00e9 avesse accettato di guidare poi le truppe infernali fino alle porte del Paradiso. Simmons accetta e viene rimandato nel mondo dei vivi, con il corpo tuttavia deformato dalle ustioni; una volta sulla Terra, con pesanti vuoti di memoria e sconvolto da ci\u00f2 che gli \u00e8 accaduto, Al ritorna a casa per rivedere Wanda e rimane sconvolto nel vederla in atteggiamenti intimi con il suo ex migliore amico Terry: il redivivo si rende conto che i due hanno avuto una figlia, Cyan, dal momento che sono passati circa cinque anni dalla sua morte.\nIn preda ad atroci dolori Al viene recuperato dal Clown, la forma umanoide del malvagio demone Violator incaricato da Malebolgia di istruirlo ed assicurarsi che rispetti il suo patto; il Clown gli spiega che i suoi dolori sono dovuti al fatto che il necroplasma di cui il suo corpo \u00e8 ora composto si sta sviluppando e lo sta rendendo Spawn, un figlio dell'Inferno stesso. Al fa anche la conoscenza di Cogliostro, un assassino vissuto secoli prima con una sorte simile alla sua ma che ora combatte dalla parte del Paradiso: l'uomo lo seguir\u00e0 nella speranza che anche lui rinunci ai suoi propositi di vendetta e a guidare le truppe infernali insegnandogli anche a controllare il necroplasma.\nJason Wynn, nel frattempo, ha sfruttato la CIA e la propria posizione per perfezionare il virus, ora chiamato \"Heat 16\", e creare l'arma batteriologica perfetta: svariate bombe sono gi\u00e0 state posizionate in punti strategici del mondo per poterlo contaminare in pochissimo tempo allo scopo di ricattare i governi mondiali e costringerli ad entrare nel suo \"Consorzio\". Durante un primo scontro Spawn uccide Jessica Priest, ma l'intervento di numerose guardie permettono a Wynn di scappare mettendo lo stesso Simmons in fuga. Poco dopo il Clown propone a Wynn una sorta di assicurazione sulla vita: un dispositivo collegato al cuore che, in caso di sua prematura scomparsa, farebbe detonare tutte le bombe sparse per il globo. Spawn combatte quindi contro il Clown perdendo malamente, ma viene tratto in salvo in extremis da Cogliostro mentre il Clown \u00e8 giunto a casa di Wanda con Jason.\nAll'abitazione Terry, che negli ultimi anni si \u00e8 occupato di gestire le pubbliche relazioni di Wynn ed \u00e8 riuscito ad impossessarsi di tutti i dati riservati in merito al Heat 16, \u00e8 deciso a smascherare il piano di Wynn inviando tutto il materiale ad una giornalista; mentre Cyan entra nella camera del padre, Jason la prende in ostaggio minacciando la famiglia sino all'arrivo del Clown: Spawn li raggiunge ma Wynn uccide, pugnalandola, Wanda. Al, furioso, comincia quindi a picchiare Wynn ma il pensiero che il virus avrebbe ucciso anche la piccola Cyan riesce a calmarlo e rinuncia quindi ai suoi propositi di vendetta. A questo punto interviene il Clown, che aveva assunto le sembianze di Wanda per ingannare Spawn, e svela il suo piano: Al avrebbe dovuto uccidere Wynn e spargere il virus cos\u00ec che la sua anima sarebbe stata definitivamente corrotta, la vita sul pianeta distrutta e Spawn sarebbe stato pronto per guidare le armate infernali.\nSimmons viene nuovamente salvato da Cogliostro, insieme al quale affronta il Clown nella sua forma demoniaca riuscendo questa volta ad ucciderlo decapitandolo; l'ex assassino afferma di essere sollevato dalla scelta di Spawn e che se avesse invece scelto di combattere per l'Inferno lo avrebbe ucciso. All'arrivo della polizia Spawn \u00e8 gi\u00e0 scomparso, non prima di aver rivelato la sua identit\u00e0 all'ex moglie e all'amico, mentre Wynn viene arrestato.\nColonna sonora.\nIl film ha una colonna sonora molto particolare. Ogni pezzo \u00e8 stato realizzato appositamente per il film da una coppia di gruppi diversi, nella maggior parte dei casi uno di musica metal e uno di musica elettronica. Tra gli altri hanno partecipato Metallica, Incubus, Marilyn Manson, The Prodigy.\nSequel.\nDal 1998 \u00e8 iniziata la lavorazione sul sequel del film. Nel 2001 il protagonista del primo film, Michael Jai White, parl\u00f2 per la prima volta del progetto, dichiarando di essere stato contattato dal produttore Don Murphy per tornare nella parte. Riguardo alla sceneggiatura, il creatore del fumetto, Todd McFarlane, espresse il suo interesse nel partecipare nuovamente al film, magari inserendo come antagonisti Sam e Twitch; successivamente annunci\u00f2 che \"Spawn 2\" non sarebbe stato un sequel ma un reboot, questo per rilanciare il personaggio con la possibilit\u00e0 di creare un franchise. Il film era programmato per essere distribuito durante il 2008, successivamente nel 2010 e, infine, nel 2011, il suo autore ha dichiarato d'esservi ancora al lavoro.\nNel settembre 2016 Todd McFarlane ha dichiarato che la sceneggiatura dell'adattamento \u00e8 soltanto da ultimare: \u00abHo finito lo script, ma lo sto editando. Sono 183 pagine, e di solito i produttori ne vogliono 120. Penso che alla fine arriver\u00f2 a 140\u00bb. Inoltre ha confermato l'idea del reboot, aggiungendo che il personaggio della pellicola sar\u00e0 \u00abdark, vietato ai minori, pauroso e badass\u00bb. \u00abIl mondo sar\u00e0 molto reale, eccetto per una cosa [...]. Sullo sfondo, vedrete questo Uomo Nero muoversi. Questo Uomo Nero che noi conosciamo come Spawn. Avr\u00e0 lo stesso aspetto del primo film? No. Avr\u00e0 un supervillain contro cui combattere? No. Lui sar\u00e0 lo spettro, il fantasma\u00bb."}
{"id": "358800", "revid": "287204", "url": "https://it.wikipedia.org/wiki?curid=358800", "title": "Regio Insubrica", "text": "La Regio Insubrica \u00e8 un'euroregione e una comunit\u00e0 di lavoro transfrontaliera, creata nell'Insubria settentrionale a cavallo del confine di stato tra Italia e Svizzera. \u00c8 costituita dai seguenti enti:\nGenesi e finalit\u00e0.\nLa comunit\u00e0 \u00e8 stata istituita nel 1995 dal Cantone Ticino e dalle Province di Como, Varese e del Verbano-Cusio-Ossola (all'epoca appena costituita), quale associazione di diritto privato conforme alla dichiarazione di Madrid del 1980 del Consiglio d'Europa sulla cooperazione transfrontaliera (Euroregione). Nel 1997 si \u00e8 anche attivato un rapporto di collaborazione con le provincie di Lecco e di Novara che poi sono state incluse nella Regio nel 2007.\nLa finalit\u00e0 della comunit\u00e0 di lavoro \u00e8 di promuovere la cooperazione e l'integrazione transfrontaliera nella regione italo-svizzera dei laghi prealpini, parte dell'Insubria. La denominazione di questa Euroregione trae origine dal popolo degli Insubri, popolazione di origine celtica che si stanzi\u00f2 nel territorio in esame a partire dal V-IV secolo a.C. ed ebbe come capitale \"Mediolanum\".\nLa Regio Insubrica conta oltre 160 membri. Tra di essi, oltre alle cinque province italiane ed al cantone svizzero, figurano numerosi comuni della regione, associazioni economiche e culturali, istituti a livello universitario, le \"Regioni di montagna\" del Canton Ticino e le Comunit\u00e0 montane delle province italiane, oltre a singole persone fisiche e giuridiche.\nIl simbolo della Regio Insubrica \u00e8 l'acronimo \"TCVVCO\" costituito dalle iniziali degli Enti fondatori della Regio (Ticino, Como, Varese, Verbano Cusio Ossola) scritte con l'alfabeto della civilt\u00e0 preromana degli Insubres.\nGeografia.\nLa Regio Insubrica comprende un territorio principalmente montuoso e collinare. La zona pianeggiante \u00e8, invece limitata alle aree meridionali delle province di Varese, Como e Novara.\nIl territorio comprende diverse cime alpine superiori ai 3000 m s.l.m. Vi sono anche cime superiori ai 4000 m s.l.m., le punte Dufour, Nordend, Gnifetti e Zumstein, tutte incluse nel massiccio del Monte Rosa, che con i 4.637 m s.l.m. della Punta Dufour, rappresenta la vetta pi\u00f9 alta della Regio Insubrica. Altre importanti vette sono il Monte Leone (3.552 m), il Massiccio del San Gottardo (3.192 m) e l'Adula (3.402 m).\nUlteriori cime alpine piemontesi sono il Monte Giove (3.009 m), il Monte Capezzone (2.421 m), il Monte Limidario (2.188 m) e il Mottarone (1.491 m).\nDegne di nota sono anche alcune vette prealpine come le Grigne (2.410 m), il Resegone (1.875 m), il Monte Legnone (2.609 m), il Monte San Primo (1.686 m), il Monte Generoso (1.701 m), il Campo dei Fiori (1.227 m), il Monte Tamaro (1.967 m), il Monte Lema (1.621 m), il Bisbino (1.323 m), la Sighignola (1.302 m) e il Sasso del Ferro (1.062 m).\nIdrografia.\nLa Regio Insubrica \u00e8 caratterizzata dalla presenza di grandi laghi glaciali: il Lago Maggiore, il Lago di Como, il Lago di Lugano, il Lago d'Orta. Vi sono poi una moltitudine di laghi di dimensioni minori, tra i quali spiccano il Lago di Varese, il Lago di Mergozzo, il Lago di Ghirla, il Lago di Monate, il Lago di Comabbio, il Lago Delio, il Lago di Piano, il Lago di Pusiano, il Lago del Segrino, il Lago di Annone, il Lago di Alserio, il Lago di Montorfano, il Lago di Garlate, il Lago di Olginate, il Lago di Mezzola, il Lago di Ganna.\nI maggiori fiumi sono il Ticino (fiume) e l'Adda, che sono i principali immissari dei due pi\u00f9 grandi laghi della Regio Insubrica: il Lago Maggiore e il Lago di Como. Il Ticino e l'Adda, sono anche gli emissari dei due bacini, e dopo aver attraversato la pianura lombarda confluiscono da sinistra nel Po.\nAltro importante corso d'acqua \u00e8 l'Olona. Nasce nelle Prealpi Varesine, attraversa Milano e confluisce nel Po dopo 131\u00a0km. Lungo il suo corso si \u00e8 sviluppata una delle maggiori aree industriali della Regio Insubrica.\nAd ovest la Regio Insubrica \u00e8 lambita dal fiume Sesia, che nasce dai ghiacciai del Monte Rosa.\nIl fiume Lambro nasce, invece nel Triangolo Lariano, attraversa la Brianza, lambisce Milano ed infine sfocia nel Po. Come accaduto all'Olona, lungo il corso del Lambro \u00e8 fiorita una delle maggiori aree industriali della Regio Insubrica e del Nord Italia.\nImportanti sono anche il fiume Toce, che percorre la Val d'Ossola ed il suo affluente Strona, che tramite il Nigoglia, raccoglie le acque del Lago d'Orta.\nCorsi d'acqua minori sono il Seveso, il Maggia, il Brenno, il Vedeggio, l'Agogna, il Terdoppio, l'Arnetta, il Lura, il Bozzente, il Tresa, il Margorabbia e il Pioverna.\nEconomia.\nLe tre province italiane e il cantone svizzero che formano la \"regio\" hanno un reddito procapite assai simile, eccezione fatta per il Cantone svizzero. I dati del 2002 presentavano questa situazione: Cantone Ticino 43.765,7 \u20ac (fonte: USTAT); Provincia di Varese 22.029,0 \u20ac; Provincia di Como 20.148,5 \u20ac; Provincia del Verbano Cusio Ossola 18.769,1 \u20ac (fonte: Rapporto sull'economia provinciale). La Provincia di Novara 22.606,6 \u20ac; la Provincia di Lecco 20.410,1 \u20ac.\nAltre euroregioni che coinvolgono la Svizzera.\nEuroregio Bodensee: istituita nel 1997, comprende sei circondari tedeschi attorno al Lago Bodanico, sei cantoni svizzeri (Appenzello Interno, Appenzello Esterno, San Gallo, Sciaffusa, Turgovia e Zurigo), il \"Bundesland\" austriaco del Vorarlberg e il Principato del Liechtenstein.\nEuroregio TriRhena: istituita nel 1995, comprende il dipartimento francese dell'Alto Reno, quattro circondari tedeschi (Friburgo in Brisgovia, Brisgovia, L\u00f6rrach e Waldshut) e cinque cantoni svizzeri (Basilea Citt\u00e0, Basilea Campagna, Giura, Soletta e Argovia)\nEuroregio NovaRaetia \u00e8 ancora un progetto: dovrebbe comprendere il Canton Grigioni e il Tirolo (Austria)."}
{"id": "358801", "revid": "57342", "url": "https://it.wikipedia.org/wiki?curid=358801", "title": "Teatro Nazionale di Genova", "text": "Il Teatro Nazionale di Genova, noto anche col nome precedente di Teatro Stabile di Genova, \u00e8 un teatro italiano con sede nel capoluogo ligure. \u00c8 uno dei principali teatri pubblici italiani.\nDispone di quattro sale-teatro:\nLe prime due sono collocate nel centro cittadino, le altre due nel quartiere di Sampierdarena.\nStoria.\nI bombardamenti aerei della seconda guerra mondiale avevano distrutto o gravemente danneggiato le principali sale teatrali genovesi. Cos\u00ec le due compagnie teatrali che si erano formate nell'immediato dopoguerra erano costrette a esibirsi in locali non professionali. Il Teatro sperimentale Luigi Pirandello si esibiva nel Teatro Postelegrafonici, mentre la compagnia diretta da Aldo Trabucco si esibiva alla Casa del Mutilato.\nDopo pochi anni, su iniziativa di Giannino Galloni e Giulio Cesare Castello lo Sperimentale si trasform\u00f2 in compagnia stabile con il nome di Teatro d'Arte della Citt\u00e0 di Genova. Nel 1949 le due compagnie si unificarono e nel 1951 presero il nome di Piccolo Teatro della Citt\u00e0 di Genova.\nIl Teatro Stabile di Genova, fondato nel 1951 \u00e8 di fatto il secondo Teatro Stabile d'Italia, dopo il Piccolo di Milano. Fin dalle prime stagioni e soprattutto a partire dagli anni 1960, il teatro \u00e8 divenuto uno dei cardini della propria citt\u00e0 e del teatro nazionale. Il suo primo direttore \u00e8 stato Nino Furia, affiancato con il ruolo di condirettore o di direttore artistico da Roberto Rebora, poi da Camillo Pilotto e quindi da Giannino Galloni.\nNel 1954 fu inaugurata la nuova sede del Teatro Duse e due anni dopo l'istituzione prese il nome di Teatro Stabile della Citt\u00e0 di Genova - Eleonora Duse.\nDopo gli inizi nelle sale del Teatro Duse e del Politeama, con la cessione di quest'ultimo a una societ\u00e0 privata, nel 1991 \u00e8 stata costruita la nuova sede istituzionale: il Teatro della Corte, presso Corte Lambruschini, una grande sala moderna nel cuore del centro cittadino, vicino alla Stazione Brignole, dove vanno in scena gli spettacoli, prodotti o ospitati, di maggiore peso e complessit\u00e0. Dalla stagione 2000-2001, il teatro si dota della Piccola Corte, un anfiteatro trasformabile capace di 250 posti, che viene montato sul palcoscenico del Teatro della Corte per accogliere gli spettacoli della \"Rassegna di drammaturgia contemporanea\" che, presente da oltre vent'anni, \u00e8 divenuta col tempo un appuntamento per scoprire nuovi autori e tendenze nella drammaturgia.\nDal 1955 al 2000, sotto la direzione di Ivo Chiesa (con Luigi Squarzina condirettore dal 1963 al 1976), il teatro vive una costante ascesa. Dal 2000 al 2014 la direzione passa a Carlo Repetti, con Marco Sciaccaluga nelle vesti di condirettore, mentre dal 2015 il nuovo direttore \u00e8 Angelo Pastore, al cui fianco Marco Sciaccaluga \u00e8 consulente artistico e regista stabile. Sotto la direzione di Pastore e la presidenza di Gian Enzo Duci (eletto nel febbraio del 2016), avvengono due eventi decisivi: nel gennaio del 2018 il Teatro Stabile di Genova si unisce alla compagnia del Teatro dell'Archivolto (che gestiva il Teatro Modena e la Sala Mercato) dando origine a un unico soggetto; nel marzo 2018 il Ministero dei Beni Culturali riconosce al nuovo soggetto, dotato di quattro sale (Teatro della Corte, Teatro Duse, Teatro Gustavo Modena e Sala Mercato) la qualifica di Nazionale. Pertanto il nuovo soggetto assume il nome di Teatro Nazionale di Genova. Il 5 novembre 2019 il Consiglio di Amministrazione del Teatro Nazionale di Genova ha nominato nuovo Direttore Davide Livermore, in carica dal 1\u00ba gennaio 2020.\nNel corso della sua storia, il teatro stabile \u00e8 diventato un presidio dalla forte vocazione produttiva: sino al dicembre 2017 ha prodotto 383 spettacoli, 132 su testi italiani e 251 su testi stranieri. Al cartellone teatrale lo stabile ha associato iniziative culturali (rassegne e convegni), come il ciclo di incontri \"Le grandi parole\" proposto con successo per venti stagioni.\nIl pubblico presente agli spettacoli prodotti dal Teatro Stabile di Genova, in sede e in tourn\u00e9e, ha oscillato fra le 150.000 e le 200.000 presenze per stagione a cui vanno aggiunti i dati sulle affluenze agli spettacoli ospitati in sede.\nAlle recite in sede si aggiungono le tourn\u00e9e: il Teatro Stabile di Genova ha recitato in oltre 300 citt\u00e0 italiane mentre sono pi\u00f9 di 60 le citt\u00e0 estere toccate, fra Europa, America del Nord, del Centro e del Sud, per un totale di 23 nazioni. Gli episodi di spicco sono legati alla presenza del teatro nei cartelloni dei festival europei (quattro volte a Parigi al \"Th\u00e9\u00e2tre des Nations\" e al \"Th\u00e9\u00e2tre d\u2019Europe\", quattro volte al \"Festwoche\" di Zurigo, due volte all\"Holland Festival\", e poi al \"Festival di Edimburgo\", a quello di Avignone, alla \"World Theater Season\" di Londra, al \"Festival Cervantino\" in Messico), nelle cinque tourn\u00e9e a Mosca, a Leningrado e in paesi dell'Est Europa, nella trasferta a New York (33 recite), e nella torun\u00e9e americana estiva svoltasi in Stati Uniti, Canada, Argentina, Brasile, Cuba, Messico, Per\u00f9, Uruguay, Venezuela.\nAttori.\nLa compagnia del Teatro Stabile di Genova \u00e8 stata contrassegnata dalla presenza di protagonisti della scena italiana che hanno caratterizzato periodi significativi della storia del teatro ligure: Enrico Maria Salerno, Valeria Valeri, Tino Buazzelli e Gastone Moschin negli anni Cinquanta; Alberto Lionello, Lina Volonghi, Omero Antonutti, Camillo Milli, ed Eros Pagni negli anni Sessanta e Settanta, quando lo Stabile gest\u00ec anche il Teatrino di Piazza Marsala, dove agirono anche alcuni protagonisti dell'avanguardia teatrale come Carlo Quartucci, Giancarlo Nanni e Leo De Berardinis.\nNegli anni Ottanta tornarono a Genova anche Ferruccio De Ceresa ed Elsa Albani, ricoprendo ruoli di primo piano negli spettacoli dello Stabile. A partire dagli anni Novanta, ha inizio la collaborazione con Mariangela Melato (alla quale dal 2013 \u00e8 stata intestata la scuola di recitazione) proseguita per circa vent'anni con successi come \"Fedra\", \"Il lutto si addice ad Elettra\", \"Un tram che si chiama desiderio\", \"La dame de chez Maxim\" e tanti altri. Se Mariangela Melato \u00e8 stata a lungo la prima attrice, il corrispondente maschile ha il volto di Eros Pagni, protagonista di tante produzioni del Teatro Stabile fra le quali \"Tito Andronico\", \"Morte di un commesso viaggiatore\", \"Re Lear\", \"L'illusione comica\", \"Il sindaco di rione Sanit\u00e0\". Molti di questi spettacoli hanno ottenuto premi dalla critica italiana.\nTra gli altri attori pi\u00f9 importanti scelti dallo Stabile negli anni: Monica Vitti, Lea Massari, Giorgio Albertazzi, Vittorio Gassman, Gabriele Lavia, Glauco Mauri, Adriana Asti, e altri.\nRegisti.\nAccanto alle presenze fisse prima di Luigi Squarzina e poi di Marco Sciaccaluga, vi sono stati Orazio Costa, Gianfranco De Bosio, Egisto Marcucci, Walter Pagliaro, Elio Petri, Luca Ronconi, Franco Zeffirelli, Maurizio Scaparro, Guido De Monticelli, Valerio Binasco, Filippo Dini e Antonio Zavatteri.\nVarie anche le collaborazioni coi registi stranieri: William Gaskill, Terry Hands. Negli anni \u201880 e \u201890 sono state significative le collaborazioni con Otomar Krej\u010da (presente per tre stagioni consecutive), Benno Besson, Alfredo Arias, Matthias Langhoff (ciascuno per tre spettacoli) e Peter Stein. Successivamente sono state realizzate due produzioni con Marcial Di Fonzo Bo (Com\u00e9die de Caen) e una con Irina Brook (Th\u00e9\u00e2tre National de Nice).\nPresidenti.\nLegale rappresentante del Teatro Stabile di Genova \u00e8 il Presidente che guida il Consiglio di Amministrazione indicato dai Soci Fondatori. Tra i Presidenti Giovanni Salvarezza sino al 2006, Eugenio Pallestrini presidente dal 2006 al 29 febbraio 2016 e Presidente del Civico museo biblioteca dell'attore che ha presieduto il concorso per il nuovo Direttore Angelo Pastore e operato le necessarie variazioni di Statuto per la qualifica di Nazionale e ha avanzato la prima richiesta di Teatro Nazionale al Ministero e Gian Enzo Duci che ha ottenuto con Angelo Pastore tale qualifica. Dal 4 dicembre 2019 nuovo Presidente del Teatro Nazionale di Genova \u00e8 Alessandro Giglio."}
{"id": "358804", "revid": "533647", "url": "https://it.wikipedia.org/wiki?curid=358804", "title": "Itala (Italia)", "text": "Itala (\"Itala\" in siciliano) \u00e8 un comune italiano di abitanti della citt\u00e0 metropolitana di Messina in Sicilia.\nFu soppresso nel 1928 e aggregato a Scaletta Zanclea, da cui riacquist\u00f2 l'autonomia nel 1947.\nGeografia fisica.\nTerritorio.\nItala confina a Nord col comune di Messina, a Nord-Est con Scaletta Zanclea, a Nord-Ovest con Al\u00ec e Fiumedinisi, ad Est con il Mar Jonio e a Sud con Al\u00ec Terme.\nDista 22\u00a0km dal centro di Messina, la sua altimetria arriva fino a 1253 m s.l.m. del monte Scuderi, e si estende per 10,68\u00a0km\u00b2.\nIl centro di Itala dista dalle rispettive frazioni: Marina 2,8\u00a0km; Croce 1,5\u00a0km; Borgo 100\u00a0m; Mannello \ne Quartarello 200\u00a0m.\nLa Marina, che si estende per circa 1,8\u00a0km, \u00e8 collegata con Itala Centro mediante la strada provinciale 29 ed \u00e8 attraversata dalla strada statale 114 Orientale Sicula.\nOrigini del nome.\nLo studio dell'origine del nome \"Itala\" \u00e8 stato oggetto di ricerche soprattutto per via della somiglianza col nome \"Italia\". Secondo lo storico Giuseppe Costanzo Buonfiglio, il nome \"Itala\" deriverebbe dal suo mitico fondatore \"Re Italo\", figlio di Enotro. \nL'archeologo e filologo danese Frederik Poulsen, invece, in uno studio sull'origine del nome \"Italia\" sosteneva che il nome \"Italia\" venne utilizzato per la prima volta presso il territorio di Messina e precisamente nel V secolo a.C., in una localit\u00e0 dove viveva una popolazione degli \"Enotri\", e che avevano per emblema un toro chiamato \"Vitulus\". Con l'arrivo dei Greci, dalla parola Vitulus fu eliminata la consonante V, e rimase soltanto la parola \"Itulus\" che diede il nome alla popolazione degli Enotri. Dagli Enotri, si sarebbero poi distinte le popolazioni degli Itali, Morgeti e Siculi. Successivamente, secondo Poulsen, il nome \"Italia\" venne esteso a tutta la penisola. Nella zona tra Messina e Taormina, rimase un luogo che conserva ancora tale nome, Itala appunto.\nTuttavia la forma toponomastica pi\u00f9 antica documentabile \u00e8 quella di \"Gitala\". come risulta da un diploma di donazione del Conte Ruggero del 1093. Altri documenti ufficiali testimoniano che, per quel che attiene la lettera iniziale, il nome ha subito delle variazioni divenendo nei secoli \"Quitala, Gitalas, Gytalas, Kitala, Hitala\" ed infine Itala.\nMonumenti e luoghi d'interesse.\nArchitetture religiose.\nTra le opere architettoniche religiose pi\u00f9 rilevanti possono essere citate:\nLa \"Chiesa Arabo Normanna dei Santi Pietro e Paolo\": Per quanto non si conosca l\u2019esatta data di inizio dei lavori, risulta per certo da un atto di donazione del 1093 a Gerasimo, primo abate della chiesa, che a tale data la costruzione non era stata ancora ultimata ma \u00e8 facile supporre che lo fu nel corso dell\u2019anno seguente.\nDopo due secoli di dominazione araba, riappare con la chiesa di San Pietro in Itala il tradizionale impianto basilicale a tre navate suddivise in quattro campate da arcate ogivali che si slanciano dalla base di capitelli a forma di campana scolpiti con disegno stilizzato di vegetali secondo uno stile caratteristico delle decorazioni fatimite. Di evidente richiamo paleocristiano \u00e8 invece la copertura della navata centrale a doppio spiovente con capriate lignee che diviene unico nelle navate laterali Analogamente, il presbiterio, che risulta rialzato rispetto al piano dell\u2019aula, presenta tre absidi semicircolari visibili anche all\u2019esterno. In corrispondenza della campata centrale si trova una struttura turrita, abbondantemente rimaneggiata e coronata da una cupola emisferica poggiata su tamburo a nicchie angolari cilindriche sui cui lati quattro finestrelle danno luce al presbiterio. Esternamente l\u2019edificio si caratterizza per la complessit\u00e0 del disegno determinato dall\u2019intreccio di pietra calcarea e laterizio nonch\u00e9 per l\u2019alternanza di archi trilobati ed a rincasso, alternativamente ciechi e luciferi.\nLa \"Chiesa e Convento di Santa Venera\", risalente all'epoca seicentesca.\nLa \"Chiesa Madre consacrata alla Madonna del Piliero\", la cui intitolazione deriva dalla dominazione spagnola e dal santuario di Saragozza dedicato a Nostra Signora del Pilar. All'interno conserva una croce dipinta del XIV sec. e un crocifisso ligneo del '700.\nLa \"Chiesa della Madonna della Catena\", che si trova presso la frazione di Borgo, risalente al sedicesimo secolo, che conserva una bella tavola del 1510 raffigurante La Madonna della Catena fra i SS. Pietro e Paolo.\nRiserve naturali.\n\"Monte Scuderi\" della catena dei Peloritani, alta 1.253 metri, situata nei territori dei comuni di Fiumedinisi, Itala e Al\u00ec. Fa parte della Riserva naturale orientata Fiumedinisi e Monte Scuderi.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Itala fa parte delle seguenti organizzazioni sovracomunali: regione agraria n.6 (Montagna litoranea dei Peloritani).\nSport.\nLa squadra di calcio locale \u00e8 l'Associazione Sportiva culturale dilettantistica Itala (ASCD Itala), che milita nel campionato di Seconda Categoria, i colori sociali sono il blu e il bianco."}
{"id": "358805", "revid": "628767", "url": "https://it.wikipedia.org/wiki?curid=358805", "title": "Lago dei Ciudi", "text": "Il lago dei Ciudi, noto anche come lago Peipsi o lago Peipus (in estone \"Peipsi-Pihkva j\u00e4rv\", in russo \"\u0427\u0443\u0434\u0441\u043a\u043e-\u041f\u0441\u043a\u043e\u0432\u0441\u043a\u043e\u0435 \u043e\u0437\u0435\u0440\u043e\" \"[\u010cudsko-Pskovskoe ozero]\", in tedesco \"Peipussee\") \u00e8 un vasto lago (3.555\u00a0km\u00b2) situato al confine fra l'Estonia e la Russia.\nDescrizione.\nIl lago \u00e8 l'unione di due laghi limitrofi, il lago dei Ciudi propriamente detto (2.670\u00a0km\u00b2) e il lago di Pskov (in estone \"Pihkva j\u00e4rv\", 710\u00a0km\u00b2), collegati da una strozzatura (170\u00a0km\u00b2), chiamata dagli estoni lago L\u00e4mmij\u00e4rv (\"L\u00e4mmij\u00e4rv\") e dai russi lago \u0422\u0451ploe (\"\u0422\u0451\u043f\u043b\u043e\u0435 \u043e\u0437\u0435\u0440\u043e\", \"\u0422\u0451ploe ozero\").\n\u00c8 il quinto lago d'Europa, dopo il lago Ladoga, il lago Onega (entrambi in Russia), il V\u00e4nern in Svezia e il lago Saimaa in Finlandia. Ha una profondit\u00e0 media di 7,1\u00a0m; il punto pi\u00f9 profondo \u00e8 a 15,3\u00a0m.\nIl lago dei Ciudi \u00e8 navigabile per circa otto mesi l'anno e la principale risorsa economica della regione circostante \u00e8 rappresentata dalla pesca. Sulle sue rive sorgono le citt\u00e0 di Gdov e Mustvee.\nLe condizioni dei fiumi del bacino del Lago dei Ciudi sono generalmente soddisfacenti (classi di qualit\u00e0 dell'acqua I e II), si osserva un alto contenuto di fosforo nei fiumi Vykhandu e Piusa (classe di qualit\u00e0 dell'acqua III). Le condizioni generali dei fiumi, rispetto agli anni 2001-2007, sono migliorate. La pressione sui fiumi che sfociano nel lago \u00e8 leggermente diminuita negli ultimi anni. Il problema principale del Lago dei Ciudi rimane la sua eutrofizzazione . Le condizioni della parte settentrionale del lago sono relativamente stabili, tuttavia in questo corpo idrico si osserva anche un aumento del peso specifico delle alghe blu-verdi.\nEventi storici.\nNel 1242 vi ebbe luogo la battaglia del lago ghiacciato tra i cavalieri teutonici e il principe di Novgorod, Aleksandr Nevskij."}
{"id": "358806", "revid": "86341", "url": "https://it.wikipedia.org/wiki?curid=358806", "title": "Jelsi", "text": "Jelsi \u00e8 un comune italiano di abitanti della provincia di Campobasso, in Molise. Appartieme all'Unione dei comuni del Tappino.\nOrigini del nome.\nIl nome di Jelsi non \u00e8 tuttora chiaro; si ritiene che il nome pi\u00f9 antico del paese sia Tibiczan, nome di chiara origine bulgara, poi trasformatosi in vari nomi (elencati in ordine cronologico): Gibbiza, Gittia, \"Terra Gyptie\", Gilizza, Gelzi, Ielzi, fino ad arrivare al penultimo nome dato durante il \"Regno delle Due Sicilie\", quello di Ielsi.\nStoria.\nStoria antica.\nIl paese di Jelsi \u00e8 stato fin dalla preistoria battuto probabilmente da cacciatori, in quanto la conformazione del territorio comunale era ed \u00e8 tale da favorire una facile caccia. Questo si desume dai vari reperti storici rinvenuti dallo storico paesano Vincenzo d'Amico.\nLa prima vera popolazione ad insediarsi nell'agro fu quella dei Siculi, poi ricacciati a sud dagli Osci e poi il ramo olso dei Carricini. Ma il primo nucleo originario del paese fu costituito, forse, durante il V secolo (500-476 a.C.) da popolazioni di cultura etrusco-campana in quanto, in tale periodo, si colloca lo stile ionico dell'antefissa ritrovata nell'agro comunale, ora posseduta e custodita nella chiesa dell'Annunziata.\nIl nucleo abitativo attuale si ricostitu\u00ec, probabilmente, tra i secoli VI e VII D.C. durante la \"Langobardia Minor\" quando trib\u00f9 bulgare probabilmente vi si instaurarono.\nStoria moderna.\nNel 1562 il paese contava 169 famiglie. Il borgo aveva preso forma nel XIII secolo sotto la guida di Bertrand Beaumont assieme a Gildone. Dopo la sua morte nacque la costruzione di un mausoleo che divenne il castello angioino. Per tutto il corso dell'et\u00e0 moderna, il paese fu sotto l'amministrazione civile e giudiziaria della Capitanata.\nStoria contemporanea.\nIl violento terremoto del 1805 distrusse parte del Molise, ma Jelsi rimase poco danneggiata e ci\u00f2 fu attribuito a un miracolo divino. Per tale motivo \u00e8 nata la ricorrenza della festa del grano.\nNel 1806 la legge eversiva della feudalit\u00e0, le successive leggi per la ripartizione del demanio e le sentenze delle commissioni feudali danno inizio alle innovazioni istituzionali, trasformando l'antica universitas in comune. Il 25 dicembre dello stesso anno, inoltre, il comune venne staccato dalla Capitanata e aggregato al contado di Molise, nel distretto di Campobasso, ottenendo nel proprio circondario dal 1806, oltre che Gildone, anche Campodipietra, poi riassegnato a San Giovanni in Galdo.\nMonumenti e luoghi d'interesse.\nPalazzo Carafa.\nHa pianta rettangolare irregolare e pur se originariamente era un castello medievale, i bastioni basali e la torre centrale ne sono una testimonianza, oggi mostra le tracce e gli stili architettonici dei rifacimenti in seguito agli eventi sismici che hanno segnato il territorio nel tempo. \u00c8 stato dimora dei De Beaumont, dei Pinabello e dei Carafa, famiglia che dalla fine del Quattrocento fino alla met\u00e0 dell'Ottocento ne \u00e8 stata proprietaria.\nPalazzo Valiante-Capozio.\nCostruito dalla famiglia Valiante sui resti di una palazzina realizzata nel 1750 e data alle fiamme, dopo averla saccheggiata il 3 giugno 1799, dalle truppe borboniche capeggiate da Cesare Zanchi, segue gli stilemi dell'architettura provenzale. Fu l'avv. Saverio ad avviare i lavori, che chiese al figlio Andrea, che si trovava esule a Marsiglia, di mandargli un progetto che ricalcasse lo stilema dei castelli che abbellivano la provincia che lo ospitava. L'opera fu realizzata dal 1806 al 1809 dall'architetto e pittore Musenga. In un'intercapedine del muro, accessibile solo dal tetto, fu catturato dal generale austriaco Fremont, il 23 settembre 1821, Andrea Valiante, uno dei rivoluzionari molisani tra i pi\u00f9 discussi, protagonista della rivoluzione partenopea e dei moti liberali. Il palazzo pass\u00f2 alla famiglia Capozio, feudataria del luogo, nel 1850 e tuttora ne \u00e8 proprietaria; conserva la struttura rettangolare con torri cilindriche di controllo, portando ancora inalterati i segni del tempo. Adiacente al palazzo sorge una cappella gentilizia fatta erigere da Mons. Luigi Capozio sul finire dell'Ottocento dedicata a Sant'Anna dove ancora si celebrano funzioni religiose. Il palazzo \u00e8 circondato da strutture un tempo abitate dalla servit\u00f9 ed ambienti per ricovero degli animali tutte perfettamente conservate anche se adibite ad altri scopi, e sul retro un affascinante giardino a completamento della antica dimora.\nChiesa di Sant'Andrea.\nLa chiesa madre di S. Andrea Apostolo si trova nel cuore del centro storico. La sua costruzione risale al X-XI secolo. Ha subito numerose trasformazioni e restauri. Il portale d'ingresso porta la data 1705, ma il portale originario era romanico con colonnine tortili sugli stipiti e sull'arco a tutto sesto, mentre i capitelli erano ornati con palmette stilizzate. Il campanile, posto al lato dell'ingresso principale, presenta una struttura abbastanza irregolare, con la torre campanaria, anch'essa in pietra, che ha subito un intervento di ricostruzione.\nLa pianta \u00e8 a tre navate e all'interno oltre agli imponenti archi a tutto sesto si pu\u00f2 ammirare una cupola che misura 30m di lunghezza, 13m di larghezza e 9m di altezza.\nDistrutta dal terremoto del 1805, la chiesa fu restaurata nel 1817 con le rendite ecclesiastiche, mentre un restauro completo, riguardante anche i decori a stucco, fu ultimato nel 1864. Nei primi anni del 1900 furono completati i lavori compresa tutta la pavimentazione. Sulla destra dell'ingresso, un'acquasantiera in pietra locale decorata con altorilievi porta incise due date: 1660 sulla vasca, all'interno della quale ci sono scolpiti tre pesci stilizzati e disposti a triangolo equilatero, e1563 sulla colonna di supporto inferiore. Nelle navate laterali si trovano vari altari e nicchie con le statue dei santi: Sant'Andrea e Sant'Anna, compatrona, Sant'Antonio, San Biagio, San Michele, San Giuseppe, Santa Lucia, San Amanzio, Madonna del Rosario, Immacolata Concezione, San Francesco d'Assisi e San Francesco Saverio.\nLa Parrocchia di Jelsi ha fatto sempre parte dell'Archidiocesi di Benevento. L'annessione all'Archidiocesi di Campobasso - Bojano \u00e8 avvenuta con il decreto della Sacra Congregazione per i Vescovi del 21 gennaio 1983 nr.122 e, con riconoscimento civile del 2 ottobre 1983,Fu ricostruita nel XVII secolo, e solo il campanile appartiene alla struttura medievale. All'interno sono interessanti alcune tele: \"La Nativit\u00e0 (Ges\u00f9 nasce a Jelsi), La Resurrezione e Martirio del santo.\"\nConvento di Santa Maria delle Grazie.\nCostruito in epoca rinascimentale, \u00e8 la testimonianza dell'antica storia di Jelsi. Il campanile \u00e8 un falso storico, mentre la facciata \u00e8 cinquecentesca, con due statue in logge adiacenti al portale. Sul fianco sinistro c'\u00e8 ancora il vecchio loggiato del chiostro, con un pozzo interno.\nCappella della SS. Annunziata.\nEx-edificio religioso, attualmente sconsacrato, \u00e8 stato costruito nel 1363, data riportata sulla chiave di volta del portale d'ingresso realizzato in stile gotico. La cappella ha ricoperto negli anni diverse funzioni passando da luogo di culto, ad asilo fino a diventare una sala per spettacoli teatrali.\nAl suo interno \u00e8 possibile accedere, tramite l'antica scala in pietra, alla cripta sotterranea. Una stanza voltata divisa in due da un arco a tutto sesto sulle cui pareti \u00e8 presente un ciclo di affreschi di chiaro stampo trecentesco. Tra le varie pitture presenti la pi\u00f9 importante \u00e8 forse il Cristo nudo, rarissima rappresentazione iconografica della nudit\u00e0 di Ges\u00f9 adulto sopravvissuta alla censura dei nudi nell'arte sacra decretata durante il Concilio di Trento.\nSociet\u00e0.\nEtnie e minoranze straniere.\nAl 31 dicembre 2019 gli stranieri residenti erano 151, pari all'8,4% della popolazione. \nLe nazionalit\u00e0 maggiormente rappresentate erano le seguenti:\nTradizioni e folclore.\nFesta del grano.\nL'evento pi\u00f9 importante che si svolge a Jelsi, e che ogni anno attrae molti turisti, \u00e8 la festa del grano in onore di sant'Anna. Tutto ebbe inizio come ringraziamento per i lievi danni subiti dalla comunit\u00e0 dopo il terremoto del 1805. In seguito, sempre pi\u00f9 \u00e8 cresciuta la partecipazione, soprattutto dopo aver scampato ad un altro momento funesto: un violento uragano, scatenatosi nei giorni 24 e 25 luglio 1814. Fino a diventare, dalla seconda met\u00e0 del '900, una delle feste pi\u00f9 rappresentative del Molise e dell'agricoltura italiana. Per l'occasione, alla fine di giugno, il comitato organizzatore, dopo aver scelto uno dei migliori campi di grano, inizia la mietitura. I covoni ricavati da questa vengono portati lungo le strade del paese, dove gruppi di Jelsesi si radunano spontaneamente per realizzare chilometri di trecce di grano, che vengono allungate lungo i margini del corso principale a mo' di festoni. Tutto viene preparato per la festa del 26 luglio, sant'Anna. Nel giorno della festa, in media quaranta \"carichi\" tra traglie e carri di grano, sfilano lungo la strada principale. Guida il corteo-processionale il carro della santa, seguono carri in miniatura, traglie e carri trasportati dai buoi e da trattori che ricordano l'offerta devozionale originaria, e poi grossi carri allegorici e carri che mostrano scene di vita tradizionale contadina. I carichi di grano vengono portati tradizionalmente fuori dal centro abitato, dove il grano viene depositato e, assieme ai carri, benedetto. Una festa che coinvolge per circa un mese tutta la comunit\u00e0 e che anno dopo anno riscuote sempre pi\u00f9 attenzione, soprattutto per la grande mole di lavoro che viene dedicato nella realizzazione di carri che prendono sempre pi\u00f9 i caratteri di vere e proprie opere d'arte. Fino a qualche decennio fa, la maggior parte dei carri realizzati venivano distrutti e ricostruiti con contenuti e foggia diversi nell'anno successivo. Negli ultimi anni le migliori opere realizzate vengono conservate nel MUFEG, il Museo di comunit\u00e0 in cui tutto ci\u00f2 che riguarda la festa del grano e sant'Anna sono parte integrante del museo: gli spazi dove si intreccia il grano, le opere, i \"maestri apparatori\", i luoghi sacri e comunali, le case dei carristi, i trasportatori e i \"traglieri\" che trasportano le traglie in sfilata (tra questi anche quelli che ancora sono in grado di costruire tale mezzo di trasporto) e il museo della festa, un'esposizione permanente delle opere realizzate, allocato nell'ex convento Santa Maria delle Grazie."}
{"id": "358807", "revid": "1347902", "url": "https://it.wikipedia.org/wiki?curid=358807", "title": "Sigmund J\u00e4hn", "text": "Fu il primo cittadino tedesco ad andare nello spazio.\nBiografia.\nDopo aver terminato la scuola dell'obbligo nel 1951, svolse l'apprendistato da tipografo fino al 1955. Successivamente prest\u00f2 servizio militare nell'aeronautica militare della DDR. Verso la fine del suo periodo di leva divenne controllore di volo nelle basi dell'aeronautica militare sovietica site nel territorio della Germania Est. Negli anni dal 1966 al 1970 si diplom\u00f2 in fisica e scienze militari presso l'accademia Jurij Gagarin dell'aeronautica militare sovietica di Monino, circa 40 chilometri a nord di Mosca. Dal 1970 al 1976 J\u00e4hn fu ispettore dell'addestramento degli aspiranti piloti di aerei caccia e per la sicurezza di volo all'interno dell'Alto Comando delle forze dell'aeronautica militare della DDR.\nA partire dal 1976 venne preparato per un volo nello spazio nell'ambito del programma Intercosmos, che riuniva i paesi del patto di Varsavia. La preparazione si svolse presso il centro di addestramento cosmonauti sovietici \"Juri Gagarin\" di Zv\u00ebzdny Gorodok (la \"cittadina delle stelline\") che si trova a nord-est di Mosca. Come sua riserva venne selezionato Eberhard K\u00f6llner.\nIl 26 agosto 1978 il tenente colonnello J\u00e4hn decoll\u00f2 quale cittadino della DDR a bordo della Sojuz 31 sovietica insieme al cosmonauta sovietico Valerij F\u00ebdorovi\u010d Bykovskij verso la stazione spaziale Saljut 6.\nLa missione dur\u00f2 7 giorni, 20 ore, 49 minuti e 4 secondi, descrivendo 125 orbite terrestri, durante le quali J\u00e4hn esegu\u00ec molteplici esperimenti di carattere scientifico, usando tra l'altro la fotocamera multispettrale modello \"MKF 6\" per il telerilevamento terrestre, nonch\u00e9 vari esperimenti relativi alla composizione di materiali, per l'analisi della formazione di cristalli, dello sviluppo di varie forme e per la ricristallizzazione come pure per la creazione artificiale di un monocristallo. Esperimenti di carattere medico, analisi degli effetti dell'assenza di forza di gravit\u00e0 sulle capacit\u00e0 di espressione, ricerche sulla psicologia lavorativa, analisi della sensibilit\u00e0 dell'udito dell'equipaggio base della stazione spaziale, esperimenti di carattere biologico per l'osservazione della crescita delle celle in uno stato di assenza di forza di gravit\u00e0 nonch\u00e9 del collegamento di microrganismo con polimeri organici e stoffe anorganiche completarono il lavoro di J\u00e4hn a bordo della Saljut 6.\nTerminata la missione, J\u00e4hn si imbarc\u00f2 sulla Sojuz 29 (la Sojuz 31 rimase agganciata alla stazione spaziale quale capsula di ritorno per l'equipaggio base) per il rientro sulla terra, che si rivel\u00f2 problematico: il \"touchdown\" fu molto duro e il mancato distacco dei paracadute fece s\u00ec che la capsula venne lungamente sballottata nella steppa. Il cosmonauta tedesco riport\u00f2 problemi permanenti alla colonna vertebrale.\nAlla missione nello spazio di J\u00e4hn venne dato largo spazio nei media della Germania Est ed ovviamente la stessa fu ampiamente festeggiata, in particolar modo, dato che la DDR, cio\u00e8 lo Stato tedesco pi\u00f9 piccolo dei due (generalmente pure considerato quello \"inferiore\"), poteva dimostrare suo il \"primo tedesco nello spazio\". L'evidenziazione della \"tedeschit\u00e0\" di J\u00e4hn, in un'epoca nella quale i rapporti ufficiali parlavano unicamente di Germania Est e Ovest, fu rimarchevole e significativa: dopo un periodo prolungato di congelamento dei rapporti intergermanici, fu la prima volta in cui si fece riferimento al concetto di \"Germania\" nella sua integralit\u00e0.\nAl suo ritorno in patria, J\u00e4hn venne promosso colonnello e decorato del titolo onorario di \"Eroe della DDR\" ed \"Eroe dell'Unione Sovietica\". Nel \"boschetto dei cosmonauti\" (Hain der Kosmonauten) che si trova davanti all'osservatorio \"Archenhold\" di Berlino (ai tempi Berlino Est) venne posto un busto fatto a sua immagine. Gli vennero intitolate scuole e centri ricreativi nella DDR. Un anno dopo il suo storico volo venne allestita a Morgenr\u00f6the-Rautenkranz, il suo paese natale, una mostra permanente relativa a questa missione. Negli anni 1991/1992 tale mostra \u00e8 stata decisamente ampliata e venne ribattezzata \"Deutsche Raumfahrtausstellung\" (mostra dell'esplorazione spaziale tedesca).\nNel 1983 consegu\u00ec il dottorato di ricerca presso l'Istituto centrale della fisica terrestre (Zentralinstitut f\u00fcr Physik der Erde) di Potsdam nel campo del telerilevamento della Terra.\nIl 2 ottobre 1990 si conged\u00f2 dalla NVA col grado di maggior generale.\nDal 1990 torn\u00f2 a collaborare con il Centro di addestramento cosmonauti Jurij Gagarin come consulente su incarico del Centro astronauti dell'Agenzia spaziale tedesca (Deutsches Zentrum f\u00fcr Luft- und Raumfahrt-DLR; dal 1993 ebbe analogo incarico per l'ESA (European Space Agency - Agenzia Spaziale Europea). \nRitiratosi dal lavoro, J\u00e4hn visse con la moglie (da cui ebbe due figli) a Strausberg, una cittadina di circa 27.000 abitanti nel M\u00e4rkisch-Oderland (Brandeburgo), vicino a Berlino.\nNel 2001 l'asteroide 17737 venne nominato in suo onore.\nJ\u00e4hn \u00e8 rappresentato nel film \"Good Bye, Lenin!\" del 2003: all'inizio viene citata la sua impresa il giorno in cui la madre di Alex subisce un interrogatorio, poi verso la fine del film Alex e Denis trovano un tassista che gli somiglia e decidono di farlo diventare un finto presidente del consiglio della DDR ormai morta.\n\u00c8 scomparso il 21 settembre 2019, all'et\u00e0 di 82 anni."}
{"id": "358810", "revid": "2056951", "url": "https://it.wikipedia.org/wiki?curid=358810", "title": "Marchese di baldacchino", "text": "Marchesi di baldacchino (\"marchiones ab auleo vulgo di baldacchino\") era la denominazione che nel Seicento veniva consuetudinariamente attribuita, inizialmente, ai marchesi romani godenti di un feudo con effettiva giurisdizione.\nSuccessivamente (circa due secoli dopo) tale locuzione venne usata per indicare quei marchesi che dal cerimoniale della Corte pontificia erano considerati pi\u00f9 influenti degli altri marchesi: i marchesi di baldacchino, pertanto, ricevevano lo stesso trattamento e le stesse precedenze dei principi romani.\nStoria.\nNon esiste una precisa formulazione giuridica dei requisiti necessari per il titolo, trattandosi di un'equiparazione essenzialmente morale e sociale alle maggiori famiglie della nobilt\u00e0 romana. Com'\u00e8 noto, l'unico diritto riconosciuto dalla legislazione nobiliare del Regno d'Italia \u00e8 quello del trattamento di don (art. 39, 2\u00b0 comma lett. B dell'Ordinamento del 1943) che menziona genericamente le famiglie marchionali romane cosiddette di Baldacchino nella stessa norma che riguarda le famiglie principesche e ducali. Secondo il noto studioso avv. prof. Aldo Pezzana, Presidente emerito del Consiglio di Stato, possono essere ritenute discriminanti le seguenti caratteristiche:\nLa definizione indica in concreto alcune antiche famiglie marchionali romane assimilate ai principi nel trattamento (es. trattamenti di \"eccellenza\" e \"don\", quest'ultimo solo ad iniziare dall'800) e nelle precedenze e che hanno tradizionalmente il privilegio di tenere nelle loro sale un baldacchino rosso con poltrona dorata (rivolta verso il muro) per ricevere il Sommo Pontefice (era normale per patrizi romani appartenenti alla \"Famiglia Pontificia\"), con ai lati l'ombrellino e il cuscino. Gli studiosi della materia, , individuano concordemente queste famiglie nelle seguenti sei \"patrizie romane coscritte\" nella Bolla \"Urbem Romam\": Patrizi Naro Montoro, Theodoli, Sacchetti, Costaguti (per R.D. surrogati dagli Afan de Rivera Costaguti), Serlupi Crescenzi e Soderini, tutte famiglie tuttora esistenti (per i singoli rappresentanti vedi \"Annuario della Nobilt\u00e0 Italiana\") . Lo erano anche i marchesi Massimo prima di essere elevati al rango principesco. Storicamente non sono possibili ulteriori surrogazioni.\nNel 1965 scrive testualmente il conte \"Carlo Cardelli\", patrizio romano coscritto e Delegato Granpriorale di Roma dello SMOM (ved. bibliografia): \"\"Six familles avaient recu le privilege de pouvoir elever dans leurs antichambres le \"baldacchino\" reserv\u00e8 aux familles princieres. Un tr\u00f4ne y etait plac\u00e8 -retourn\u00e8-pour servir dans l'eventualit\u00e8 d'une visite du Souverain Pontife. Ces familles sont: Dei Cavalieri (eteinte dans les Soderini), Astalli (eteinte dans les Theodoli), Crescenzi (continu\u00e8e par les Serlupi), Costaguti (Afan de Rivera), plus tard, Sacchetti\"\".\nGi\u00e0 nel 1864 Octavian Blewitt scriveva nella sua pubblicazione \"A handbook of Rome and its environs\" (ed. J. Murray, Londra, p.\u00a0XXXIV):\" \"...four families -the Marquises of Patrizzi, Serlupi, Sacchetti and Theodoli -who occupy an intermediate position between the Roman Princes and inferior nobility, under the name of Nobles of the Canopy (Nobili del Baldacchino), from having, amongst other privileges, that of exhibiting the throne of the Princes and Dukes in their antechambers.\". E nell'edizione successiva del 1867 John Murray confermava:\"...four families \u2014 the Marquises of Patrizzi, Serlupi, Sacchetti, and Theodoli \u2014 who occupy an intermediate position between the Roman Princes and inferior nobility, under the name of Nobles of the Canopy (\" Nobili del Baldacchino\"), from having, amongst other privileges, that of placing the feudal throne, with the blue parasol and kneeling cushion of the Princes and Dukes, in their antechambers.\"\"\nLuigi Borgia cita le seguenti famiglie: Astalli, Capranica, Cavalieri, Costaguti, Crescenzi, Falconieri, Massimo, Patrizi, Sacchetti, Serlupi, Theodoli e Soderini (in Notiziario dell'Associazione Nobiliare Regionale Veneta, 6, 2014 pag.16).\nPer quanto riguarda i marchesi Serlupi \u00e8 documentata nel 1785 l'esistenza in una sala del loro Palazzo di un \"baldacchino\" sotto il quale era collocato il ritratto del Papa regnante Pio VI (Antologia Romana, 1785, vol. 11, pag. 191)."}
{"id": "358812", "revid": "1762097", "url": "https://it.wikipedia.org/wiki?curid=358812", "title": "Candido", "text": "Candido, o l'ottimismo (\"Candide, ou l'Optimisme\"), \u00e8 un racconto filosofico di Voltaire che mira a confutare le dottrine ottimistiche quale quella leibniziana. Lo scrittore francese fu stimolato sicuramente dal terremoto di Lisbona del 1755 che distrusse la citt\u00e0, mietendo migliaia di vittime. Voltaire scrisse prima un poema sul cataclisma (1756) e successivamente redasse il \"Candido\" (1759); egli scrive il \"Candido\" in un periodo successivo a numerose persecuzioni nei suoi confronti che l'hanno portato sulla via di una visione disincantata del mondo. Il romanzo, a dispetto della brevit\u00e0, \u00e8 considerato il \"magnum opus\" dello scrittore e filosofo \"patriarca dell'illuminismo\".\nNonostante la presa d'atto dell'esistenza del male, non risulta, comunque, che Voltaire nel \"Candido\" esalti il pessimismo, quanto si limiti a stigmatizzare la pretesa di \"vivere nel migliore dei mondi possibili\", precetto su cui Leibniz aveva montato il cardine della propria filosofia. Non a caso l'illuminista francese incarna nella figura del precettore Pangloss il filosofo tedesco, intento ad istruire il giovane Candido a vedere il mondo che lo circonda con ottimismo, sebbene si succedano in continuazione controversie e disavventure. Il romanzo ha avuto numerose opere derivate, compresi parecchi s\u00e9guiti delle avventure di Candido non autorizzati dall'autore, il pi\u00f9 famoso dei quali \u00e8 \"Candido o l'ottimismo - Parte II\" (1760).\n\u00c8 citato anche da Leonardo Sciascia nel romanzo \"Candido, ovvero un sogno fatto in Sicilia\" del 1977.\nLa vicenda di Candido \u00e8 stata musicata dal compositore statunitense Leonard Bernstein nell'operetta \"Candide\".\nTrama.\nIn Vestfalia, in uno \"splendido\" castello \"dotato anche di porte e finestre\", di propriet\u00e0 del barone di Thunder-den-Tronckh, \"il pi\u00f9 grande signore della provincia e perci\u00f2 del mondo\", vive un giovane dal carattere ingenuo e sincero, di nome Candido; \u00e8 orfano ma si dice che sia figlio della sorella del barone e del suo amante, un nobile delle vicinanze, che non aveva potuto sposarla perch\u00e9 non aveva abbastanza \"quarti di nobilt\u00e0\". Suo precettore \u00e8 Pangloss (dal greco \u03c0\u1fb6\u03bd, \"pan\", tutto, e \u03b3\u03bb\u1ff6\u03c3\u03c3\u03b1, \"glossa\" lingua e quindi \"tutto lingua\": parodia dei discepoli di Leibniz come Christian Wolff), che insegna a lui e alla figlia del barone la \"metafisico-teologo-cosmologo-nigologia\", la dottrina filosofica secondo la quale il mondo \u00e8 \"il migliore dei mondi possibili\" in quanto \"tutto ci\u00f2 che esiste ha una ragione di esistere\", ad esempio \"i nasi servono ad appoggiarvi gli occhiali, ed infatti noi abbiamo degli occhiali\".\nCandido segue molto volentieri le lezioni di Pangloss, in quanto trova molto bella Cunegonda (personaggio ispirato dalla nipote e compagna di Voltaire madame Denis), la figlia del barone, e trascorre il tempo a guardarla. Successivamente la ragazza, stimolata dall'aver spiato una \"lezione di anatomia\" che si stava svolgendo dietro un cespuglio tra Pangloss ed una servetta, bacia Candido dietro un paravento, ma i due vengono scoperti dal barone. Egli allora spedisce Candido fuori dai suoi possedimenti e fuori dal feudo, \"a calci nel sedere\". Poco dopo i Bulgari saccheggiano il castello e la famiglia viene trucidata; si salva solo Cunegonda, che per\u00f2 sparisce, diventando preda di guerra per la soldataglia. Durante la guerra dei sette anni tra bulgari (prussiani) e abari (francesi), Candido viene arruolato a forza dai primi; quando pensa di disertare, viene scoperto subito e bastonato da duemila soldati, poi condannato a morte, fino a che viene graziato da Federico II. Durante la battaglia riesce a scappare e ritrova poi Pangloss, malato di sifilide.\nCandido e Pangloss vengono aiutati da un mercante anabattista, Jacques, insieme al quale s'imbarcano e raggiungono Lisbona. Durante il viaggio Jacques muore affogato a causa di una tempesta, e Candido e Pangloss vengono \"accolti\" nel paese (dopo aver assistito alla distruzione della citt\u00e0 nel terremoto di Lisbona del 1755), nel quale il giorno seguente il filosofo maestro di Candido viene impiccato durante un autodaf\u00e9 dall'Inquisizione, mentre il giovane viene nuovamente fustigato a sangue. Il ragazzo viene curato da una vecchia, che si scopre essere conoscente della bella Cunegonda, la figlia del barone di cui Candido era innamorato, che in realt\u00e0 era sfuggita alla morte, e i due si rincontrano. Candido uccide per difesa due potenti del luogo che si contendono l'amore della ragazza, un giudeo di nome don Issacar e il Grande Inquisitore in persona. Scappano quindi su una nave e attraversano l'Atlantico. Cunegonda e la vecchia (che si rivela essere una principessa, figlia di un papa, ma caduta in disgrazia dopo essere finita schiava di pirati) rimangono a Buenos Aires, ospiti del governatore, mentre Candido e il servitore Cacambo scappano rifugiandosi dai gesuiti. Il capo di questi \u00e8 in realt\u00e0 il giovane barone fratello di Cunegonda, anche lui scampato alla morte; questi litiga con Candido (non volendo che la nobile sorella sposi un borghese) e lo aggredisce, e il giovane \u00e8 costretto a uccidere anche lui; scappa poi nella foresta dove s'imbattono nei selvaggi cannibali Orecchioni e infine lui e Cacambo risalgono un fiume.\nQuesti eventi portano Candido e il suo amico fedele Cacambo nella splendida citt\u00e0 di El Dorado, dove l'oro e le pietre preziose sono considerate fango e dove non esistono litigi n\u00e9 guerre. Persuasi di poter ricevere quantit\u00e0 d'oro sufficienti a riscattare Cunegonda, che nel frattempo era ormai in potere del governatore, Candido e Cacambo abbandonano la citt\u00e0 con molti montoni carichi di pietre preziose per fare ritorno in Europa; ma ancora una volta s'imbattono in una serie di eventi sfortunati e i due dovranno dividersi. Candido incontra Martino, un manicheo dalle idee completamente opposte a quelle di Pangloss, e prosegue insieme a lui il suo viaggio alla ricerca dell'amata, passando per la Francia (dove viene imbrogliato ripetutamente e alla fine deve fuggire per evitare di finire arrestato, durante le repressioni seguite all'attentato di Damiens contro Luigi XV) e l'Inghilterra (dove assiste all'esecuzione dell'ammiraglio Byng). Candido va poi a Venezia, dove incontra diversi personaggi, tra cui Paquette, la servetta del barone divenuta prostituta, il nobile Pococurante, sei sovrani in esilio e il frate Girofl\u00e9e, che vuole abbandonare il convento e \"farsi turco\". Infine ritrova Cacambo e finisce a viaggiare su una galea, diretta a Costantinopoli, citt\u00e0 dove la sua amata vive facendo la serva. Nella galea ritrova, come schiavi rematori, il filosofo Pangloss, sfuggito miracolosamente alla morte, e il fratello barone di Cunegonda (anche lui sopravvissuto), e li riscatta. A Costantinopoli si ritrovano cos\u00ec Candido, Cunegonda, Martin, Cacambo, Paquette, la vecchia e il frate Girofl\u00e9e, ormai convertito all'islam; e dopo aver rispedito\u00a0\u2013 tramite galea\u00a0\u2013 il barone gesuita a Roma, finiscono per vivere tutti insieme umilmente in una piccola fattoria (comprata da Candido con i resti delle ricchezze di Eldorado; molte infatti le perde o gli vengono rubate) per dedicarsi a \"coltivare il proprio Orto\" (spazio di terra ben definito).\nStile e argomenti.\n\"Candido\" \u00e8 strettamente indicativo dell'intera opera di Voltaire, di cui il romanzo rappresenta una delle massime espressioni. Come lo stesso Voltaire disse, il fine di Candido era quello di \"portare il divertimento a un piccolo numero di uomini d'ingegno\". L'autore raggiunge questo obiettivo unendo il suo spirito tagliente con una divertente parodia del classico romanzo di avventura e romanticismo. Candido si confronta con terribili eventi, descritti nei minimi dettagli cos\u00ec spesso, che diventa divertente in maniera grottesca. Il teorico letterario Frances K. Barasch ha descritto il racconto di Voltaire affermando che esso tratta temi come la morte e il massacro \"freddamente, come un bollettino meteo\". Il veloce e improbabile sviluppo della trama in cui i personaggi sfuggono alla morte pi\u00f9 volte, permette che si abbattano tragedie sugli stessi personaggi in maniera ripetuta. Alla fine, \"Candido\" \u00e8 soprattutto, come descritto dal biografo di Voltaire Ian Davidson, \"corto, leggero, veloce e divertente.\"\nDietro la facciata giocosa di \"Candido\", che ha divertito tanti, si trova una critica molto dura della civilt\u00e0 europea contemporanea, che provoc\u00f2 le ire di molti. I governi europei, specie la Francia, la Prussia, il Portogallo e l'Inghilterra sono attaccati spietatamente dall'autore: i francesi e prussiani per la guerra dei sette anni, i portoghesi per l'Inquisizione, e gli inglesi per l'esecuzione di John Byng. La religione organizzata \u00e8 aspramente trattata in \"Candide\". Ad esempio, Voltaire prende in giro l'ordine dei Gesuiti della Chiesa Cattolica Romana. Lo studioso Alfred Owen Aldridge offre un esempio caratteristico di tali passaggi anticlericali per cui il lavoro \u00e8 stato vietato in numerosi paesi alla sua uscita e Voltaire dovette farlo circolare come un racconto anonimo: ad esempio suggerisce che la missione cristiana in Paraguay sta approfittando della popolazione locale. Voltaire descrive i gesuiti come persone che tengono i popoli indigeni come schiavi, mentre dicono di essere l\u00ec per aiutarli.\nSatira.\nLo stile della satira di Candide \u00e8 quello di mescolare ironicamente tragedia e commedia. La storia non inventa o esagera i mali del mondo, ma visualizza quelli veri in maniera anche cruda (ma sempre \"leggera\", come nello stile tipico della prosa voltairiana), permettendo a Voltaire di semplificare filosofie e tradizioni culturali, mettendo in evidenza i loro difetti. Cos\u00ec Candido deride l'ottimismo, per esempio, con un diluvio di fatti orribili, storici (o almeno plausibili) senza qualit\u00e0 positive apparenti.\nUn semplice esempio di satira di Candido \u00e8 nel trattamento dell'evento storico che vede testimoni Candido e Martino nel porto di Portsmouth. L\u00ec, il duo vede un ammiraglio anonimo, che rappresenta John Byng, giustiziato per non aver guidato correttamente una flotta contro i francesi. L'ammiraglio \u00e8 bendato e fucilato sul ponte della sua nave, ma solo \"per incoraggiare gli altri\" (\"pour encourager les autres\"). Questa rappresentazione della pena militare banalizza la morte di Byng (che pure Voltaire, conoscente dell'ammiraglio, tent\u00f2 invano di scongiurare). La secca e concisa spiegazione \"per incoraggiare gli altri\" satireggia cos\u00ec un grave evento storico nella maniera tipicamente voltairiana. Per il suo spirito classico, questa frase \u00e8 diventata una delle pi\u00f9 spesso citate da Candide. La frase \u00e8 citata anche da Jorge Luis Borges ne \"Il miracolo segreto\".\nVoltaire rappresenta il peggio del mondo e lo sforzo disperato del suo eroe patetico di inserirlo in una visione ottimistica. Quasi tutto \"Candido\" \u00e8 una discussione di varie forme del male: i suoi personaggi raramente trovano tregua anche temporanea. C'\u00e8 almeno una notevole eccezione: l'episodio di El Dorado, un paese fantastico in cui gli abitanti sono semplicemente razionali, e la loro societ\u00e0 \u00e8 giusta e ragionevole. La positivit\u00e0 di El Dorado pu\u00f2 essere in contrasto con l'atteggiamento pessimista della maggior parte del libro. Anche in questo caso, la beatitudine di El Dorado \u00e8 fugace: Candido lascia presto il villaggio per cercare Cunegonda, con la quale alla fine si sposa solo per un senso di obbligo.\nUn altro elemento della satira si concentra su ci\u00f2 che William F. Bottiglia, autore di numerosi lavori pubblicati su Candido, chiama le \"debolezze sentimentali dell'epoca\" e l'attacco di Voltaire su di esse. I difetti della cultura europea sono evidenziati come parodia nelle avventure di Candido e nei clich\u00e9 da pre-romanticismo, imitando lo stile del romanzo picaresco e del romanzo di formazione.\nUn certo numero di personaggi archetipici (tipici del romanzo dell'epoca e della cronaca settecentesca degli ambienti borghesi e nobiliari; si vedano anche l'autobiografia di Giacomo Casanova o le opere liriche di Mozart, come \"Le nozze di Figaro\" o il \"Don Giovanni\") hanno quindi manifestazioni riconoscibili nel lavoro di Voltaire: Candido si suppone che sia il \"ladro alla deriva\" o l'avventuriero di bassa classe sociale che per\u00f2 se la cava sempre, Cunegonda l'interesse sessuale, Pangloss il mentore esperto e Cacambo l'abile valletto \"factotum\". Come la trama si dipana, i lettori scoprono che Candido non \u00e8 davvero una canaglia, Cunegonda diventa brutta e Pangloss \u00e8 uno stupido testardo. I personaggi di \"Candide\" sono - sempre secondo William F. Bottiglia - irrealistici, bidimensionali, meccanici, e simili a marionette; sono semplicistici e stereotipati, servono a Voltaire per dimostrare le sue teorie. Il protagonista, ingenuo all'inizio, alla fine arriva comunque ad una conclusione di maturazione.\nIl motivo del \"giardino\".\nI giardini sono ritenuti, da molti critici, svolgere un ruolo simbolico fondamentale nel \"Candide\". Il primo luogo comunemente identificato come un giardino \u00e8 il castello del barone, da cui Candido e Cunegonda sono sfrattati nello stesso modo in cui Adamo ed Eva sono cacciati dal Giardino dell'Eden nella Genesi. Ciclicamente, i principali personaggi di \"Candide\" concludono il romanzo in un giardino, luogo che potrebbe rappresentare il paradiso. Altro \"giardino\" pi\u00f9 importante \u00e8 El Dorado, che pu\u00f2 essere un falso Eden, perch\u00e9 immaginario, dove come nei sogni di Voltaire si praticano il deismo e la tolleranza. Altri giardini, forse simbolici, includono il padiglione dei Gesuiti, il giardino di Pococurante, il giardino di Cacambo, e il giardino del turco.\nQuesti giardini sono probabilmente i riferimenti al giardino dell'Eden, ma \u00e8 stato anche proposto, da Bottiglia, per esempio, che i giardini si riferiscono anche alla Encyclop\u00e9die, e che la conclusione di Candido che bisogna coltivare il \"giardino\" simboleggia il sostegno di Voltaire per questa impresa. Candido e compagni, mentre si trovano alla fine della novella, sono in una posizione molto simile a una cerchia filosofica unita che Voltaire ha sostenuto con la Encyclop\u00e9die (il circolo di Diderot): i principali personaggi di \"Candide\" vivono in clausura a \"coltivare\", proprio come Voltaire sugger\u00ec ai suoi colleghi, che lasciano la societ\u00e0 per scrivere (come fa Voltaire stesso). In aggiunta, ci sono prove nella corrispondenza epistolare di Voltaire che aveva usato altrove la metafora del giardinaggio per descrivere la scrittura del Encyclop\u00e9die. Un'altra possibilit\u00e0 interpretativa \u00e8 che Candido coltiva \"il suo giardino\", come impegno in occupazioni necessarie, per nutrirsi e come lotta contro la noia. Candido \u00e8 sia epicureo (filosofia del giardino, appunto) che stoico, come detto da Peter Gay.\nInteressante \u00e8 il punto di vista di Voltaire sul giardinaggio: il filosofo era un giardiniere dilettante nelle sue tenute di \"Les D\u00e9lices\" e Ferney, e spesso scrive nella sua corrispondenza che il giardinaggio \u00e8 stato un suo importante passatempo, essendo un modo straordinariamente efficace per tenersi occupato, quando non scriveva, studiava o riceveva ospiti.\nRicezione e critica.\nIl breve romanzo filosofico ha suscitato ammirazioni e critiche, sia subito sia in seguito, fino ai giorni nostri. Poco dopo l'uscita venne posto all'indice dei libri proibiti dalla Chiesa. Venne posto al bando anche da numerosi paesi, fino al XX secolo, e ha influenzato l'umorismo e la satira di numerosi autori, compreso molti scrittori noti per il cinismo e l'umorismo nero.\nAmmirato da Leopardi che ne riprese, estremizzandoli, certi temi e atteggiamenti nelle sue prose (si vedano le \"Operette morali\" \"La scommessa di Prometeo\" e \"Dialogo della Natura e di un Islandese\"), venne deprecato da altri, che pur talvolta rispettavano l'autore nel complesso. Madame de Sta\u00ebl parla di \"gaiezza infernale\" che \"ride delle miserie di questa specie umana\", \"riso sardonico\", \"filosofia beffarda cos\u00ec indulgente in apparenza, cos\u00ec feroce in realt\u00e0\", un'opera \"scritta da un essere di un genere altro dal nostro\". Il giudizio della Stael risente di quello dell'eterno rivale di Voltaire, Jean-Jacques Rousseau, che nelle \"Confessioni\" rappresenta Voltaire come il manicheo Martin, che crede che Dio esista e sia malvagio (malteismo), pur essendo un uomo che ha avuto fortuna nella vita. Rousseau - nell'ottica del romanzo - sembra quasi schierarsi dalla parte dell'ottimismo panglossiano (si veda anche la vivace corrispondenza sul terremoto di Lisbona e le opere coeve di Voltaire, come i pessimistici \"Poema sulla legge naturale\" e \"Poema sul disastro di Lisbona\", dalle tematiche simili a \"La ginestra\" di Leopardi).\nStendhal amava il libro, ma affermava di sentirsi turbato dal \"fondo cattivo\" del romanzo, dal feroce sarcasmo del Voltaire pi\u00f9 disilluso (e lo \u00e8 perch\u00e9 in fondo non riesce ad accettare questa realt\u00e0) e Flaubert sosteneva che \"Candide\" avesse come sfondo un \"digrignar di denti\". Per il cattolico Barbey d'Aurevilly \u00e8 invece un \"libro scellerato (...) un odioso libello contro la Divina Provvidenza\".\nIl riso di Voltaire, scrive Jean Starobinski, \u00e8 ambivalente: rappresenta da un lato la festa della ragione critica, dall'altra una denuncia amara delle disgrazie umane (Voltaire ride per non piangere, insomma). Per il critico Francesco De Sanctis, \"Candide\" \u00e8 invece espressione dell'\"ironia bonaria di Voltaire, con tanto buon senso sotto tanta malizia\".\nLa \"superficialit\u00e0\" \u00e8 necessaria in un'operazione satirica come questa: occorre indurirsi e ridere del male, per poterlo affrontare lucidamente e senza sentimentalismi. Voltaire quando parla, ad esempio, di \"fanciulle sventrate dopo aver appagato i bisogni naturali di alcuni eroi\", non intende ovviamente deridere lo stupro e l'omicidio di massa, perpetrato dai militari prussiani e francesi in guerra, quanto dirottare la tensione verso un'amara risata, anzich\u00e9 sull'emozione, mirando a una reazione intellettuale, non emotiva come quella della Stael.\nPer quanto riguarda lo stile, Paul Val\u00e9ry paragona il ritmo di \"Candide\" alla musica di Offenbach, mentre per Italo Calvino, grande ammiratore di Voltaire e del romanzo, \u00abla grande trovata del Voltaire umorista \u00e8 quella che diventer\u00e0 uno degli effetti pi\u00f9 sicuri del cinema comico: l'accumularsi di disastri a grande velocit\u00e0. E non mancano le improvvise accelerazioni di ritmo che portano al parossismo il senso dell'assurdo: quando la serie delle disavventure gi\u00e0 velocemente narrate nella loro esposizione \u201cper disteso\u201d viene ripetuta in un riassunto a rotta di collo. \u00c8 un gran cinematografo mondiale che Voltaire proietta nei suoi fulminei fotogrammi, \u00e8 il giro del mondo in ottanta pagine\u00bb.\nPer la maggioranza della critica, egli vuole lanciare un messaggio positivo e razionalista: Voltaire nega cos\u00ec l'ottimismo acritico, ma non si schiera nemmeno col pessimismo, ma piuttosto si fa portavoce di un ottimismo razionale. Egli non si schiera n\u00e9 con Martin (come faranno - a vario titolo - alcuni esponenti del tardo illuminismo tendenti all'ateismo e alla negazione di ogni provvidenza, come d'Holbach, lo stesso Diderot o soprattutto il Marchese de Sade, o come far\u00e0 Leopardi pi\u00f9 tardi) come gli imputano Rousseau e gli spiritualisti, n\u00e9 ovviamente con Pangloss, la cui filosofia \u00e8 il principale oggetto della satira.\nVoltaire \u00e8 turbato dal male dell'umanit\u00e0 e della natura, ma non \u00e8 sfiduciato a tal punto da negare ogni speranza, che vede appunto incarnata nell'etica del lavoro e della semplicit\u00e0 di Candido, oltre che dalla fiducia in un lento progresso spinto dai \"Lumi\". Pessimismo e provvidenzialismo gli sono estranei, cos\u00ec come non esiste in lui la derisione per l'umanit\u00e0 sfortunata di cui lo accusa Rousseau: il Voltaire di \"Candide\" non \u00e8 nichilista, misantropo o sadico (e Candido non \u00e8 la \"Justine\" sadiana, tuttalpi\u00f9 che i suoi nemici spesso ricevono il giusto castigo, si vedano la sorte del barone gesuita e dell'inquisitore), non ha secondi fini e non si compiace delle disavventure (non c'\u00e8 nemmeno quello di cui lo accusarono molti sulla scia di Andr\u00e9 Ch\u00e9nier, ossia un Voltaire \"filosofo-parassita\", il ricco che ride delle disgrazie altrui dal suo castello, come una sorta di precursore del darwinismo sociale spenceriano o di Nietzsche), anzi simpatizza per Candido e i suoi amici (anche quando satireggia Pangloss), i quali non muoiono mai, sopravvivono quasi tutti; essi vanno avanti fino alla fine del romanzo con cauto ottimismo, senza dover per forza giustificare o spiegare gli eventi tragici, n\u00e9 trarne una morale metafisica che vada a favore o contro la virt\u00f9."}
{"id": "358814", "revid": "287204", "url": "https://it.wikipedia.org/wiki?curid=358814", "title": "Sugo (disambigua)", "text": ""}
{"id": "358816", "revid": "340520", "url": "https://it.wikipedia.org/wiki?curid=358816", "title": "Musica concreta", "text": "La musica concreta (dal francese \"musique concr\u00e8te\") \u00e8 un'espressione musicale correlata alla musica contemporanea che ebbe origine dalle esperienze del compositore francese Pierre Schaeffer che la ide\u00f2 nel 1948.\nBasata sui suoni preesistenti, la musica concreta inaugur\u00f2 uno dei primi modelli di manipolazione del suono per fini compositivi e fu probabilmente la prima \"scuola\" di musica elettronica. La possibilit\u00e0 di registrare il suono anche su nastro, ampliava di fatto gli orizzonti musicali a confini mai intravisti prima.\nTale musica si collocava in contrapposizione all'idea di \"astrazione\" che secondo Schaeffer caratterizzava l'approccio musicale dominante (musica elettronica, musica strumentale). Cio\u00e8, il pensare la musica per criteri astratti (armonia, contrappunto, notazione, dispositivi logici, etc.) piuttosto che elaborarla concretamente attraverso il suono e l'ascolto.\nSchaeffer parlava di musica concreta intendendo il suono nella sua completezza; ovverosia il fatto di ascoltare il suono in tutti i suoi aspetti (attacco sonoro, durata, inviluppo, densit\u00e0 di massa sonora, andamento, timbro, frequenza, ampiezza ecc.).\nOltre a Schaeffer, la musica concreta ebbe fra i suoi principali esponenti Pierre Henry.\nTecnica compositiva.\nLa musica concreta veniva realizzata adoperando un magnetofono (anche se in origine veniva utilizzato il giradischi) e, dopo aver registrato i suoni, essi venivano manipolati nei loro parametri (altezza, timbro, velocit\u00e0 e altri).\nIl procedimento di manipolazione poteva essere basato su un metodo meccanico (montaggio sonoro o modifica della velocit\u00e0 di scorrimento del nastro) o elettrico (filtraggio sonoro e amplificazione), ed i nastri venivano a volte sezionati per essere scomposti e ricomposti al fine di riunire fra loro pi\u00f9 suoni contemporaneamente. Una volta registrati, i suoni ottenuti venivano perfezionati attraverso l'utilizzo di apparecchiature stereofoniche. A differenza della maggior parte delle altre correnti di musica contemporanea, la musica concreta non fa affidamento su notazioni preliminari e non \u00e8 sempre basata sullo strutturalismo \"postweberniano\". \nI suoni possono provenire dalle fonti pi\u00f9 varie della realt\u00e0 acustica (rumori, strumenti tradizionali, voci e molti altri) e in gran parte dei casi vengono captati con un microfono, che non ne tralascia la risonanza ottenuta, in un dato punto dello spazio.\nA differenza della musica elettronica \"pura\" nata in Germania, la musica concreta non \u00e8 basata su sonorit\u00e0 ottenute direttamente da frequenze elettroniche.\nNon va confusa con la sound art, espressione artistica che avrebbe tuttavia anticipato.\nStoria.\nGli anticipatori.\nFra gli anticipatori della musica concreta sono spesso citati i compositori futuristi italiani. Il loro manifesto \"L'arte dei rumori\" (scritto da Luigi Russolo nel 1913) associava il concetto di musica a quello di rumore, una definizione che la musica concreta riconosceva. La stessa musica dei futuristi italiani anticipava, anche grazie agli intonarumori di loro invenzione, le sonorit\u00e0 della musica concreta (non \u00e8 tuttavia certo che ispirarono il movimento di Schaeffer). Altro anticipatore fu John Cage, che, come i futuristi, fu autore di alcune composizioni basate sull'atonalit\u00e0. \n1948-1950: la nascita della musica concreta, Pierre Schaeffer, e Pierre Henry.\nPierre Schaeffer fu ingegnere musicale all'interno degli studi della societ\u00e0 radiotelevisiva francese (RTF). Questa attivit\u00e0 gli permise di utilizzare il vasto archivio discografico della radio e di cominciare a fare esperimenti sul suono ed il rumore, ma soprattutto cominci\u00f2 a maturare dei nuovi metodi compositivi (come dimostrarono i suoi saggi \"Introductrion \u00e0 la musique concr\u00e8te\" e \"A la recherche d'une Musique concr\u00e8te\"). Lo stesso Schaeffer fu autore, nel 1948, del primo brano di musica concreta, \"\u00c9tude aux chemins de fer\": un breve studio sul ritmo per giradischi che riproduce i suoni provenienti da un treno in movimento (fischi, suoni di vapore, e altri). Ad esso seguirono altre composizioni non troppo diverse e sempre di breve durata quali \"\u00c9tude aux tourniquets\", \"\u00c9tude au piano I (\u00c9tude violette)\", \"\u00c9tude au piano II (\u00c9tude noire)\", ed \"\u00c9tude aux casseroles (\u00c9tude path\u00e9tique)\". Durante questa fase, Schaeffer aveva lavorato quasi completamente da solo. \nA partire dal 1949, Schaeffer inizi\u00f2 una collaborazione con Pierre Henry che frutt\u00f2 composizioni pi\u00f9 lunghe, ambiziose (e, a detta di molti, pi\u00f9 mature) quali la \"Symphonie pour un homme seul\". Iniziata nel 1949 e terminata l'anno seguente, (sebbene sia stata oggetto di pi\u00f9 revisioni) essa \u00e8 un altro esempio di musica concreta in cui suoni strumentali si mescolano a suoni presi dalla vita quotidiana di un uomo (respiri, passi, fischi, porte che sbattono ecc.) La musica concreta di questo periodo \u00e8 poco o per nulla strutturata e meno \"rigida\" di quella che seguir\u00e0.\n1951-1958 - il primo studio di musica elettronica e le innovazioni della musica concreta.\nNel 1951, in seguito all'introduzione di nuove apparecchiature, Schaeffer, Henry e il fisico Andr\u00e8 Moles fondarono il \"Gruppo di ricerca di musica concreta\" (futuro \"Gruppo di ricerche musicali\") che era finanziato dallo studio parigino RTF, e fu il primo studio costruito per comporre musica elettronica.\nFra i nuovi macchinari erano inclusi magnetofoni e quattro apparecchiature speciali: la prima controllava i suoni nello spazio esecutivo, la seconda era un registratore in grado di riprodurre riverberazioni, mentre le ultime due permettevano di variare la velocit\u00e0 di riproduzione del nastro e di \"trasporre il materiale registrato su ventiquattro altezze\" (esse erano nominate rispettivamente \"pupitre de relief spatial\", il \"morphophone\", e le \"phonog\u00e8nes\"). I magnetofoni, che da ora rimpiazzarono il giradischi, permetterono al compositore di suddividere i suoni in pi\u00f9 parti al fine di adoperare solo quelli necessari alla composizione.\nNello stesso periodo, che vide anche emergere altri studi di musica elettronica, altri musicisti iniziarono a comporre seguendo la stessa filosofia. Fra essi Karlheinz Stockhausen, che realizz\u00f2 nel 1955 la prima composizione di musica concreta a presentare sonorit\u00e0 provenienti da segnali generati elettricamente: \"Gesang der J\u00fcnglinge im Feuerofen\", mentre \"Desert\" (1954), una composizione di Edgar Var\u00e8se per fiati e percussione, viene considerata il primo capolavoro di questo metodo compositivo.\nIn seguito all'uscita di Henry dal GRMC, che decise di fondare lo Studio Apsome nel 1958, Schaeffer intraprese, ispirandosi a Var\u00e8se, un percorso di ricerca molto pi\u00f9 rigoroso e meno \"empirista\" di quello dei suoi primi lavori. Da questo momento, i membri della \"scuola\" francese si concentrarono maggiormente sull'analisi dei suoni registrati e iniziarono a comporre una musica realizzata da suoni \"presi cos\u00ec come vengono percepiti\". Di questa fase, caratterizzata da composizioni pi\u00f9 astratte rispetto a quelle degli esordi, si ricordano il lunghissimo \"Trait\u00e8 des objets musicaux\", terminato nel 1966 (ma iniziato quindici anni prima) e registrato da Schaeffer con musicisti quali Abraham Moles, Jacques Poullin pi\u00f9 altri ricercatori. A differenza di Schaeffer, Henry prosegu\u00ec gli ideali originari della musica concreta \"spontanea\" degli esordi.\nGli ultimi anni della musica concreta.\nL'esperienza della musica concreta si pot\u00e9 considerare conclusa a partire dai primi anni sessanta, periodo in cui i compositori, interessati ad approfondire l'analisi dei suoni con nuovi mezzi, iniziarono ad adoperare apparecchiature quali sintetizzatori e computer. Questo fenomeno ebbe quale principale conseguenza quella di annettere il concetto di musica concreta a quello pi\u00f9 generale di musica elettronica.\nAnalisi.\nNei suoi studi, ed in particolar modo nel \"Trait\u00e8 des objets musicaux\", Schaeffer identifica la possibilit\u00e0 di cogliere, all'interno delle variet\u00e0 del \u201cpaesaggio sonoro\u201d che ci circonda, diversi \u201coggetti sonori\u201d. Grande attenzione va posta per\u00f2 a non confondere l'oggetto sonoro con il corpo sonoro che lo ha prodotto, dal momento che ogni singolo corpo sonoro \u201cpu\u00f2 produrre una quantit\u00e0 disparata di oggetti sonori, la cui variet\u00e0 non pu\u00f2 essere ricondotta alla loro origine comune\u201d. Egli inoltre elabora un sistema generale per la classificazione fisica degli oggetti sonori, interessandosi non all'ambito acustico quanto a quello psicoacustico, chiamando questa operazione \"Solf\u00e8ge des objects musicaux\".\nLa presenza dell'oggetto sonoro pone infatti l'ascoltatore di fronte a due diversi aspetti: l'aspetto fisico e l'aspetto psicologico che mette in risalto l'ascolto indiretto di suoni che non avrebbero mai colpito la nostra attenzione durante \u201cl'esecuzione\u201d dal vivo.\nCon questo concetto, egli contrappone il nuovo modo di comporre, concreto appunto, a quello astratto della musica strumentale. \"Il nostro grande scopo \u00e8 quello di far saltare le scogliere di marmo dell'orchestrazione occidentale, di presentare nuove possibilit\u00e0 di composizione\". \nIl processo di creazione della composizione musicale \u00e8 in questo caso inteso come atto compositivo tecnologico dove l'esecuzione viene stravolta eliminando la presenza fisica dell'esecutore. \nIn questo modo inoltre Schaeffer attribuisce all'aggettivo \u201cacusmatico\u201d la distanza che separa un suono dalla sua fonte, anche se questa separazione \u00e8 da considerarsi un fatto mentale pi\u00f9 che fisico in quanto l'altoparlante stesso rappresenta una fonte sonora.\nEredit\u00e0.\nNon mancarono occasioni, da parte di questi rivoluzionari compositori, di portare la musica concreta nelle sale da concerto, ma l'assenza di un interprete da vedere sul palco e la stranezza delle sonorit\u00e0 non convinsero il pubblico che disert\u00f2 le esecuzioni e la stampa che ignor\u00f2 gli avvenimenti.\nAttualmente, un fantasma degli esperimenti concreti di quegli anni riesce comunque a riecheggiare tra moderne composizioni che osano, ma non troppo, diffondere nuovi ascolti al pubblico contemporaneo. Complici i media che con la grande diffusione inseriscono nel flusso popolare queste rivoluzionarie sonorit\u00e0. \n\u00c8 il caso limite e stravagante, esempio tra vari, di \"Lipostudio and so on\" (\"A Chanche To Cut Is A Chance To Cure\" - Matador, 2001) del duo statunitense Matmos. Gli elementi di musica concreta sono composti assieme a suoni strumentali che indubbiamente ne ammorbidiscono l'ascolto."}
{"id": "358818", "revid": "729019", "url": "https://it.wikipedia.org/wiki?curid=358818", "title": "Battaglia di Formigny", "text": "La battaglia di Formigny (15 aprile 1450) fu una battaglia della guerra dei cent'anni e una decisiva vittoria per i francesi.\nAntefatto.\nLa successione al trono di Francia fu la miccia che accese le polveri della Guerra dei cento anni, nel XIV secolo. Le ostilit\u00e0 scoppiarono tra Edoardo III Plantageneto e la casata dei Valois, allora regnante in Francia. Dopo alterne vicende, nel XV secolo, le rivendicazioni avanzate da Enrico V di Lancaster sui territori francesi, in parte fondate, erano viziate dal fatto che un Lancaster aveva assassinato Riccardo II di Inghilterra ed usurpato il trono inglese.\nLa posta in gioco era in realt\u00e0 puramente economica, poich\u00e9 i costi ingenti degli uomini in arme gravavano sui bilanci dei due contendenti. In aggiunta, la differenza culturale tra i francesi ed i \"Godons\" (gli inglesi che occupavano alcune regioni della Francia; a quanto pare il soprannome scaturisce dal loro modo caratteristico di pronunciare a denti stretti l'imprecazione \"God damned\") suscit\u00f2 un sentimento di insofferenza nei confronti di questi ultimi. La scomparsa nel 1435 del reggente inglese, il duca di Bedford, favor\u00ec l'insorgere di un moto nazionalista, subito represso nel sangue (la testa di un ribelle francese valeva 6 sterline, ossia 4 settimane di paga di un soldato).\nIl conflitto tra la corona inglese e quella francese dissangu\u00f2 le finanze dei due paesi: il 28 maggio 1444 Carlo VII di Francia ed Enrico VI d'Inghilterra decisero di firmare la tregua di Tours, valevole per un periodo di 5 anni, ovverosia fino al giugno 1449. La posizione inglese fu per\u00f2 ulteriormente indebolita dal risentimento dei \"Lord\" nei confronti del re, della regina d'origine francese e del suo consigliere Suffolk. Di l\u00ec a poco l'Inghilterra sarebbe stata squassata dalla guerra civile, nota come la guerra delle due rose (1455-1485).\nNel contempo, il conestabile Arthur de Richemont procedeva a riorganizzare l'esercito francese, creando delle compagnie d'ordinanza, e dotandolo di quella che fu la prima artiglieria da campagna; ci\u00f2 grazie all'opera dei fratelli Bureau ed all'invenzione del carrello per le colubrine, ideato dal genovese Louis Giribaut.\nCominciano le ostilit\u00e0.\nIl 25 marzo 1449 si verific\u00f2 la rottura della tregua anzitempo pattuita tra Francia ed Inghilterra: la citt\u00e0 bretone di Foug\u00e8res fu occupata da Fran\u00e7ois de Surienne detto l'Aragonese, capitano di Verneuil, cavaliere dell'Ordine della giarrettiera e noto per essere un razziatore. La manovra, compiuta ai danni del duca Fran\u00e7ois di Bretagna non piacque a Carlo VII, che prese le difese del suo vassallo. Edmond de Somerset, governatore di Rouen, di cui Fran\u00e7ois de Surienne era luogotenente, replic\u00f2 al monarca francese con le seguenti parole: \u201cDisconosco coloro che l'hanno presa, sono felice della presa e non lo sar\u00f2 di renderla\u201d.\nRicominciavano cos\u00ec le ostilit\u00e0 tra i due grandi stati europei. Questa volta la Francia si presentava con quattro armate, pronte a muovere, ordinate e disciplinate. Il 15 maggio dello stesso anno, Robert de Floques, balivo di \u00c9vreux, conquist\u00f2 Pont-de-l'Arche, e soprattutto Conches. Segu\u00ec a breve la caduta di Verneuil, Pont-Audemar, Lisieux ed infine Rouen, il 29 ottobre, ove Carlo VII entrava solennemente il 10 novembre. Alla Normandia, ora francese fino al fiume Dives, si aggiungeva la liberazione del sud del Cotentin, grazie alle armate del conestabile di Francia. I castelli e le citt\u00e0 tenuti dalle guarnigioni inglesi, isolate, demotivate ed abbandonate da Londra, si riducevano alle localit\u00e0 di Caen, Falaise, Vire, Bayeux, Avranches, Bricquebec, Saint-Sauveur-le-Vicomte e Cherbourg.\nL'unico aiuto giunto da oltremanica alle truppe inglesi fu lo sbarco a Cherbourg, nel marzo del 1450, di un corpo di spedizione di circa 3000 uomini, guidato dal capitano Sir Thomas Kyriel. Il contingente si sofferm\u00f2 nel Cotentin, ove si dedic\u00f2 a riconquistare alcune piazzeforti in precedenza perdute, quali Valogne (dal 27 marzo al 5 o 12 aprile; quivi sub\u00ec delle perdite), prima di mettersi in marcia verso Bayeux e Caen. Kyriel ricevette inoltre circa 2000 cavalieri di rinforzo, forniti da Richard Vere, luogotenente di Somerset (il quale si trovava ora a Caen, in seguito alla caduta di Rouen nel 1449), Matthew Goth, governatore di Bayeux ed Henry Norbery. Il 12 aprile le forze inglesi si trovarono a transitare nei pressi di Carentan. Qui la retroguardia di Kyriel si disimpegn\u00f2 da un tentativo di sortita da parte della citt\u00e0.\nA nulla pot\u00e9 un contingente francese di circa 3000 uomini, inviato in soccorso sotto il comando del conte Jean de Clermont, genero del re. Gli inglesi passarono indisturbati i guadi di Les Veys il 14 aprile, in direzione di Bayeux e Caen, favoriti anche dall'andamento della marea, che imped\u00ec l'intervento francese. Clermont si mise a tallonare l'esercito nemico, evitando prudentemente qualsiasi contatto. Nel contempo chiese l'aiuto del conestabile Richemont, che da Coutances era giunto a Saint-L\u00f4, sita a circa 19 miglia a sudovest del villaggio di Formigny. La richiesta prevedeva che le truppe di Richemont andassero a tagliare la strada agli inglesi subito dopo Bayeux. Richemont, cominci\u00f2 una lunga cavalcata, mentre Clermont tratteneva a stento le sue truppe dall'intraprendere lo scontro con il contingente inglese.\nLa battaglia.\nGli inglesi posero le tende nella piana di Longueville, a 10 miglia circa da Formigny, con l'intento di ripetere i fasti di Crecy (1346) ed Agincourt (1415). Clermont invece sost\u00f2 a Carentan, a circa 15 miglia ad ovest del campo di Kyriel. Il giorno successivo la fanteria e la cavalleria inglesi partirono per Bayeux. In quel momento sopraggiunse l'avanguardia francese, che aveva gi\u00e0 attraversato il Petit Vey, e prese da dietro le truppe nemiche. L'evento costrinse il capitano Kyriel a richiamare la cavalleria ed a dislocare le sue truppe verso ovest, sulla riva destra del ruscello che scorre nella valle di Formigny, in attesa del nemico. In questo lasso di tempo, di circa 3 ore, gli inglesi scavarono dei fossati e crearono delle trappole. Lo schieramento delle truppe inglesi era avvenuto secondo i canoni tradizionali, ossia gli arcieri sul davanti disposti secondo tre cunei e protetti da pali e fossati, fanteria e cavalieri smontati sul retro, mentre una riserva di cavalieri montati costituiva l'ala sinistra, verso sud. L'ala destra, un po' arretrata, era appoggiata ad un fortino in legno, forse munito di cannoni: un \"taudis\".\nClermont persever\u00f2 nella condotta prudente, evitando sempre a fatica che la sua cavalleria caricasse immediatamente le forze inglesi. Un primo attacco dell'esercito francese, eseguito per saggiare la consistenza del nemico, fu respinto facilmente; idem una carica di cavalleria condotta sui fianchi dello schieramento inglese. Per contro, Clermont fece arretrare le sue truppe a trenta tratti di balestra dal nemico, onde sottrarre i soldati dalla pioggia di frecce inglesi. In simultanea avanz\u00f2 l'artiglieria, protetta dalla fanteria. Le colubrine, una volta a tiro, cominciarono a bersagliare gli inglesi, i quali tentarono invano di neutralizzarle mediante gli arcieri. L'artiglieria, sotto la supervisione di Giribaut, era divenuta una spina nel fianco dell'esercito inglese: al ritmo di un colpo ciascuna ogni 8 minuti, stava devastando lo schieramento nemico, con somma preoccupazione di Kyriel. Le armi, essendo a retrocarica, consentivano per l'epoca un buon volume di fuoco. Il capitano inglese, tenuto conto delle grosse perdite subite e dell'immobilit\u00e0 dei francesi, decise di inviare un centinaio di soldati armati di roncone per far tacere definitivamente le colubrine. Gli armigeri inglesi ebbero ragione degli avversari e misero le mani sull'artiglieria francese. La reazione di Clermont non si fece attendere ed a sua volta mand\u00f2 con successo la cavalleria, guidata da Pierre de Br\u00e9z\u00e9, conte di Maul\u00e9vriere e nuovo governatore francese di Rouen, a recuperare il maltolto.\nL'assenza di notizie sul conestabile torturava la mente di Jean de Clermont, a cui si aggiungeva la preoccupazione per l'arrivo di un presunto rinforzo inglese proveniente da sud. Egli poteva infatti udire le urla di gioia dei soldati nemici presenti sulla cresta della collina di Engranville. La contentezza degli inglesi scomparve quasi subito: non erano i soldati inviati di supporto da Somerset, bens\u00ec i 1800 armati di Richemont, in marcia da Saint-L\u00f4 verso Tr\u00e9vi\u00e9res. Il conestabile, dopo una veloce analisi della situazione, discese dalla collina con 1500 cavalieri bretoni, pi\u00f9 la fanteria. L'avanguardia, guidata da La Tremoille, si diresse sul ponte di pietra presidiato da Matthew Goth, uccidendo un centinaio di inglesi, quindi si ricongiunse a Clermont sull'altra riva. L'urto delle truppe bretoni fece ripiegare in disordine l'ala sinistra inglese.\nA questo punto, Sir Kyriel decise di far indietreggiare l'insieme delle sue truppe sulla riva sinistra del rivo, affluente dell'Aure, e di ammassarle nel villaggio di Formigny. Con tale manovra commise per\u00f2 un grave errore tattico, in quanto permise il ricongiungimento tra francesi e bretoni, lasci\u00f2 senza protezione i suoi arcieri, peraltro non utilizzabili fin tanto che non si fosse compiuta la manovra di ripiegamento, ed infine framment\u00f2 la sua armata in piccoli gruppi, tutti intenti ad attraversare il corso d'acqua ed i frutteti della zona.\nRichemont e Clermont riuniti, attaccarono insieme, riprendendosi il ponte di Formigny (vicino all'attuale cappella costruita in ringraziamento da Jean de Clermont dopo la battaglia), precedentemente riconquistato da Goth, ed aprendosi la strada verso lo schieramento nemico. Gli alleati attaccarono poi la linea principale inglese, con Richemont a sinistra e Br\u00e9z\u00e9 a destra. Malgrado una coraggiosa resistenza, gli inglesi furono decimati nei giardini del villaggio e si sbandarono. La presa del piccolo fortino costruito dietro le loro linee sanc\u00ec la disfatta. Matthew Goth e Robert Vere, capi della riserva inglese, riuscirono a salvare una parte dell'esercito, facendolo ripiegare in buon ordine fino a Bayeux. Kyriel, ferito, fu fatto prigioniero insieme a numerosi nobili inglesi, per un totale di circa 1200-1400 combattenti.\nI resti del contingente inglese furono braccati e massacrati dai contadini locali e dalla marmaglia in cerca di bottino, che si era accodata all'esercito francese. Pare che in tale frangente, circa 500 arcieri gallesi che volevano arrendersi furono uccisi senza piet\u00e0.\nIl bilancio della battaglia vide le perdite francesi attestarsi tra i 500 ed i 600 uomini; quelle inglesi assommarsi a 3774 uomini, sepolti in 14 fosse comuni a sud del villaggio.\nLe conseguenze.\nLa sconfitta di Formigny ebbe un esito disastroso per l'Inghilterra: le guarnigioni superstiti di Normandia non ebbero pi\u00f9 alcuna speranza di ricevere rinforzi dalla madrepatria.\nClermont e Dunois si ricongiunsero ed entrarono a Bayeux.\nCaen si arrese a Dunois il 1\u00ba luglio e Carlo VII vi entr\u00f2 il 6 agosto. In quella occasione il sovrano amnisti\u00f2 agli abitanti \"tutti i casi, fatti e delitti commessi e perpetrati tanto in generale quanto nel particolare al Nostro incontro (...) prima della resa delle citt\u00e0 e dei castelli\". Lo stesso fece per i mercanti di Bernay, che avevano approvvigionato gli inglesi. Somerset intanto si era rifugiato a Calais.\nFalaise si arrese il 27 luglio. Thierri de Robessart, il cui padre aveva ricevuto in dono il castello da Enrico V, dovette rendere Saint-Sauveur-le-Vicomte ai francesi, dopo una breve resistenza.\nL'esercito francese si accinse quindi ad assediare Cherbourg, nel mese di luglio. L'attacco, condotto dal lato della spiaggia, fu eseguito con l'impiego di alcune bombarde. L'azione bellica spiazz\u00f2 la guarnigione inglese, che riteneva il lido un punto inaccessibile. La citt\u00e0 si arrese il 12 agosto, dopo alcune trattative.\nRichemont fu nominato governatore di Normandia e gran siniscalco.\nTre anni dopo, con la battaglia di Castillon, l'Inghilterra sar\u00e0 scacciata dall'Aquitania.\nLa battaglia di Formigny forn\u00ec una notevole fonte d'ispirazione per i cronisti ed i poeti del tempo. Una serie di arazzi a tema rimase custodita nel castello di Fontainebleau fino all'epoca della Rivoluzione francese."}
{"id": "358820", "revid": "1169970", "url": "https://it.wikipedia.org/wiki?curid=358820", "title": "Raimondo di Pe\u00f1afort", "text": "Biografia.\nRaimondo stesso volle far conoscere di s\u00e9 il meno possibile, giungendo fino a nascondere ogni documento circa la sua nascita; sulla base delle cronache contemporanee, che attestano la sua morte intorno ai cent'anni, si pu\u00f2 concludere che nacque intorno al 1175.\nDi probabili origini aristocratiche (secondo alcune fonti fu verosimilmente imparentato con la famiglia reale d'Aragona), frequent\u00f2 la Cattedrale di S. Croce a Barcellona. Completati gli studi, e compiuti i vent'anni, su invito del Vescovo, Raimondo apr\u00ec una scuola per conto suo nei chiostri della Cattedrale come insegnante di Logica e di Retorica.\nIn seguito, studi\u00f2 diritto canonico all'Universit\u00e0 di Bologna, a quei tempi rinomata per gli studi giuridici, e nella medesima citt\u00e0, dopo aver conseguito la \"licenza\", insegn\u00f2 diritto, ricevendo uno stipendio dall'amministrazione cittadina. L'influenza del docente Reginaldo da Bologna favor\u00ec la sua conversione all'ordine dei frati predicatori. Nel 1218 Berengario IV di Palali, vescovo di Barcellona, dopo un pellegrinaggio a Roma, era giunto a Bologna per chiedere a Domenico di Guzm\u00e1n qualche frate predicatore per una fondazione nella sua diocesi. \nAvendo udito grandi elogi di Raimondo, gli chiese di insegnare nel seminario che intendeva fondare per l'educazione del suo clero, conformemente ai decreti del Quarto concilio lateranense. Raimondo accett\u00f2 e segu\u00ec a Viterbo il vescovo, il quale, alla corte di Onorio III, incontr\u00f2 Domenico, dal quale ottenne il personale necessario per la fondazione di un convento.\nA Barcellona il vescovo lo elesse canonico della cattedrale e prevosto del capitolo. Intanto Raimondo si sentiva chiamato alla vita religiosa e il venerd\u00ec santo del 1222, entr\u00f2 nell'Ordine domenicano.\nNel 1223 aiut\u00f2 Pietro Nolasco, che in seguito i cattolici inizieranno a venerare come santo, a fondare l'Ordine dei Mercedari per il riscatto degli schiavi.\nGli fu ordinato di scrivere per i confessori una summa dei casi di coscienza e scrisse \"Summa de Casibus Poenitentiae\". Ebbe importanti incarichi da papa Gregorio IX: venne da lui incaricato di appoggiare il re Giacomo I d'Aragona (di cui fu confessore) nella sua crociata contro i Mori delle Isole Baleari, ed in seguito fu da lui nominato suo cappellano e penitenziere, nonch\u00e9 confessore; inoltre, fu da lui incaricato di raccogliere tutte le Decretali e decisioni pontificie, destinate a sostituire le varie raccolte gi\u00e0 esistenti. Questo lavoro, chiamato \"Liber Extra\" (o \"Decretalium Gregorii IX compilatio\"), fu promulgato in via ufficiale il 5 settembre 1234 dal Sommo Pontefice e presentato all'universit\u00e0 di Parigi e di Bologna. Durante la sua permanenza presso la corte pontificia, a nome del Papa, Raimondo diede numerose risposte a consultazioni giuridiche, che furono raccolte con il nome di \"Dubitalia\".\nNel 1238 fu eletto Maestro Generale del suo Ordine, alla morte di Giordano di Sassonia, venerato come beato dalla Chiesa cattolica.\nFu molto impegnato nella lotta contro l'eresia in Spagna e gli era molto a cuore la missione per evangelizzare gli \"infedeli\". Tanto che spinse Tommaso d'Aquino a comporre un testo per fornire i missionari delle conoscenze intellettuali necessarie a controbattere le obiezioni dei musulmani: l'opera divenne la celebre \"Summa contra gentiles\".\nA settant'anni si ritir\u00f2 da ogni carica ufficiale, rientr\u00f2 in patria dove si impegn\u00f2 per convertire al cristianesimo mori ed ebrei. Mor\u00ec nel 1275 e fu sepolto a Barcellona.\nPapa Clemente VIII lo ha canonizzato il 29 aprile 1601. La commemorazione liturgica ricorre il 7 gennaio; nella messa tridentina ricorre il 23 gennaio.\nLuoghi di culto.\nLa tomba del santo \u00e8 attualmente sita nella cattedrale della Santa Croce e Sant'Eulalia a Barcellona. Una cappella dedicata a San Raimondo di Pe\u00f1afort si trova nella basilica di Santa Maria sopra Minerva, a Roma. Un'altra \u00e8 ubicata nella chiesa di San Domenico a Palermo.\nRaimondo di Pe\u00f1afort nella letteratura.\nRaimondo di Pe\u00f1afort viene spesso citato nel romanzo \"Il tribunale delle anime\" di Donato Carrisi."}
{"id": "358821", "revid": "339392", "url": "https://it.wikipedia.org/wiki?curid=358821", "title": "Claviceps", "text": ""}
{"id": "358822", "revid": "228587", "url": "https://it.wikipedia.org/wiki?curid=358822", "title": "Apparecchio triassiale", "text": "L'apparecchio triassiale \u00e8 un dispositivo che permette una grande variet\u00e0 di percorsi di carico\npotendo controllare, in via teorica, le sei componenti del tensore degli sforzi.\nPer motivi topologici al massimo si controllano solamente 3 componenti.\nTra le tipologie esistenti si menzionano le pi\u00f9 diffuse: l'apparecchio triassiale vero (TTA) e\nl'apparecchio triassiale ordinario.\nApparecchio triassiale ordinario.\nLa macchina triassiale ordinaria \u00e8 uno strumento che permette il controllo di due componenti indipendenti del tensore delle deformazioni o degli sforzi. Essa \u00e8 costituita da una cella riempita di fluido, che trasmette una pressione isotropa a un campione cilindrico di terreno, posto in una guaina impermeabile che separa l'acqua contenuta nei pori del provino dal fluido esterno. La cella \u00e8 costituita in genere da un cilindro in perspex, di modo che si possa\nosservare il comportamento del campione durante la prova. Le basi collegate alla superficie superiore ed inferiore del provino sono porose, in modo che sia consentito il drenaggio. Il passaggio dell'acqua all'interno del campione viene regolato attraverso un\nrubinetto.\nProva consolidata drenata.\nPer effettuare una prova drenata \u00e8 necessario che i rubinetti siano aperti e che il carico sia applicato con sufficiente lentezza: in questo caso l'acqua in entrata o in uscita dal provino pu\u00f2 essere utilizzata per misurare le variazioni di volume del provino. Considerando sia l'acqua all'interno dei pori sia i granelli solidi come incomprimibili (ipotesi valida per i livelli tensionali a cui sono assoggettati i terreni) e se il provino \u00e8 saturo, allora la quantit\u00e0 d'acqua entrata o uscita dal campione coincide con la sua variazione di volume. Per saturare completamente il provino \u00e8 necessario che tutti i vuoti del provino siano riempiti di acqua: questa \u00e8 una condizione difficilmente raggiungibile a causa della tendenza dell'aria di disciogliersi in acqua. Per liberare il campione dall'aria disciolta si possono usare diversi metodi (anche combinati tra loro), tra cui la circolazione all'interno del\ncampione di anidride carbonica (non solubile in acqua), il lavaggio con acqua deareata o l'applicazione di una contropressione (back-pressure). In genere si preferisce l'utilizzo di una contropressione, cio\u00e8 viene fatta aumentare contemporaneamente la pressione interstiziale e la pressione di cella (cosicch\u00e9 lo sforzo efficace resta costante) allo scopo di espellere l'aria residua.\nDopo che il campione \u00e8 stato saturato si passa alla fase di consolidazione, durante la quale esso \u00e8 sottoposto ad una pressione isotropa. Successivamente si passa alla fase di taglio, durante la quale il terreno subisce una variazione dello stato tensionale non isotropa, generando quindi sforzi di taglio. La velocit\u00e0 a cui deve essere effettuata la prova per essere considerata drenata \u00e8 funzione della permeabilit\u00e0 del terreno, in quanto bisogna fare in modo che la pressione neutra indotta dal carico venga dissipata.\nProva consolidata non drenata.\nLa prova non drenata \u00e8 del tutto simile a quella drenata per quanto riguarda l'applicazione della pressione di cella (fase di consolidazione). Alla fine di questa fase il provino viene isolato idraulicamente chiudendo i tubi di drenaggio mentre viene applicato il percorso di carico a rottura. Il provino non pu\u00f2 quindi variare il proprio volume. \u00c8 comunque necessario leggere tramite apposite strumentazioni la pressione interna del provino, in modo da ricreare il percorso di carico in termini di tensioni efficaci.\nProva non consolidata non drenata.\nSi differenzia dalle due precedenti prove per l'assenza di consolidazione prima dell'applicazione del carico. Tutti i tubi di drenaggio sono chiusi, quindi, sia durante l'applicazione della pressione di cella, sia durante il percorso di carico a rottura, non avviene variazione volumetrica nel provino.\nEquazioni governanti.\nIpotizzando che la membrana sia perfettamente flessibile, le basi siano lisce ed il materiale isotropo (o almeno ad isotropia trasversa), lo stato tensodeformativo interno al provino pu\u00f2 essere considerato uniforme e si possono considerare gli assi principali di sforzo diretti assialmente e in due qualsiasi direzioni mutuamente ortogonali nel piano perpendicolare all'asse.\nIl legame costitutivo \u00e8 quindi esprimibile come:\nformula_1\ndove i pedici 'a' ed 'r' indicano rispettivamente le direzioni assiale e radiale."}
{"id": "358823", "revid": "729019", "url": "https://it.wikipedia.org/wiki?curid=358823", "title": "Matt Stevens", "text": "Biografia.\nMatt Stevens \u00e8 nato e cresciuto in Sudafrica, Paese nel quale ha studiato e iniziato a giocare a rugby.\nFu impiegato nelle rappresentative della Provincia Occidentale, nella Nazionale sudafricana universitaria e nelle U-18 e U-19, prima di decidere di trasferirsi nel Regno Unito per continuare gli studi universitari.\nNel settembre 2002 firm\u00f2 un contratto professionistico con il Bath, nel quale, nonostante cinque sole presenze da subentrato nella prima stagione, si mise in luce come pilone versatile, capace di giocare sia sul lato destro che sinistro della mischia.\nNel 2003, in virt\u00f9 delle sue ascendenze britanniche (sia il padre che il nonno sono inglesi), Stevens rispose alla convocazione dell'Inghilterra U-21 che partecip\u00f2 alla Coppa del Mondo di categoria.\nSubito si fece notare dallo staff tecnico della Nazionale maggiore, nella quale esord\u00ec nel 2004 in un \"test match\" contro la ; tuttavia, un infortunio al ginocchio gli imped\u00ec di partecipare alla partita successiva contro l'.\nNel 2004 guid\u00f2 la difesa del Bath nel campionato che vide la squadra chiudere al primo posto nella \"regular season\" ma che perse poi la finale per il titolo; nel Sei Nazioni 2005 fu chiamato per rimpiazzare il recordman di presenze Jason Leonard contro l' a Twickenham.\nNel 2005 fu convocato per il \"tour\" dei British Lions, anche se fu schierato in sei \"match\" non ufficiali.\nNel 2007 fece parte della selezione inglese alla in Francia, nella quale disput\u00f2 tutti e sette gli incontri, i primi tre da titolare e gli altri da subentrato.\nHa fatto anche parte della selezione scelta da Brian Ashton per il Sei Nazioni 2008; all'inizio della stagione 2008-09 aveva firmato un rinnovo quadriennale con il Bath, ma nel gennaio 2009 fu trovato positivo alla cocaina a un test antidoping che faceva seguito a un incontro di Heineken Cup contro i Glasgow Warriors; Stevens non chiese controanalisi e ammise la sua responsabilit\u00e0; un mese pi\u00f9 tardi fu squalificato per due anni a partire dal 19 gennaio 2009; il commissario tecnico dell', Martin Johnson, a proposito del fatto, disse che \u00abMatt ha ammesso di avere un problema e sta cercando aiuto. Noi dobbiamo sostenerlo in questo, ma dobbiamo anche ribadire che un rugbista deve essere responsabile nelle sue scelte di vita e nelle sue azioni\u00bb.\nIl 5 marzo successivo Matt Stevens chiese al Bath di rescindere il contratto che lo legava al club: \u00abIl Bath \u00e8 arrabbiato con me, e ha ragione \u2026 avevo assunto cocaina per sopportare lo stress professionale: non era questa la via da seguire \u2026 preferisco andarmene io e sollevare il club dall'impellenza di dovermi licenziare\u00bb.\nNel gennaio 2010 fu reso noto dalla direzione sportiva dei Saracens che il club londinese sigl\u00f2 un pre-contratto con Matt Stevens, nell'intento di ingaggiarlo dopo il 18 gennaio 2011, giorno di termine della squalifica; nel frattempo, visti i rigidi regolamenti in materia, a Stevens non fu permesso avere alcun contatto con il club n\u00e9 con i suoi giocatori, neppure nei dopo-partita; nel periodo di inattivit\u00e0 Stevens si \u00e8 dedicato alla gestione, insieme al suo collega Lee Mears, di un bar caff\u00e8 a Bath.\nTerminata la squalifica Stevens ha potuto riprendere l'attivit\u00e0 ed \u00e8 sceso in campo per la sua nuova squadra in un incontro del campionato riserve, nel corso del quale i Saracens hanno sconfitto i London Wasps 39-29 il 24 gennaio 2011."}
{"id": "358828", "revid": "1543377", "url": "https://it.wikipedia.org/wiki?curid=358828", "title": "Assata Shakur", "text": "Arrestata per diverse accuse, tra cui l'uccisione di un agente della polizia, Werner Foerster, avvenuta nel 1973, \u00e8 evasa nel 1979. Ha ottenuto asilo politico nel 1984 a Cuba, dove attualmente vive. Dal maggio 2005 l'FBI l'ha catalogata come \"terrorista interna\".\nBiografia.\nAssata Shakur \u00e8 cresciuta a New York e ha frequentato la scuola della Comunit\u00e0 di Manhattan ed il \"college\" del municipio di New York, dove prese parte in molte attivit\u00e0 politiche.\nLa sparatoria.\nIl 2 maggio 1973 Sundiata Acoli, Assata Shakur e Zayd Shakur, membri del \"Black Liberation Army\", BLA, furono fermati in un'autostrada del New Jersey da James Harper e Werner Foerster, poliziotti statali, per guida con un fanale posteriore rotto. Secondo la versione della polizia, gli occupanti dell'auto aprirono il fuoco sui poliziotti e ne segu\u00ec una sparatoria, durante la quale Zayd Shakur venne ucciso e rimasero feriti Assata Shakur, Foerster e Harper.\nSecondo la versione della polizia, uno dei passeggeri dell'automobile usc\u00ec dall'abitacolo, prese l'arma di Foerster e gli spar\u00f2 due volte alla testa, causandone la morte immediata. Assata e Sundiata Acoli risalirono sulla loro automobile, dove giaceva Zayd Shakur morto, e fuggirono. Dopo otto miglia, Sundiata Acoli abbandon\u00f2 l'automobile, lasciando all'interno i due compagni (la Shakur ferita e lo Zayd morto) e fuggendo nei boschi: dopo una caccia all'uomo fu catturato il giorno seguente.\nI processi.\nI sostenitori della Shakur basano la loro difesa sul fatto che, bench\u00e9 l'agente Harper dichiar\u00f2 che fu Assata ad aprire il fuoco, questo non era fisicamente possibile dopo che era stata colpita al braccio mentre aveva le mani alzate e che le era stato danneggiato il tendine maggiore. Nel corso dei due anni e mezzo successivi alla sparatoria, Assata Shakur rimase in carcere mentre subiva sei diversi processi, con accuse varianti dal rapimento a scopo di estorsione alla rapina a mano armata, accuse dalle quali fu sempre assolta.\nLa Shakur sostenne di essere stata picchiata e seviziata durante la sua incarcerazione in diverse prigioni federali e statali. Nel 1977 Shakur fu giudicata colpevole dell'omicidio sia di Foerster che del suo compagno Zayd Shakur, per la sua partecipazione alla sparatoria, malgrado le prove fornite dalla difesa tese a dimostrare che non avrebbe potuto fisicamente impugnare un'arma durante i fatti. La giuria era composta unicamente da bianchi, , e la condann\u00f2 all'ergastolo e contemporaneamente a 33 anni di reclusione. Venne difesa dall'avvocato di sinistra William Kunstler.\nUn gruppo vicino alle Pantere Nere, l'Organizzazione 19 maggio, di cui faceva parte anche Silvia Baraldini, si batteva per la libert\u00e0 dei prigionieri politici, protestando contro le condizioni di isolamento in cui era stata confinata Assata, in un carcere maschile e in una cella senza luce naturale. Chiedevano inoltre un giudizio pi\u00f9 equo e affermavano che Shakur rischiava di essere assassinata in prigione, timore nutrito anche dalla stessa Assata.\nL'evasione e Cuba.\nNel 1979 \u00e8 evasa dal carcere correzionale femminile di Clinton nel New Jersey, in seguito a un'azione armata di membri del Black Liberation Army, braccio armato delle Pantere Nere e dell'Organizzazione 19 maggio. Dopo sei anni e mezzo di detenzione, venne liberata dal carcere di massima sicurezza il 2 novembre 1979, da una donna e quattro uomini armati, che neutralizzarono le due guardie addette alla sorveglianza della sala colloqui, le presero in ostaggio e si allontanarono poi con la Shakur su un furgone. Le guardie vennero rilasciate poco lontano dal carcere. Nessuno fu ferito o ucciso.\nPer questa azione furono ritenuti colpevoli e condannati il fratello Mutulu Shakur e Silvia Baraldini, riconosciuti come membri del commando. Assata ha vissuto come fuggitiva per parecchi anni successivi. Nel mese di novembre del 1980 pubblic\u00f2 un nastro intitolato \"In qualche luogo dentro al mondo\" circa gli atti della violenza suprematista bianca negli Stati Uniti tra il 1979 e il 1980. La caccia all'uomo dell'FBI non valse a nulla. Nel luglio del 1981 si tenne una mobilitazione composta da circa 1000 cittadini in onore dei combattenti per la libert\u00e0 degli afroamericani, tra i quali Assata Shakur ed altri membri del BLA.\nNel 1984 Assata Shakur fugg\u00ec a Cuba, dove Fidel Castro le concesse asilo politico. Nel 1998 il Congresso degli Stati Uniti vot\u00f2 all'unanimit\u00e0 una risoluzione che chiedeva al governo dell'Avana l'estradizione di JoAnne Chesimard (il nome all'anagrafe di Assata Shakur). Molti membri neri del Congresso hanno successivamente spiegato che erano contro la sua estradizione, ma non avevano riconosciuto il suo nome quando la mozione era stata proposta. Il governo cubano rifiut\u00f2 la richiesta.\nSituazione attuale.\nL'associazione nazionale degli avvocati neri \u00e8 tra le organizzazioni professionali che sostengono Assata Shakur. L'artista hip hop Mos Def si \u00e8 espresso a suo favore; un altro, Common, ha registrato un omaggio a Shakur intitolato \"A song for Assata\" (Una canzone per Assata) contenuto nel suo album \"Like water for chocolate\". La Shakur, a tutt'oggi, continua a sostenere la propria innocenza, cos\u00ec come il suo compagno Sundiata Acoli. Tuttavia, nessuno ha potuto spiegare come Werner Foerster sia stato colpito da quattro proiettili, compresi due nella parte posteriore della testa, provenienti dalla sua pistola, e il suo compagno James Harper sia stato ferito.\nA Cuba ha scritto un libro intitolato \"Assata: an autobiography\". Il 2 maggio 2005 il suo nome \u00e8 stato aggiunto alla lista dei terroristi interni tenuta dall'FBI; la ricompensa prevista per l'aiuto al suo arresto \u00e8 di un milione di dollari. Alcuni attivisti asseriscono che questa \u00e8 un'applicazione delle leggi modificate da \"un terrorista\" (cio\u00e8 George W. Bush) contro un \"non-terrorista\". La Comunit\u00e0 per l'applicazione di legge, particolarmente quella in New Jersey, ha sostenuto questa misura. La Shakur fu madrina del \"rapper\" Tupac Shakur, figlio di un'altra attivista delle Pantere Nere, Afeni Shakur."}
{"id": "358829", "revid": "2166030", "url": "https://it.wikipedia.org/wiki?curid=358829", "title": "Sangiaccato di Novi Pazar", "text": "Il sangiaccato di Novi Pazar (serbo: \u041d\u043e\u0432\u043e\u043f\u0430\u0437\u0430\u0440\u0441\u043a\u0438 \u0441\u0430\u043d\u045f\u0430\u043a \"Novopazarski sand\u017eak\"; turco: \"Yeni Pazar sanca\u011f\u0131\") era un sangiaccato dell'Impero ottomano, che cess\u00f2 di esistere con le guerre balcaniche del 1912-1913.\nEsso coincide all'area tuttora nota come Sangiaccato, suddivisa tra Serbia e Montenegro.\nGeografia.\nIl suo territorio fece parte dapprima del vilayet di Bosnia, poi del vilayet del Kosovo.\nEsso comprendeva gran parte dell'attuale regione detta Sangiaccato, ora divisa tra Serbia e Montenegro, e dell'attuale Kosovo del Nord (l'area attorno a Kosovska Mitrovica).\nStoria.\nNel 1878 il trattato di Berlino concesse all'Austria-Ungheria l'occupazione militare del Sangiaccato, lasciando per\u00f2 l'amministrazione civile agli ottomani; tale occupazione militare dur\u00f2 fino al 1908, quando a seguito dell'annessione della Bosnia, l'Austria ritir\u00f2 le sue truppe e ne riconsegn\u00f2 ufficialmente il pieno controllo alla Turchia. Di questa nuova situazione approfittarono presto i giovani stati nazionali slavi dei Balcani.\nNella prima guerra balcanica del 1912, il sangiaccato di Novi Pazar fu preso dai Regno di Serbia e dai Regno del Montenegro. Nella pace di Londra del 1913, la parte maggiore fu assegnata alla Serbia, quella minore al Montenegro. \nInoltre il sangiaccato di Novi Pazar fu oggetto di un trattato austro-italiano (interpretazione dell'art 7 della Triplice alleanza) nel 1887, nel quale l'Austria-Ungheria prometteva al Regno d'Italia compensi territoriali nel momento in cui avesse annesso a s\u00e9 questo sangiaccato, cosa che comunque non avvenne. Dopo l'occupazione austriaca, nel 1909, il territorio fu oggetto di un secondo trattato fra Austria e Italia, secondo il quale l'Italia sarebbe stata ricompensata nel caso l'Austria avesse rioccupato il sangiaccato."}
{"id": "358848", "revid": "30129", "url": "https://it.wikipedia.org/wiki?curid=358848", "title": "Earnings per share", "text": ""}
{"id": "358849", "revid": "1543377", "url": "https://it.wikipedia.org/wiki?curid=358849", "title": "Forma sesquilineare", "text": "In matematica e fisica, una forma sesquilineare sopra uno spazio vettoriale complesso \u00e8 una funzione che associa ad ogni coppia di vettori dello spazio un numero complesso e che \u00e8 antilineare in un argomento e lineare nell'altro. In particolare, la convenzione utilizzata solitamente in matematica \u00e8 che sia lineare nel primo argomento e antilineare nel secondo, mentre in fisica accade il contrario (lineare nel secondo argomento, antilineare nel primo), in accordo con la notazione bra-ket introdotta da Paul Dirac nel formalismo della meccanica quantistica.\nPoich\u00e9 un'applicazione antilineare \u00e8 talora detta semilineare, il nome sesquilineare trae origine dal prefisso latino \"sesqui-\" che significa \"uno e mezzo\", in sintonia con il termine forma bilineare, funzione con due argomenti che \u00e8 lineare in entrambi. Inoltre, vari autori che studiano implicitamente soltanto spazi vettoriali complessi usano per brevit\u00e0 il termine \"bilineare\" al posto di \"sesquilineare\".\nUna forma sesquilineare simmetrica \u00e8 detta forma hermitiana, ed \u00e8 analoga a una forma bilineare simmetrica nel caso reale. Una forma hermitiana definita positiva \u00e8 inoltre detta prodotto interno o prodotto hermitiano. Se si considera il campo reale tale prodotto \u00e8 il prodotto scalare.\nDefinizione.\nSia formula_1 uno spazio vettoriale complesso. Una forma sesquilineare sul campo formula_2 \u00e8 una mappa:\nche associa ad ogni coppia di elementi formula_4 e formula_5 lo scalare formula_6.\nSi tratta di un'applicazione lineare su una componente ed antilineare sull'altra, cio\u00e8:\ncon formula_10 e formula_11.\nIn altre parole, per ogni formula_12 in formula_1 fissato, le applicazioni\nsono rispettivamente lineare e antilineare.\nForma hermitiana.\nData una qualsiasi forma sesquilineare formula_15 su formula_1, \u00e8 sempre possibile associare una seconda forma sesquilineare formula_17 che si dice ottenuta per \"trasposizione coniugata\":\ne si ha:\nUna forma hermitiana \u00e8 una forma sesquilineare formula_20 tale che:\nLa forma hermitiana standard sullo spazio formula_22 \u00e8 definita nel modo seguente:\nTali forme sono l'equivalente complesso delle forme bilineari simmetrica e antisimmetrica. Analogamente a quanto accade nel caso reale, ogni forma sesquilineare pu\u00f2 essere scritta come somma di una hermitiana e di una antihermitiana:\nProdotto interno.\nIl prodotto interno, anche detto prodotto \"hermitiano\", \u00e8 una forma hermitiana definita positiva, cio\u00e8 tale che:\nse formula_26. Un prodotto hermitiano \u00e8 sovente indicato con formula_27, e uno spazio vettoriale complesso munito di prodotto hermitiano si dice spazio prehilbertiano.\nIl prodotto interno \u00e8 in generale definito sul campo complesso, e nel caso si consideri il campo reale tale prodotto \u00e8 detto prodotto scalare.\nForma antihermitiana.\nUna forma antihermitiana \u00e8 una forma sesquilineare formula_28 tale che:\novvero:\nOgni forma antihermitiana si pu\u00f2 esprimere come:\ndove \"i\" \u00e8 l'unit\u00e0 immaginaria e formula_15 \u00e8 una forma hermitiana.\nAnalogamente al caso precedente, in dimensione finita una forma antihermitiana \u00e8 rappresentabile tramite una matrice antihermitiana. La forma quadratica associata ad una forma antihermitiana ha solo valori immaginari.\nMatrice associata.\nSupponiamo che formula_1 abbia dimensione finita. Sia\nuna base di formula_1. Ogni forma hermitiana formula_15 \u00e8 rappresentata da una matrice hermitiana formula_37 definita come\ne vale la relazione\ndove formula_40 \u00e8 il vettore in formula_41 delle coordinate di formula_42 rispetto a formula_43. D'altra parte, ogni matrice hermitiana definisce un prodotto hermitiano. Come per le applicazioni lineari, questa corrispondenza fra forme e matrici dipende fortemente dalla scelta della base formula_43.\nForma quadratica.\nAd una forma hermitiana \u00e8 possibile associare una forma quadratica definita come:\nTale forma ha tutti valori reali: una forma sesquilineare \u00e8 hermitiana se e solo se la forma quadratica a lei associata ha solo valori reali."}
{"id": "358851", "revid": "599", "url": "https://it.wikipedia.org/wiki?curid=358851", "title": "Trasformazione coniugatolineare", "text": ""}
{"id": "358852", "revid": "30129", "url": "https://it.wikipedia.org/wiki?curid=358852", "title": "Utile netto", "text": ""}
{"id": "358853", "revid": "599", "url": "https://it.wikipedia.org/wiki?curid=358853", "title": "Trasformazione semilineare", "text": ""}
{"id": "358854", "revid": "125718870", "url": "https://it.wikipedia.org/wiki?curid=358854", "title": "Atom Egoyan", "text": "Ha ricevuto una candidatura all'Oscar al miglior regista per \"Il dolce domani\".\nBiografia.\nNato a Il Cairo, in Egitto, il 19 luglio 1960 da genitori armeni, Egoyan emigra con la propria famiglia in Canada all'et\u00e0 di tre anni. Stabilitasi presso la citt\u00e0 di Victoria, nella Columbia Britannica, la famiglia modifica il proprio cognome in \"Egoyan\".\nStudia al Trinity College dell'Universit\u00e0 di Toronto ed entra a far parte di un'associazione di studenti armeni. Nel 1979 realizza il suo primo cortometraggio (\"Howard in Particular\"); dopo il diploma collabora con il Tarragon Theatre di Toronto e nel 1984 dirige il lungometraggio \"Next of Kin\" con Arsin\u00e9e Khanjian, che diverr\u00e0 sua moglie e sar\u00e0 presente in molti suoi film.\nDirige alcuni episodi delle serie televisive \"Ai confini della realt\u00e0\" e \"Alfred Hitchcock presenta\" e nel 1987 gira il lungometraggio \"Black Comedy\" (\"Family Viewing\"). In seguito realizza \"Mondo virtuale\" (\"Speaking Parts\", 1989) e \"Il perito\" (\"The Adjuster\", 1991); nel 1993 dirige il film \"Calendar\" in cui recita assieme alla moglie.\nNei film sin qui realizzati si sviluppano due temi centrali per il regista: la questione dell'identit\u00e0 e delle radici familiari e il tema dell'utilizzo delle tecnologia come ambiguo strumento per la registrazione e conservazione della memoria.\nNel 1994 si aggiudica il Premio internazionale della critica al festival di Cannes per il film \"Exotica\", ambientato nel mondo dei peep-show. Il film successivo, \"Il dolce domani\" (tratto da un romanzo di Russell Banks) vince nel 1997 il Premio speciale della giuria al festival di Cannes e riceve due nomination all'Oscar per la regia e la migliore sceneggiatura non originale.\nNel 1999 dirige in Inghilterra il thriller \"Il viaggio di Felicia\", con Bob Hoskins, e nel 2002 racconta le tracce del genocidio armeno su diverse generazioni di esuli nel film \"Ararat\"."}
{"id": "358855", "revid": "599", "url": "https://it.wikipedia.org/wiki?curid=358855", "title": "Funzione antilineare", "text": ""}
{"id": "358856", "revid": "287204", "url": "https://it.wikipedia.org/wiki?curid=358856", "title": "Utili per azione", "text": "Gli utili per azione (\"earnings per share\" o EPS) sono gli utili che un'azienda ha generato parametrati al numero di azioni emesse dall'azienda stessa.\nLa formula di calcolo per gli EPS non include i dividendi privilegiati. La formula elementare per il calcolo delle EPS \u00e8 la seguente:\nLa formula degli EPS corretta per eventuali dividendi corrisposti ad azioni privilegiate risulta essere rettificata come segue: .\n\u00e8 inoltre fondamentale ricordare che per risalire all'EPS si pu\u00f2 utilizzare la formula: \ndove:\nNumeratore: Utili.\nGli analisti finanziari utilizzano sia gli utili netti annuali (da bilancio annuale) sia i dati trimestrali che i dati annualizzati sulla base di ciascun trimestre (in questo caso si parla di Trailing Twelve Months o TTM), in alcuni casi gli analisti usano anche le stime di redditivit\u00e0 attese per periodo futuri, e in questo caso si parla di utili attesi (Expected Income)\nDenominatore: numero azioni.\nIl numero di azioni impiegato nel calcolo nel caso in cui ci siano variazioni durante il periodo di riferimento (per esempio un aumento di capitale che incrementa il numero di titoli sul mercato) \u00e8 ottenuto dalla ponderazione del numero di titoli di riferimento nei singoli sottoperiodi: se le azioni a inizio anno sono 100.000 e a giugno diventano 180.000, il numero considerato sar\u00e0 di 100000*6/12+180000*6/12=140000 azioni.\nIl numero di azioni usate nei calcoli pu\u00f2 essere basato sia sul numero spot di azioni effettivamente emesse, sia sul numero di azioni teoricamente in circolazione a fronte di stock option, warrant ecc. ossia dei titoli convertibili potenzialmente in azioni ordinarie. In questo ultimo caso si parla di \"utili diluiti\", (in inglese Fully Diluted Shares ed EPS). Rimane aperta la questione delle azioni proprie detenute da una societ\u00e0. In tale caso non esiste una regola consolidata, ma generalmente vengono considerate come vendute ed eventuali profitti aggiunti all'utile netto, detratte le tasse rilevanti. \nLe societ\u00e0 indicano nei loro bilanci di fine anno il numero di azioni emesse e esistenti sul mercato, indicando anche il numero di azioni proprie possedute e il numero di azioni emesse durante l'anno. In funzione della tipologia di azioni utilizzate si parla di Trailing EPS se calcolate sul numero storico, EPS correnti se calcolate sul numero medio ponderato e Forward EPS nel caso di calcolo basato su proiezioni a fine anno."}
{"id": "358857", "revid": "104458", "url": "https://it.wikipedia.org/wiki?curid=358857", "title": "Peipsi J\u00e4rv", "text": ""}
{"id": "358858", "revid": "30129", "url": "https://it.wikipedia.org/wiki?curid=358858", "title": "Utili netti", "text": ""}
{"id": "358860", "revid": "599", "url": "https://it.wikipedia.org/wiki?curid=358860", "title": "Operatore antilineare", "text": ""}
{"id": "358862", "revid": "729019", "url": "https://it.wikipedia.org/wiki?curid=358862", "title": "Sojuz 31", "text": "Sojuz 31 \u00e8 la denominazione di una missione della navicella spaziale Sojuz verso la stazione spaziale sovietica Saljut 6 (DOS 5). Si tratt\u00f2 del trentesimo volo equipaggiato di questa capsula, del cinquantesimo volo nell'ambito del programma Sojuz sovietico nonch\u00e9 del settimo volo equipaggiato verso la predetta stazione spaziale (il sesto equipaggiato - a causa dell'insuccesso della Sojuz 25 - che riusc\u00ec effettivamente a svolgere la manovra di aggancio con conseguente visita e soggiorno all'interno della stazione stessa). Sigmund J\u00e4hn sar\u00e0 il primo tedesco a volare nello spazio a bordo di questa navicella facente parte del programma Intercosmos.\nEquipaggio.\nEquipaggio di riserva.\nL'equipaggio di lancio era composto dal cosmonauta sovietico Valerij Bykovskij e dal cittadino della Germania Est Sigmund J\u00e4hn. Bykovskij era uno dei pionieri dell'esplorazione spaziale sovietica, essendo volato su Vostok 5 a giugno del 1963, nonch\u00e9 su Sojuz 22 a settembre del 1976. I due formarono il quarto equipaggio ospite della stazione spaziale sovietica. Pertanto questa missione a volte viene anche catalogata sotto la denominazione di Saljut 6 EP-4 (in russo \"\u042d\u043a\u0441\u043f\u0435\u0434\u0438\u0446\u0438\u044f \u043f\u043e\u0441\u0435\u0449\u0435\u043d\u0438\u044f 4\" - equipaggio ospite 4).\nFecero invece ritorno a terra a bordo di questa navicella spaziale il secondo equipaggio base della Saljut 6 composto da Uladzimir Kaval\u00ebnak e Aleksandr Ivan\u010denkov.\nMissione.\nDurante gli oltre 7 giorni di visita della stazione spaziale Saljut da parte di questo terzo equipaggio ospite vennero eseguiti molteplici esperimenti di carattere scientifico. Tra questi spiccano particolarmente gli esperimenti tecnico-scientifici eseguiti con la fotocamera multispettrale modello MKF 6 per il telerilevamento terrestre, nonch\u00e9 vari esperimenti relativi alla composizione di materiali, per l'analisi della formazione di cristalli, dello sviluppo di varie forme e per la ricristallizzazione come pure per la creazione artificiale di un monocristallo. Esperimenti di carattere medico, analisi degli effetti dell'assenza di forza di gravit\u00e0 sulle capacit\u00e0 di espressione, ricerche sulla psicologia lavorativa, analisi della sensibilit\u00e0 dell'udito dell'equipaggio base della stazione spaziale, esperimenti di carattere biologico per l'osservazione della crescita delle celle in uno stato di assenza di forza di gravit\u00e0 nonch\u00e9 del collegamento di microorganismo con polimeri organici e stoffe inorganiche completarono il lavoro dell'equipaggio ospite a bordo della Saljut 6. Questo equipaggio ospite fece ritorno a terra il 3 settembre a bordo della Sojuz 29. L'equipaggio base invece trasfer\u00ec la capsula orbitale della Sojuz 31 dal congegno d'aggancio posteriore a quello anteriore. Tale procedura diventer\u00e0 usuale per tutte le missioni successive. Fu necessario eseguire tale manovra onde consentire l'aggancio della navicella di trasporto e da carico Progress sull'apposito congegno posteriore, dato che su questa parte si trovavano inoltre gli agganci per il rifornimento di carburante della stazione stessa. La capsula rimarr\u00e0 in orbita fino al 2 novembre per riportare a terra il secondo equipaggio base della stazione spaziale Saljut 6 dopo che questo l'aveva equipaggiata per ben 139 giorni.\nUlteriori dati di volo.\nI parametri sopra elencati indicato i dati pubblicati immediatamente dopo il termine della fase di lancio. Le continue variazioni ed i cambi di traiettoria d'orbita sono dovute alle manovre di aggancio. Pertanto eventuali altre indicazioni risultanti da fonti diverse sono probabili ed attendibili in considerazione di quanto descritto."}
{"id": "358863", "revid": "104252", "url": "https://it.wikipedia.org/wiki?curid=358863", "title": "Lago Peipus", "text": ""}
{"id": "358868", "revid": "33689", "url": "https://it.wikipedia.org/wiki?curid=358868", "title": "Lag (informatica)", "text": "Lag \u00e8 un termine inglese e vuole dire \"ritardo\". La parola LAG coincide anche con l'abbreviazione dei termini LAtency Gap, che sono termini che indicano sempre una differenza (gap) causata da latenza delle informazioni (latency).\nIl concetto.\nIn realt\u00e0 l'origine del termine non \u00e8 sicura in quanto fa parte dello slang inglese. L'uso del termine \u00e8 principalmente diffuso in ambienti legati al gioco online e via LAN. Nel caso specifico di internet (e di computer in LAN) questo termine \u00e8 utilizzato al fine di indicare negativamente il tempo di scambio di dati fra due computer che avviene in tempi troppo lunghi rispetto a quelli desiderati.\nUtilizzo.\nIn particolare il lag \u00e8 considerato un fenomeno estremamente fastidioso nel caso si verifichi durante LAN-party o in generale durante una partita multiplayer. Questo in quanto, nel caso in cui il tempo di comunicazione fra due computer sia estremamente alto (oltre i 300 ms), l'esperienza di gioco pu\u00f2 divenire estremamente frustrante: si possono verificare fenomeni quali vistosi scatti delle immagini su schermo o, nei casi pi\u00f9 gravi, errori di connessione tra i due computer.\nSi parla di lag anche relativamente ad IRC: quando infatti il server dovesse avere problemi di connessione, per esempio per un sovraccarico di banda o per un attacco DoS, esso invia i dati con ritardo ai client o agli altri server cui \u00e8 connesso: ci\u00f2 causa di conseguenza agli utenti di vedere in ritardo i messaggi e i mode convogliati al canale, perdendo, con fastidio ma molto spesso anche a loro insaputa, la principale caratteristica dei programmi di chat e messaggistica, ovvero l'istantaneit\u00e0.\nViene considerato lag anche il ritardo dovuto al decadimento di prestazioni delle memorie flash NAND che si manifesta nei dispositivi che le utilizzano, in particolare gli smartphone."}
{"id": "358870", "revid": "599", "url": "https://it.wikipedia.org/wiki?curid=358870", "title": "Forma hermitiana", "text": ""}
{"id": "358871", "revid": "986213", "url": "https://it.wikipedia.org/wiki?curid=358871", "title": "Pietro Sermonti", "text": "Salito alla ribalta con l'interpretazione di Guido Zanin nella serie televisiva \"Un medico in famiglia\", \u00e8 poi rimasto noto per i ruoli di Stanis La Rochelle in \"Boris\" e Alessandro Ferraro in \"Tutto pu\u00f2 succedere\", sempre per il piccolo schermo, oltrech\u00e9 per il personaggio di Andrea De Sanctis nel \"franchise\" cinematografico \"Smetto quando voglio\".\nBiografia.\n\u00c8 figlio dello scrittore e dantista romano Vittorio Sermonti (1929-2016), di padre pisano e madre palermitana (figlia e sorella rispettivamente di Giuseppe ed Enrico Marchesano), e dell'imprenditrice piemontese Samaritana Rattazzi (1947), figlia del conte Urbano Rattazzi (1918-2012) e di Susanna Agnelli (1922-2009). Ha una sorella minore, Anna. Il suo sogno era diventare calciatore: milita nelle giovanili della , ma problemi fisici lo costringono ad abbandonare il calcio. Continua a praticarlo a scopo benefico, giocando per alcuni anni nella \"Nazionale Italiana Attori\" e poi nella \"Rappresentativa Italiana Attori\". Si diploma presso la scuola francese \"Lyc\u00e9e Chateaubriand di Roma\".\nDopo l'abbandono del calcio, studia regia e recitazione in Italia, dove frequenta alcuni laboratori con Francesca De Sapio, Michael Margotta e Geraldine Baron, questi ultimi due membri dell\"Actors Studio\", e negli Stati Uniti, dove frequenta il \"Lee Strasberg Theatre &amp; Film Institute\" e la \"New York Film Academy\".\nI suoi primi lavori sono nel 1995: \"Re cervo\" di Carlo Gozzi, regia di Valerio Binasco, \"Lungo pranzo di Natale\" di Thornton Wilder, e \"La scuola delle mogli\" di Moli\u00e8re, entrambi diretti da Cristina Pezzoli. Nel 1996 partecipa a \"Quer pasticciaccio brutto de via Merulana\", regia di Luca Ronconi, tratto dall'omonimo romanzo di Carlo Emilio Gadda. Nel 1997 \u00e8 protagonista in \"Tutto a posto\" e l'anno seguente in \"Piccole anime\", diretti da Giacomo Ciarrapico con cui debutta sul grande schermo con l'opera prima \"Piccole anime\" (1998). Sempre in teatro, nel 1999 \u00e8 protagonista in \"Natalia\", regia di Valerio Binasco, e nel 2001 ne \"Il pergolato di tigli\", regia di Sara Bertel\u00e0, \u00e8 assistente alla regia ne \"Il gabbiano\" di Anton \u010cechov, diretto da Valerio Binasco.\nTra il 2001 e il 2002 \u00e8 protagonista di alcuni cortometraggi: \"Always\" di Kyle A. Langenbach, \"Dentro e fuori\" di Giacomo Ciarrapico, \"Le ore piccole\" di Natalia Fago e \"Appuntamento al buio\" di Herbert Simone Paragnani, presentato al \"Festival di Berlino\" del 2002. Inoltre nel 2001 dirige il cortometraggio \"Maria\", in cui la protagonista \u00e8 Ketty Di Porto. Nel 2002 appare nell'episodio \"Padri\" della serie televisiva \"Carabinieri\", diretta da Raffaele Mertes e trasmessa da Canale 5. Il 9 marzo 2003 debutta su Rai Uno come protagonista della miniserie televisiva in due puntate, \"Un posto tranquillo\", regia di Luca Manfredi.\nAncora su Canale 5, appare nel ruolo di \"Beppo\" nella serie \"Elisa di Rivombrosa\" (2003), regia di Cinzia TH Torrini. Dal 16 marzo 2003 ritorna su Rai Uno come protagonista, insieme a Margot Sikabonyi, della terza stagione di \"Un medico in famiglia\". Sar\u00e0 ancora presente come \"Guido Zanin\", il ruolo da lui interpretato, nella quarta stagione in onda nel 2004, ma rinuncia a girare la quinta. Sempre nel 2003 \u00e8 protagonista del videoclip \"La verit\u00e0 sul tennis\" dei Virginiana Miller. Tra il 2003 e il 2004 conduce il reality show di Rai 3, di cui \u00e8 uno degli autori, \"Super Senior\", regia di Andrea Salvadore. Nel 2004 gira la miniserie in due puntate, \"Il mistero di Julie\", andata in onda il 2 e 3 gennaio 2005 su Rai Uno.\nTra il 2004 e il 2005 gira la miniserie in quattro puntate, \"La moglie cinese\", trasmessa a maggio del 2006 da Rai Uno. Dopo un periodo di allontanamento dal set, gira la sit-com \"Radio Sex\", prodotta da Magnolia e trasmessa dal 25 maggio 2006 su Alice Home TV e in seguito sul canale satellitare SKY Show. \"Radio Sex\", la prima sit-com trasmessa in Italia via internet, \u00e8 una sketch comedy in 150 episodi di circa 5 minuti ciascuno, diretta da Alessandro Baracco. In \"Radio Sex 2\" \u00e8 presente solo nel primo episodio.\nGira il film \"SoloMetro\", opera prima di Marco Cucurnia, in cui lavora con, tra gli altri, Michele Placido. Il film, uscito nelle sale il 20 luglio 2007, viene presentato in anteprima nello stesso mese all\"'Ischia Global Film &amp; Music Fest\". Sempre nel 2006 gira l'opera prima di Angelo Frezza, \"Sweet Sweet Marja\". Il film, tratto dal cortometraggio \"La piantina\" (2000), diretto anch'esso da Angelo Frezza, esce nelle sale la settimana successiva all'uscita di \"SoloMetro\". Inoltre gira, per la televisione svizzera italiana (TSI), il film televisivo \"Roulette\", tratto liberamente dal romanzo \"Bianco giorno offeso\" di Elvira Dones e diretto da Mohammed Soudani, uscito anche nelle sale cinematografiche della Svizzera italiana il 18 gennaio 2008.\nTra il 2006 e il 2007 gira la sit-com in 14 episodi, \"Boris\", diretta da Luca Vendruscolo, il cui episodio pilota, con il titolo provvisorio \"Sampras\", viene presentato in anteprima nel corso della prima edizione della \"Festa del Cinema di Roma\" (2006). \"Boris\", in onda dal 16 aprile 2007 sul canale Fox di Sky, \u00e8 la prima sit-com girata in Italia per Fox International Channels Italy. Dal 18 dicembre 2009 viene ritrasmessa, questa volta in chiaro, dal canale digitale terrestre di SKY, Cielo.\nNel 2009 \u00e8 protagonista del film televisivo di Canale 5, \"Un amore di strega\", diretto da Angelo Longoni, con Alessia Marcuzzi, e gira la terza stagione della sit-com \"Boris\", diretta da Davide Marengo e trasmessa dal 1\u00ba marzo del 2010 da FX. Inoltre ritorna su Rai Uno con la sesta stagione della serie \"Un medico in famiglia\" ed \u00e8 presente nel videoclip \"Let Me Be\" dei Waines, diretto da Corrado Fortuna che ha vinto, come migliore regista, il \"Premio Italiano Videoclip Indipendente\" al \"Meeting degli Indipendenti: Festival della Produzione Musicale e Culturale Indipendente Italiana\". Dal 6 gennaio 2010, giorno della prima nazionale al Teatro Massimo di Cagliari, ritorna a recitare in teatro, andando in tourn\u00e9e con lo spettacolo \"Dona Flor e i suoi due mariti\", liberamente tratto dal \"romanzo omonimo\" di Jorge Amado, con Caterina Murino e Paolo Calabresi. Nel 2010 interpreta la parte di Giulio Cesare \"tifoso della Juventus\" nello spot pubblicitario commissionato della societ\u00e0 calcistica bianconera per promuovere la costruzione del nuovo stadio di propriet\u00e0, pronto nel 2011.\nNel 2014 \u00e8 nel cast di \"Smetto quando voglio\" insieme a Edoardo Leo, Valerio Aprea e Paolo Calabresi, a cui seguiranno nel 2017 \"Smetto quando voglio - Masterclass\" e \"Smetto quando voglio - Ad honorem\".\nSeguono le commedie \"Confusi e felici\", \"Sei mai stata sulla Luna?\" e \"Cristian e Palletta contro tutti\". Nel 2015 \u00e8 uno dei protagonisti della fiction di successo \"Tutto pu\u00f2 succedere\", in cui interpreta Alessandro Ferraro. Nel 2017 \u00e8 l'amante di Ambra Angiolini in \"Terapia di coppia per amanti\" e l'anno successivo l'insegnante di dizione Luca, bloccato nelle grinfie della mafia, comicamente rappresentata da Nino Frassica in \"Uno di famiglia\". \nNel mese di dicembre 2020 gli viene conferito il Premio Vincenzo Crocitti International nella categoria \"Professionisti in carriera\"."}
{"id": "358872", "revid": "287204", "url": "https://it.wikipedia.org/wiki?curid=358872", "title": "Forma antihermitiana", "text": ""}
{"id": "358873", "revid": "599", "url": "https://it.wikipedia.org/wiki?curid=358873", "title": "Forma sesquilineare simmetrica", "text": ""}
{"id": "358875", "revid": "599", "url": "https://it.wikipedia.org/wiki?curid=358875", "title": "Forma sesquilineare antisimmetrica", "text": ""}
{"id": "358876", "revid": "436907", "url": "https://it.wikipedia.org/wiki?curid=358876", "title": "Drawing Restraint 9 (album)", "text": "Drawing Restraint 9 \u00e8 un album di Bj\u00f6rk del 2005.\n\u00c8 la colonna sonora di \"Drawing Restraint 9\", film sperimentale, ambientato in Giappone, del regista Matthew Barney (ricordato in particolare per il fortunato ciclo \"Cremaster\").\nLa colonna sonora \u00e8 affidata da Matthew alla sua compagna, la cantante islandese Bj\u00f6rk, che presta la sua collaborazione anche come interprete del film.\nQuesta colonna sonora risulta il lavoro pi\u00f9 impersonale della discografia di Bj\u00f6rk (\u00e8 anche il suo primo album il cui titolo \u00e8 composto da pi\u00f9 di una parola): la cantante islandese presta la voce, fondamentale negli altri album, in soli tre brani (\"Bath\", \"Storm\" e \"Cetacea\"). In veste di produttrice del disco collabora per\u00f2 a tutte le canzoni, addirittura scrivendo lei stessa la musica per lo strumento caratteristico dell'album, lo Sho, particolarissimo strumento dalle sole tre note, suonato da Mayumi Miyata.\n\u00c8 proprio lo sho che la stessa Bj\u00f6rk sceglie come simbolo della sua opera, poich\u00e9 questo strumento \u00e8 tradizionalmente giapponese, ma non certo famoso quanto altre caratteristiche del Giappone, largamente pubblicizzate e sfruttate a fini commerciali: \"Drawing Restraint 9\" vuole mostrare il lato pi\u00f9 profondo, sconosciuto alle masse, del Giappone, filtrato attraverso occhi ovviamente criticabili (ricordiamo fra tutti il pezzo di teatro N\u014d di nove minuti costituito da \"Holographic Entrypoint\").\nIn \"Drawing Restraint 9\" Bj\u00f6rk sembra quindi riportare in musica non le sue emozioni, bens\u00ec quelle del compagno e del suo film. \nQueste emozioni, nel 2005, data di uscita sia del film che della musica, sono state spesso criticate fortemente, definite indecifrabili, tanto da apparire anche ad attente analisi senza senso. Altri, invece, hanno accolto con sufficienza o poco pi\u00f9 questi sperimentali lavori.\nAltri infine hanno acclamato quest'ultimo lavoro di Bj\u00f6rk come il continuo della via intrapresa con \"Med\u00falla\" (album precedente a questo, nel quale gli strumenti vengono quasi del tutto omessi) per le atmosfere cupe ed eteree, vedendovi per\u00f2 anche una svolta: il ritorno agli strumenti (vi sono brani completamente strumentali: \"Ambergris March,\" il trio \"Hunter Vessel, Shimenawa, Vessel Shimenawa\" e \"Antarctic Return\")."}
{"id": "358879", "revid": "14691", "url": "https://it.wikipedia.org/wiki?curid=358879", "title": "Ave verum Corpus", "text": ""}
{"id": "358884", "revid": "838137", "url": "https://it.wikipedia.org/wiki?curid=358884", "title": "Unione Cristiano-Sociale in Baviera", "text": "L'Unione Cristiano-Sociale in Baviera (CSU, in tedesco ) \u00e8 un partito politico cristiano democratico tedesco.\nStoria.\nOpera esclusivamente in Baviera, mentre il partito fratello, la CDU, \u00e8 presente invece negli altri stati federati della Germania (\"L\u00e4nder\"). Le basi ideologiche della CSU vennero tracciate da Franz Josef Strau\u00df, sebbene fosse troppo giovane per diventare leader del partito, che era l'erede del Partito Popolare Bavarese. La CSU \u00e8 un partito conservatore.\nLa CSU ha governato in Baviera fin dalle origini, tanto da guadagnarsi l'appellattivo di \u00abpartito egemone\u00bb: sono stati esponenti della CSU tutti i Primi Ministri bavaresi dal 1957 ad oggi (e gi\u00e0 dal 1946 al 1954); e la CSU ha avuto da sola la maggioranza assoluta nel Parlamento bavarese dalle elezioni del 1962 fino a prima di quelle del 2008. Dopo le elezioni del 2018, governa la Baviera in coalizione con i Liberi Elettori. Questo livello di dominio \u00e8 unico nel panorama politico tedesco del dopoguerra. Nonostante l'apparente \"separazione\" dalla CDU presente nel resto della Germania, la CSU \u00e8 rappresentata unitamente con la CDU nel Bundestag (il Parlamento federale tedesco)."}
{"id": "358887", "revid": "92723", "url": "https://it.wikipedia.org/wiki?curid=358887", "title": "Ave Verum Corpus (testo)", "text": "L'Ave Verum Corpus, o semplicemente \"Ave Verum\", \u00e8 un inno eucaristico che viene fatto risalire a una poesia del XIV secolo. L'inno riguarda il credo cattolico della presenza del corpo di Ges\u00f9 Cristo nel sacramento dell'eucaristia; il significato italiano del titolo \u00e8 \"Salve, Vero Corpo\".\nVersioni in musica.\nQuesto testo \u00e8 stato musicato da numerosi compositori; fra le numerose versioni, quella pi\u00f9 celebre \u00e8 l'opera K.618 di Wolfgang Amadeus Mozart. Il testo \u00e8, inoltre, inserito all'interno della canzone \"Don Salvat\u00f3\" di Enzo Avitabile."}
{"id": "358889", "revid": "14691", "url": "https://it.wikipedia.org/wiki?curid=358889", "title": "Ave verum Corpus (Mozart)", "text": ""}
{"id": "358895", "revid": "14691", "url": "https://it.wikipedia.org/wiki?curid=358895", "title": "K618", "text": ""}
{"id": "358896", "revid": "287204", "url": "https://it.wikipedia.org/wiki?curid=358896", "title": "Dustil Onasi", "text": ""}
{"id": "358900", "revid": "712828", "url": "https://it.wikipedia.org/wiki?curid=358900", "title": "Remoto", "text": ""}
{"id": "358907", "revid": "588863", "url": "https://it.wikipedia.org/wiki?curid=358907", "title": "Tensore di curvatura di Ricci", "text": "In geometria differenziale il tensore di Ricci \u00e8 un tensore che misura la curvatura di una variet\u00e0 riemanniana. Si ottiene contraendo due indici del tensore di Riemann. Il tensore di Ricci, che deve il suo nome a Gregorio Ricci Curbastro, \u00e8 un ingrediente dell'equazione di campo di Einstein ed \u00e8 quindi importante per la formulazione della relativit\u00e0 generale.\nIl tensore di Ricci \u00e8 un tensore simmetrico di tipo (0,2), come il tensore metrico. Il tensore misura il modo in cui il volume varia localmente rispetto all'usuale volume di uno spazio euclideo.\nDefinizione.\nSia formula_1 una variet\u00e0 riemanniana o una pi\u00f9 generale variet\u00e0 differenziabile dotata di una connessione formula_2.\nDefinizione come contrazione.\nIl tensore di Ricci \u00e8 il campo tensoriale definito contraendo due indici del tensore di Riemann nel modo seguente:\nformula_3\nSi tratta dell'unica contrazione che pu\u00f2 dare un tensore non-nullo (altre possibilit\u00e0 danno un tensore nullo a causa delle simmetrie del tensore di Riemann). Per distinguerlo dal tensore di Riemann, nella notazione senza indici \u00e8 a volte indicato con il simbolo formula_4.\nCon i simboli di Christoffel.\nIn termini dei simboli di Christoffel, il tensore di curvatura di Ricci ha la forma seguente:\nPropriet\u00e0 algebriche.\nTensore simmetrico.\nIl tensore di Ricci di una variet\u00e0 riemanniana, pseudoriemanniana o di una pi\u00f9 generale connessione senza torsione \u00e8 un tensore simmetrico:\nLa simmetria \u00e8 una conseguenza della prima identit\u00e0 di Bianchi.\nIl tensore di Ricci di una variet\u00e0 (pseudo-)riemanniana \u00e8 quindi simmetrico di ordine (0,2), come il tensore metrico formula_7. Si tratta quindi di una forma bilineare simmetrica definita su ogni spazio tangente. Confrontare il tensore di Ricci con il tensore metrico \u00e8 quindi un'operazione naturale, che ha dato luogo (fra le altre cose) in fisica alla formulazione dell'equazione di campo di Einstein e in matematica alla soluzione della congettura di Poincar\u00e9.\nCome tutte le forme bilineari simmetriche, il tensore di Ricci \u00e8 determinato dalla forma quadratica associata, e quindi dai valori che la funzione\nassume sulla sfera dei vettori di norma unitaria dello spazio tangente.\nVariet\u00e0 di Einstein.\nIn una variet\u00e0 riemanniana, se la funzione\n\u00e8 costante su tutti i vettori di lunghezza unitaria, allora il tensore di Ricci \u00e8 un multiplo del tensore metrico\ne la variet\u00e0 \u00e8 detta variet\u00e0 di Einstein.\nRicci e Riemann.\nIl tensore di Ricci determina il tensore di Riemann di una variet\u00e0 riemanniana avente dimensione 2 o 3. In dimensione pi\u00f9 alta questo non \u00e8 pi\u00f9 vero: ad esempio, esistono variet\u00e0 Ricci-piatte (cio\u00e8 con tensore di Ricci nullo) che non sono per\u00f2 Riemann-piatte (il tensore di Riemann non si annulla).\nPropriet\u00e0 geometriche.\nMedia delle curvature sezionali.\nLe curvature sezionali di una variet\u00e0 riemanniana determinano il tensore di Riemann e conseguentemente anche il tensore di Ricci. D'altra parte, il tensore di Ricci fornisce una media delle curvature sezionali lungo rette. Pi\u00f9 precisamente, sia formula_11 un vettore tangente di lunghezza unitaria. Il numero\n\u00e8 la media delle curvature sezionali dei piani passanti per formula_11, moltiplicata per formula_14.\nDistorsione del volume.\nIl tensore di Ricci misura il modo in cui la forma volume della variet\u00e0 differisce localmente dall'usuale forma volume euclidea. In una carta determinata da coordinate geodetiche intorno ad un punto, il tensore metrico \u00e8 bene approssimato dalla metrica Euclidea, nel senso che vale la formula\nIn queste coordinate, la forma volume ha la forma seguente.\nQuindi nelle direzioni formula_11 in cui il tensore di Ricci \u00e8 positivo (cio\u00e8 formula_18) il volume \u00e8 contratto rispetto al volume euclideo. In altre parole, la mappa esponenziale contrae il volume in queste direzioni.\nDefinizioni correlate.\nCurvatura di Ricci positiva o negativa.\nSe la funzione\n\u00e8 positiva, negativa, non-negativa, ecc. per tutti i vettori di lunghezza unitaria, allora la variet\u00e0 \u00e8 detta \"a curvatura di Ricci positiva, negativa, non-negativa\", etc. Se la funzione \u00e8 nulla, allora il tensore di Ricci \u00e8 ovunque nullo, e la variet\u00e0 \u00e8 detta \"Ricci-piatta\".\nCurvatura scalare.\nIl tensore di Ricci \u00e8 l'unico tensore non nullo ottenuto contraendo due indici del tensore di Riemann. A loro volta, i due indici del tensore di Ricci possono essere contratti ed il risultato \u00e8 la curvatura scalare\nLa curvatura scalare \u00e8 quindi la traccia del tensore di Ricci.\nA volte \u00e8 utile una versione del tensore di Ricci avente traccia nulla. Si tratta del tensore seguente\nottenuto togliendo al tensore di Ricci la sua traccia, divisa per la dimensione formula_22. Questo tensore \u00e8 effettivamente a traccia nulla, vale cio\u00e8 la relazione\nIn dimensione formula_22 maggiore o uguale a tre, il tensore formula_25 \u00e8 ovunque nullo se e solo se formula_26, cio\u00e8 se la variet\u00e0 \u00e8 una variet\u00e0 di Einstein.\nTensore di Einstein.\nIl tensore di Einstein \u00e8 definito come\nDove R \u00e8 la curvatura scalare. Il tensore di Einstein \u00e8 uno degli ingredienti principali dell'equazione di campo di Einstein. La propriet\u00e0 cruciale di questo tensore \u00e8 l'identit\u00e0\nconseguenza della seconda identit\u00e0 di Bianchi."}
{"id": "358908", "revid": "729019", "url": "https://it.wikipedia.org/wiki?curid=358908", "title": "Sojuz 30", "text": "Sojuz 30 \u00e8 la denominazione di una missione della navicella spaziale Sojuz verso la stazione spaziale sovietica Saljut 6 (DOS 5). Si tratt\u00f2 del ventinovesimo volo equipaggiato di questa capsula, del quarantanovesimo volo nell'ambito del programma Sojuz sovietico nonch\u00e9 del sesto volo equipaggiato verso la predetta stazione spaziale (il quinto equipaggiato - a causa dell'insuccesso della Sojuz 25 - che riusc\u00ec effettivamente a svolgere la manovra di aggancio con conseguente visita e soggiorno all'interno della stazione stessa). Miroslav Hermaszewski sar\u00e0 il primo cittadino polacco a volare nello spazio a bordo di questa navicella facente parte del programma Intercosmos.\nMissione.\nCon il lancio della Sojuz 30 venne portato nello spazio il secondo \"Intercosmonauta\" che visit\u00f2 la stazione spaziale Saljut 6: il polacco Miroslav Hermaszevski. Comandante della missione fu l'esperto P\u00ebtr Klimuk, gi\u00e0 volato nello spazio a bordo della Sojuz 13 e Sojuz 18. I due pertanto formarono il terzo \u201eequipaggio ospite\u201c della stazione spaziale sovietica. Pertanto questa missione a volte viene anche catalogata sotto la denominazione di Saljut 6 EP-3 (in russo \"\u042d\u043a\u0441\u043f\u0435\u0434\u0438\u0446\u0438\u044f \u043f\u043e\u0441\u0435\u0449\u0435\u043d\u0438\u044f 3\" - equipaggio ospite 3). La missione stessa assunse una grande importanza dal punto di vista politico, in particolar modo sullo sfondo dell'opinione pubblica polacca che stava diventando sempre pi\u00f9 antisovietica ed anticomunista in generale.\nLe missioni Intercosmos si svolgevano seguendo uno schema per lo pi\u00f9 unitario. Non poteva infatti mai mancare la trasmissione in diretta del lancio e l'apoteosi di ogni missione, cio\u00e8 il collegamento con i capi dello Stato con conseguente trasmissioni di saluti e messaggi d'augurio ai compaesani. Inoltre vennero eseguite delle osservazioni e la registrazione di immagini fotografiche (anche di carattere multispettrale mediante la fotocamera \u201eMKF 6\u201c) sempre del paese d'origine dell'intercosmonauta ospite. Non potevano mancare le analisi di carattere medico-biologico e vari esperimenti con prodotti tipici del paese ospite. La visita degli ospiti era precedentemente stata programmata di una durata di circa 7 giorni e 21,5 ore (con una tolleranza di solo +/- un'ora!). La preparazione a questa missione non impegnava un periodo prolungato, dato che vennero impegnati quasi esclusivamente piloti militari precedentemente addestrati nell'Unione Sovietica e pertanto padroneggianti la lingua russa.\nUlteriori dati di volo.\nI parametri sopra elencati indicato i dati pubblicati immediatamente dopo il termine della fase di lancio. Le continue variazioni ed i cambi di traiettoria d'orbita sono dovute alle manovre di aggancio. Pertanto eventuali altre indicazioni risultanti da fonti diverse sono probabili ed attendibili in considerazione di quanto descritto."}
{"id": "358913", "revid": "436907", "url": "https://it.wikipedia.org/wiki?curid=358913", "title": "Telegram (Bj\u00f6rk)", "text": "Telegram (One Little Independent, 1996) \u00e8 un album di remix, che ripropone i brani dell'art pop sofisticato di \"Post\", album precedente della cantante islandese Bj\u00f6rk.\nFra le collaborazioni pi\u00f9 importanti ricordiamo quella del Brodsky Quartet, i cui violini danno vita ad una versione pi\u00f9 \"classicheggiante\" e drammatica di \"Hyperballad\". La foto di copertina \u00e8 del fotografo giapponese Nobuyoshi Araki.\nTracce.\nI brani di \"Telegram\" sono tutti remixati, fatta eccezione per \"I Miss You\" presente anche in versione originale oltre che rielaborata, e l'inedita \"My Spine\""}
{"id": "358917", "revid": "2103", "url": "https://it.wikipedia.org/wiki?curid=358917", "title": "Enciclopedia Galattica", "text": ""}
{"id": "358919", "revid": "4711", "url": "https://it.wikipedia.org/wiki?curid=358919", "title": "St. Nazaire", "text": ""}
{"id": "358947", "revid": "115626442", "url": "https://it.wikipedia.org/wiki?curid=358947", "title": "Resistenza ceca", "text": "La resistenza ceca \u00e8 il movimento di resistenza attivo durante la seconda guerra mondiale nel territorio dell'attuale Repubblica Ceca, che al tempo costituiva il Protettorato di Boemia e Moravia sotto il controllo tedesco.\nSi tratta di un movimento scarsamente documentato, in parte dovuto alle sue piccole dimensioni e in parte dovuto alla politica nazista che annientava qualsiasi opposizione. Nei primi giorni della guerra, la popolazione ceca partecip\u00f2 al boicottaggio dei trasporti pubblici e ci furono sporadici appelli per dimostrazioni di massa in segno di protesta. Gli studi sul comportamento del popolo cecoslovacco durante la guerra generalmente concordano sul fatto che i Cechi impararono ad adattarsi piuttosto che a resistere.\nLo storico Radom\u00edr V. Luza divide la resistenza ceca in due fasi distinte. Durante la prima fase, che dur\u00f2 fino al 1942, la resistenza concentr\u00f2 la sua attenzione sulla creazione di reti e servizi affidabili d'informazione, l'impegno in azioni su piccola scala e la creazione di una stampa clandestina per diffondere le informazioni. Dopo la liquidazione di questa prima fase, sorse una seconda fase verso la fine del 1944 come un'onda di rivolte popolari diffuse in tutta l'Europa centrale e orientale. Questa fase ebbe una diffusione pi\u00f9 spontanea, ispirata dall'avanzata degli eserciti alleati sia ad ovest che ad est.\nSecondo lo storico ceco Vojtech Mastn\u00fd, i tedeschi impiegarono poche truppe nel Protettorato di Boemia e Moravia (come fu chiamato il territorio ceco occupato) perch\u00e9 \"l'atteggiamento della gente non giustific\u00f2 mai alcun sensibile incremento del numero di soldati\". La tesi centrale della sua analisi nel suo libro \"I Cechi sotto il dominio nazista: il fallimento della resistenza nazionale\" \u00e8 che \"i Cechi non riuscirono a contrastare le autorit\u00e0 naziste con una efficace resistenza. Dal 1942, la resistenza ceca fu distrutta e non svolse mai un ruolo significativo fino alla fine della guerra\".\nConsolidamento dei gruppi della resistenza: \u00daVOD.\nLa rete della resistenza esistente nei primi anni della guerra fu sotto il controllo del presidente cecoslovacco Edvard Bene\u0161, che coordinava le attivit\u00e0 della resistenza dal suo esilio a Londra. Durante l'oppressione tedesca, i principali gruppi della resistenza serrarono i loro ranghi sotto il Comando Centrale della Resistenza Nazionale, o \u00daVOD. Funzion\u00f2 da intermediario clandestino tra Bene\u0161 e il Protettorato ed esistette per tutto il 1941. Il suo obiettivo di lungo termine era quello di funzionare da governo ombra fino alla liberazione della Cecoslovacchia dai nazisti.\nI tre principali gruppi della resistenza che si consolidarono sotto l'\u00daVOD erano il \"Centro Politico\" (\"Politick\u00e9 \u00fastred\u00ed\", P\u00da), il \"Comitato per la Petizione 'Noi rimaniamo fedeli\"' (PVVZ) e la \"Difesa della Nazione\" (\"Obrana n\u00e1roda\", ON). Questi gruppi erano tutti democratici, al contrario del quarto gruppo ufficiale della resistenza, il Partito Comunista della Cecoslovacchia (\"Komunistick\u00e1 strana \u010ceskoslovenska\", KS\u010c). Parecchi dei suoi membri erano ex-ufficiali del disciolto esercito cecoslovacco. Nel 1941, lo \u00daVOD approv\u00f2 la piattaforma politica delineata dal gruppo di sinistra PVVZ, intitolata \"Per la libert\u00e0: in una nuova repubblica cecoslovacca\". In questa piattaforma, lo \u00daVOD procamava la sua lealt\u00e0 agli ideali di democrazia del primo presidente Tom\u00e1\u0161 Masaryk, auspicava l'istituzione di una repubblica con caratteri socialisti e chiedeva a tutti coloro che erano in esilio di stare al passo con le riforme socialiste in patria.\nIn aggiunta ai suoi compiti di intermediario tra Londra e Praga, lo \u00daVOD fu anche responsabile della trasmissione di informazioni e referti militari, principalmente con l'uso di una stazione radio clandestina, che poteva raggiungere tutta la popolazione ceca. Per\u00f2 lo \u00daVOD divenne noto per trasmettere rapporti scorretti o false informazioni, qualche volta intenzionalmente. Bene\u0161 spesso spingeva lo \u00daVOD a trasmettere falsi rapporti ottimistici sulla situazione militare per sollevare il morale o per incoraggiare una maggior diffusione della resistenza.\nLo \u00daVOD serviva come principale aiuto per Bene\u0161, ma talvolta si allontanava dai suoi compiti. Durante l'estate del 1941, lo \u00daVOD rifiut\u00f2 la proposta di Bene\u0161 per una parziale espulsione dei tedeschi dei Sudeti dopo la fine della guerra e chiese invece che l'espulsione fosse totale. Su questo punto, lo \u00daVOD riusc\u00ec a far cambiare idea a Bene\u0161.\n\u00daVOD e Partito Comunista della Cecoslovacchia (KS\u010c).\nI rapporti tra \u00daVOD e KS\u010c furono un aspetto importante dei suoi compiti quotidiani, in quanto le relazioni Sovietico-Ceche divennero una parte centrale nei piani della resistenza. L'invasione tedesca dell'Unione Sovietica nel giugno 1941 segn\u00f2 un punto di svolta nelle relazioni tra cechi e sovietici. Prima dell'invasione, \"l'obiettivo principale dei comunisti era fermare la guerra imperialista\" ed era spesso solidale con gli operai tedeschi del Reich. Dopo l'invasione, la resistenza inizi\u00f2 a contare sul sostegno comunista sia dentro la Cecoslovacchia che a Mosca. In una trasmissione da Londra il 24 giugno 1941, attraverso lo \u00daVOD, Bene\u0161 inform\u00f2 il suo paese che \"le relazioni tra i nostri due Stati sono ritornate alla situazione precedente Monaco e alla vecchia amicizia\".\nAnche se il KS\u010c non faceva ufficialmente parte dello \u00daVOD e manteneva la sua indipendenza organizzativa, tuttavia incitava all'unit\u00e0 d'azione fra tutte le forze antifasciste. I dirigenti del KS\u010c inoltre si ingraziavano lo \u00daVOD aiutandolo a mantenere intatte le relazioni ceco-sovietiche. Bene\u0161 spesso usava i dirigenti del KS\u010c per organizzare degli incontri a Mosca allo scopo di incrementare le relazioni ceco-sovietiche. Ci sono prove che lo \u00daVOD possa aver avvertito i russi dell'imminente invasione tedesca nell'aprile del 1941. Nel marzo 1941, Bene\u0161 ricevette un rapporto che parlava di rinforzi alle truppe tedesche sulla frontiera con l'URSS. In base alle sue memorie, egli pass\u00f2 immediatamente queste informazioni agli americani, ai britannici e ai sovietici. Anche il destino del KS\u010c fu strettamente legato con quello dello \u00daVOD: infatti anch'esso fu praticamente annientato dopo l'assassinio di Reinhard Heydrich, e non riusc\u00ec a ricostituirsi fino al 1944.\nLa resistenza ceca e l'assassinio di Reinhard Heydrich.\nL'atto pi\u00f9 famoso della resistenza ceca, l'assassinio di Reinhard Heydrich il 27 maggio 1942 (vedere Operazione Anthropoid), fu paradossalmente anche la fine della resistenza stessa e dello \u00daVOD. In molti modi, la fine dello \u00daVOD fu anticipata dalla nomina di Heydrich come \"Reichsprotektor\" di Boemia e Moravia nell'autunno del 1941. Dalla fine di settembre, Heydrich aveva gi\u00e0 organizzato l'arresto di quasi tutti i membri dello \u00daVOD e riusc\u00ec a interrompere tutti i collegamenti tra lo \u00daVOD e Londra.\nSi pensa che la reazione nazista abbia effettivamente posto fine ad ogni movimento di resistenza dopo il 1942. I nazisti attuarono una terribile vendetta e rasero al suolo i due villaggi di Lidice e Le\u017e\u00e1ky. Nell'ottobre del 1942, 1.331 persone furono condannate a morte dai tribunali nazisti nel Protettorato, un migliaio di ebrei furono mandati da Praga direttamente al campo di concentramento di Mauthausen e altre 252 persone furono mandate anch'esse a Mauthausen per il coinvolgimento nell'assassinio. Infine, anche gli ultimi membri superstiti dello \u00daVOD vennero arrestati.\nR.J. Crampton scrive che dopo l'assassinio di Heydrich, \"non ci fu pi\u00f9 alcun rilevante atto di resistenza e da allora in poi non fu pi\u00f9 necessario disporre di truppe nel Protettorato oltre il minimo dovuto\". L'opinione di Mastn\u00fd \u00e8 molto simile: \"la memoria della \"Heydrichi\u00e1da\", come la gente chiam\u00f2 le settimane seguenti la morte del tiranno, fu un potente deterrente ad ogni possibile rinascita dell'opposizione. Con la sua morte, Heydrich realizz\u00f2 la sua pi\u00f9 importante ambizione: la pacificazione del Protettorato\"."}
{"id": "358952", "revid": "125382271", "url": "https://it.wikipedia.org/wiki?curid=358952", "title": "Nikki Sixx", "text": "Sixx \u00e8 il leader e membro fondatore dei M\u00f6tley Cr\u00fce, uno dei gruppi pi\u00f9 importanti del panorama hair metal della Los Angeles anni ottanta. Inoltre \u00e8 membro del gruppo , nato nel 2007, di cui \u00e8 il fondatore insieme a James Michael e DJ Ashba.\nBiografia.\nFiglio di Deana Richards e Franklin Carlton Serafino Feranna Sr.; la madre era una corista che ha collaborato con Mitzi Gaynor, Count Basie, Nelson Riddle e Frank Sinatra. Il padre, originario di Calascibetta (Sicilia), abbandon\u00f2 la famiglia quando Nikki aveva solo quattro anni. Ebbe un'infanzia molto travagliata causata dai continui spostamenti dovuti al lavoro della madre. Pass\u00f2 i primi anni della sua vita a Los Angeles, spostandosi poi verso il lago Tahoe. Visse con i nonni in Messico (ricordato da Nikki come il periodo pi\u00f9 bello della sua infanzia), nell'Idaho, in Texas (El Paso), in Nuovo Messico (Anthony), e ancora nell'Idaho.\nRitorna dalla madre (che nel frattempo si era trasferita a Seattle) ma la convivenza dura qualche giorno. Nikki ritorna dai nonni, ma anche in questo caso sar\u00e0 per poco. L'eco del movimento musicale che si sta creando in quel periodo a Los Angeles convince il\ngiovane Nikki a partire.\nMilit\u00f2 in formazioni pi\u00f9 o meno ambiziose come i Sister (con il futuro \"leader\" degli W.A.S.P. Blackie Lawless) e i Soul Garden, fino alla prima esperienza significativa con i London (sempre con Blackie Lawless). In quel periodo incontr\u00f2 Tommy Lee (batterista dei Suite 19) e tramite un annuncio scovarono il chitarrista Mick Mars (ex White Horse e Vendetta). In seguito si aggiunse Vince Neil alla voce. Nacquero cos\u00ec i M\u00f6tley Cr\u00fce.\nDopo anni di eccessi di droga e sconvolgimenti della band, Nikki trova la felicit\u00e0 personale nel matrimonio con l'attrice Donna D'Errico, dalla quale ha divorziato nel maggio 2006. Prima di Donna, Nikki \u00e8 stato sposato circa 7 anni con la playmate Brandi Brandt. Si dice sia stato proprio Nikki ad introdurre Robbin Crosby, chitarrista dei Ratt, alla droga, la quale lo porter\u00e0 alla morte per overdose da eroina nel 2002 (anche se da tempo gravemente malato di AIDS). Comunque sia, Robbin Crosby era molto amico di Nikki, e la droga e la malattia non sono state certamente opera esclusiva dal bassista dei Crue, quantopi\u00f9 risultato di debolezze peculiari dello stesso Crosby, probabilmente meno forte caratterialmente dell'amico Sixx, il quale invece affront\u00f2 con successo una lunga cura disintossicante.\nNikki ha 5 figli: Gunner, Decker e Storm frutto del matrimonio con Brandy Brant, Frankie Jean nata dal secondo matrimonio con Donna D'Errico. \nE ultima arrivata a casa Sixx, Ruby Sixx (27 luglio 2019), nata dal matrimonio con Courtney Bingham, sposati nel 2014. Da ricordare nel 2002 la collaborazione con il chitarrista Tracii Guns, che diede alla luce il progetto Brides of Destruction. Nikki \u00e8 anche un disegnatore di vestiti e testimonial di una linea di occhiali da sole.\nIl 21 agosto 2007 esce l'album ispirato a \"Heroin Diaries\", libro scritto da Nikki sui suoi trascorsi da tossicodipendente; il primo singolo tratto \u00e8 Life is Beautiful. L'album \u00e8 stato scritto dal bassista con collaborazioni esterne al gruppo dei Motley Crue. Il libro \u00e8 invece uscito nel mese di settembre 2007. Nel marzo del 2008 si fidanza ufficialmente con la tatuatrice californiana Kat Von D, che frequentava dall'estate dell'anno prima.\nIl 24 gennaio 2010 rende pubblica la separazione da Kat Von D, per motivi che restano personali. Nel febbraio dello stesso anno trasmette lo show radiofonico \"Sixx Sence\", che va in onda su Premiere Radio Networks. Nel settembre 2010 \u00e8 uscita l'edizione tradotta in italiano del libro \"The Heroin Diaries\" per Chinaski Edizioni, che ne ha acquistato i diritti dalla Simon &amp; Schuster. Nel 2011 \u00e8 uscito l'album \"This Is Gonna Hurt\". Insieme a quest'ultimo album, viene pubblicato anche un libro omonimo, che raccoglie delle fotografie di Nikki Sixx che tendono a mettere in luce la bellezza di uomini e donne normalmente considerati brutti o storpi."}
{"id": "358959", "revid": "1934238", "url": "https://it.wikipedia.org/wiki?curid=358959", "title": "Geografia dell'Estonia", "text": "LEstonia \u00e8 situata su una sorta di penisola nella parte orientale del mar Baltico, a nord del paese si trova il golfo di Finlandia e a ovest il golfo di Riga. Si trova compresa fra i 57\u00b03' e i 59\u00b05' di latitudine nord e i 21\u00b05' e 28\u00b01' di longitudine est. La sua capitale Tallinn si trova di fronte ad Helsinki in Finlandia, dalla quale dista solo 80 chilometri.\nDati generali.\nConfini.\nL'Estonia confina con la Lettonia per circa 339\u00a0km e con la Russia per 294\u00a0km, gran parte dei quali si trovano entro il Lago Peipsi.\nIl confine russo-estone, nella zona sudorientale del paese, non \u00e8 ancora stato riconosciuto dalle nazioni Russia ed Estonia. Quest'ultima, infatti, dal restauro della sua indipendenza nel 1991 con la fine dell'occupazione militare sovietica, rivendica come estone la citt\u00e0 di Pecory-Petseri ed il territorio circostante, ancora in territorio russo, ma, in forza del Trattato di Tartu del 1920, appartenente alla regione fisica estone.\nSuperficie.\nLa superficie complessiva del paese \u00e8 di \u00a0km\u00b2, dei quali \u00a0km\u00b2 sono costituiti da terra e \u00a0km\u00b2 da acqua dolce, nella superficie sono incluse le circa isole che si trovano a ridosso delle coste.\nIl 47% del territorio del paese \u00e8 coperto da foreste.\nMorfologia.\nL'Estonia \u00e8 un paese prevalentemente pianeggiante, a nord \u00e8 caratterizzato da dorsali di origine glaciale che si elevano per pochi metri al di sopra dei terreni paludosi, nella parte centrale del paese si ha la presenza di collinette di origine glaciale, morene di fondo che hanno dato luogo ai drumlins spesso paralleli che racchiudono numerosi laghi mentre la parte pi\u00f9 interna del paese, a sud-est \u00e8 ricca di colline originate dai depositi glaciali formatisi in occasione dei movimenti delle masse glaciali avutisi nel quaternario.\nL'altitudine media \u00e8 di soli s. l. m., il punto pi\u00f9 elevato \u00e8 il Suur Munam\u00e4gi, 317 m s.l.m. situato nella parte sud-orientale del paese.\nCoste e isole.\nIl paese ha uno sviluppo costiero di \u00a0km. Le coste sono frastagliate e a tratti scogliose con scarpate alte fino a 50\u00a0m. Al largo della costa vi sono numerosissime isole, oltre ; le due pi\u00f9 grandi sono Saaremaa (\u00a0km\u00b2) e Hiiumaa (989\u00a0km\u00b2).\nLa pi\u00f9 distante \u00e8 Ruhnu (11,90\u00a0km\u00b2).\nIdrografia.\nIn Estonia ci sono molte, anzi moltissime acque superficiali: oltre ai numerosi laghi (circa ), vi sono estese aree paludose e numerose piccole conche lacustri formatesi nell'ultima glaciazione. I fiumi sono numerosi, ma piuttosto corti e navigabili solo per brevissimi tratti.\nLaghi e fiumi.\nIn Estonia vi sono oltre laghi fra naturali e artificiali; il maggiore \u00e8 il Lago Peipsi (\u00a0km\u00b2) situato al confine orientale, il secondo \u00e8 il V\u00f5rtsj\u00e4rv (270\u00a0km\u00b2).\nI principali fiumi del paese sono il Narva e l'Emaj\u00f5gi.\nClima.\nIl clima del paese ha i caratteristici tratti del clima continentale comune all'Europa Centrale. \nLe temperature medie estive (luglio) vanno dai 16,3\u00a0\u00b0C sulle isole del Baltico ai 17,1\u00a0\u00b0C nell'interno mentre quelle invernali (febbraio) sono comprese fra i -3,5\u00a0\u00b0C delle isole e i -7,6\u00a0\u00b0C nell'interno. Le precipitazioni medie annue sono pari a 568\u00a0mm e il periodo pi\u00f9 piovoso \u00e8 intorno alla fine dell'estate."}
{"id": "358961", "revid": "1876278", "url": "https://it.wikipedia.org/wiki?curid=358961", "title": "Convenzione di Lom\u00e9", "text": "La Convenzione di Lom\u00e9 \u00e8 stato lo strumento di gestione del partenariato tra Comunit\u00e0 europee/Unione europea e Paesi ACP dal 1975 al 2000.\nLa Convenzione fu firmata a Lom\u00e9 nel febbraio 1975 ed \u00e8 stata rinnovata pi\u00f9 volte. Sarebbe pi\u00f9 corretto parlare di Convenzioni di Lom\u00e9, al plurale, poich\u00e9 la Convenzione \u00e8 stata rinnovata diverse volte: Lom\u00e9 II (1980), Lom\u00e9 III (1985), Lom\u00e9 IV (1990), Lom\u00e9 IV bis (1995). Nel 2000 la Convenzione \u00e8 stata sostituita dalla Convenzione di Cotonou.\nStoria.\nLom\u00e9 I.\nLa Convenzione di Lom\u00e9 prese il posto della Convenzione di Yaound\u00e9, che govern\u00f2 i rapporti tra le Comunit\u00e0 europee e le ex colonie dei loro stati membri tra il 1963 e il 1975. Da un lato essa costitu\u00ec la conseguenza dell'ingresso del Regno Unito nelle Comunit\u00e0 avvenuto nel 1973 e della necessit\u00e0 di coltivare i rapporti con le ex colonie britanniche. Dall'altro lato la Convenzione di Lom\u00e9 costitu\u00ec un tentativo di risposta alla creazione di un nuovo ordine economico internazionale invocato dai paesi in via di sviluppo nei primi anni Settanta. Il sistema era basato sui principi di solidariet\u00e0 ed uguaglianza tra gli stati membri.\nI principali elementi del sistema di partenariato creato dalla Convenzione erano la concessione di preferenze commerciali per le esportazioni dei prodotti dei paesi ACP, concesse senza richiedere reciprocit\u00e0 per le esportazioni comunitarie verso quei paesi, e l'istituzione di un meccanismo di compensazione dei prezzi delle produzioni agricole, chiamato STABEX. Lo STABEX assicurava i Paesi ACP contro gli eccessivi mutamenti e la tendenziale diminuzione dei prezzi delle materie prime. La Convenzione prevedeva inoltre lo stanziamento di fondi per finanziare progetti di sviluppo nei paesi ACP. Oltre agli strumenti economici e finanziari, la Convenzione prevedeva una serie di istituzioni comuni: il Consiglio dei ministri, ovvero l'organo di governo vero e proprio; il Comitato degli ambasciatori, che coadiuvava il lavoro del Consiglio dei ministri; l'Assemblea paritetica CE-ACP, organo consultivo in cui sedevano i rappresentanti del Parlamento europeo e dei paesi ACP.\nNella stesura di questa prima Convenzione ebbe un importante ruolo Giovanni Bersani, politico cattolico italiano\nLom\u00e9 II, III, IV.\nLa Convenzione di Lom\u00e9 II affianc\u00f2 allo STABEX un meccanismo analogo per i prezzi delle materie prime minerarie, il Sysmin.\nNella Convenzione di Lom\u00e9 IV fu introdotto per la prima volta un riferimento al rispetto dei diritti umani fondamentali, e nella revisione del 1995 fu introdotto una clausola di condizionalit\u00e0 pensata per legare il mantenimento dei vantaggi commerciali ed economici al rispetto dei diritti umani, della democrazia e dello stato di diritto.\nCrisi della Convenzione e Cotonou.\nA fine anni novanta la Convenzione di Lom\u00e9 ha attraversato un periodo di intense critiche. Fu accusata di non essere stata in grado di risolvere il problema della povert\u00e0 e del sottosviluppo, e molti economisti sostenevano che gli scambi economici privilegiati fossero in realt\u00e0 una trappola, perch\u00e9 mantenevano i paesi ACP in una condizione di dipendenza e di bisogno. I difensori della Convenzione sostenevano che il sistema aveva perlomeno evitato che la situazione dei paesi ACP peggiorasse ulteriormente. Alcuni dei protocolli agricoli allegati alla Convenzione furono inoltre dichiarati illegali dall'Organizzazione mondiale del commercio.\nNel 2000 l'Unione europea e i 69 paesi ACP firmarono la Convenzione di Cotonou, valida per venti anni."}
{"id": "358964", "revid": "2209905", "url": "https://it.wikipedia.org/wiki?curid=358964", "title": "Deir el-Medina", "text": "Il villaggio di Deir-el-Medina, in Egitto nei pressi dell'odierna Luxor, il cui nome in egizio era \"Pa demi\" ossia \"la cittadina\", costituisce uno dei tre esempi noti di \"villaggio operaio\" (gli altri sono quello di Tell el-Amarna, l'antica Akhetaton, e di Kahun, nei pressi di el-Lashur) che ospitavano gli artigiani e, in genere, le maestranze preposte alla realizzazione e manutenzione delle tombe degli antichi Re della XVIII, XIX, e XX Dinastia. Si tratta, in questo caso, delle tombe della Valle dei Re.\nStoria.\nCon l'unificazione delle Due Terre sotto i principi tebani, dopo la parentesi del Secondo Periodo Intermedio, i re della XVIII dinastia, originari dell'area tebana, decisero di individuare l'area in cui prevedere le proprie sepolture in uno \"wadi\"; quello che sarebbe poi divenuto la Valle dei Re. Tra il 1525 e il 1504 a.C. il re Amenhotep I istitu\u00ec perci\u00f2 un gruppo di artigiani specializzati che il successore, Thutmosi I decise di concentrare in un villaggio creato alla bisogna, \"Pa demi\", in un'area desertica sita nei pressi della zona destinata ad accogliere le tombe reali, a met\u00e0 strada tra quelle che sarebbero poi divenute la Valle dei Re e la Valle delle Regine.\nLa scoperta.\nLa scoperta del villaggio di Deir el-Medina, ed i primi scavi, dal 1905 al 1909, si devono all'italiano Ernesto Schiaparelli, mentre le definitive operazioni di scavo furono, dal 1922 al 1951, a cura di spedizioni francesi sotto la direzione di Bernard Bruy\u00e8re assistito dall'egittologo cecoslovacco Jaroslav Cerny.\nStruttura urbanistica.\nIn tutti e tre i casi si assiste, nonostante i salti temporali tra una struttura e l'altra (ci sono, ad esempio, quasi mille anni tra il villaggio di Kahum della XII dinastia, e quello di Deir el-Medina al suo crepuscolo, con la XX dinastia) alla fioritura di villaggi con caratteristiche pressoch\u00e9 similari su cui spiccano, a colpo d'occhio, il concetto di egualitarismo che permea tutte le costruzioni, unito ad un concetto di \"modularit\u00e0\" che si potrebbe definire straordinariamente moderno.\nGuardando le piante dei tre siti si nota che le abitazioni sono distribuite in maniera pi\u00f9 ordinata a Tell el-Amarna (forse perch\u00e9 appositamente costruiti con concezioni architettoniche precise, non fuorviate, nel corso dei secoli, da sovrapposizioni stilistiche data la breve vita del centro stesso), pi\u00f9 suddivisa in quartieri ad el-Kahum (che costituisce, peraltro, il pi\u00f9 grande degli insediamenti), pi\u00f9 \"disordinata\", infine, a Deir el-Medina che \u00e8, per\u00f2, il risultato del sovrapporsi di oltre 500 anni di nuove abitazioni, di ristrutturazioni di quelle pi\u00f9 vecchie, di ampliamenti areali per giungere dalle iniziali 60 abitazioni circa, alle finali 120.\nNonostante l'esistenza del villaggio di Deir el-Medina sia attestata fin dalla XI Dinastia, pu\u00f2 dirsi, di fatto, che esso cominci a prosperare agli inizi della XVIII Dinastia con la prima sepoltura nella Valle dei re che, secondo la tradizione, sarebbe quella di Thutmosi I o, secondo altri, di quella di Amenofi I). A favore della prima ipotesi, vengono indicati i cartigli di questo re impressi sui muri del nucleo pi\u00f9 antico del villaggio mentre, per la seconda ipotesi, si fa riferimento alle numerose immagini di Amenofi e di sua madre, la Regina Ahmose Nefertari, rinvenute in alcune abitazioni ed evidentemente oggetto di culto.\nOriginariamente il villaggio, sempre circondato da un muro nelle varie fasi della sua esistenza, presentava 60 complessi abitativi successivamente incrementati sino ad ospitare circa 120 nuclei familiari per un complesso, stimato, di 500 abitanti; pur essendo attestata una frequentazione costante del sito sino alla XX dinastia, esiste tuttavia un periodo \"vuoto\" che corrisponde a quello dell'eresia amarniana, verosimilmente per il trasferimento delle maestranze ad Akhetaton. Per quanto non attestato archeologicamente, non pu\u00f2 escludersi, perci\u00f2, che abitanti di Deir el-Medina abbiano vissuto anche ad Amarna. Il villaggio riprender\u00e0 vita ed attivit\u00e0 sotto il successore di Ay, e di Tutankhamon, Horemheb.\nDeir el-Medina presenta, in pianta, forma allungata che ricorda quella di una nave (m. 130 x 50 circa); una strada principale l'attraversa tutta separando le abitazioni in due grossi quartieri che, proprio per il richiamo alla forma di nave cui si \u00e8 sopra detto, erano denominati \"quartiere di dritta\", ad est, e \"di sinistra\", ad ovest. Ed ancora, proprio come su una nave, le maestranze erano suddivise in \"squadre di tribordo\" e \"di babordo\", composte da circa 60 unit\u00e0 ognuna capeggiate da un \"architetto\" caposquadra.\nDislocazione e vita quotidiana.\nIl Villaggio si trova a relativa breve distanza dal Nilo e non \u00e8 servito da acqua; ci\u00f2 lascia supporre che l'approvvigionamento avvenisse a mezzo carovane di animali da soma.\nLe maestranze, suddivise in squadre da 60 unit\u00e0 ciascuna (con termine marinaro chiamate \"iswt\"), raggiungevano il luogo di lavoro percorrendo un sentiero (ancora oggi esistente e percorribile) che passa alla sommit\u00e0 delle alture che delimitano la Valle dei re e su cui sono ancora visibili i luoghi di sosta ove, peraltro, erano posizionate anche le sentinelle che garantivano la sicurezza delle tombe.\nLe squadre prestavano servizio per una \"settimana\" di dieci giorni cui, ritornati a Deir el-Medina, seguiva un \"week-end\" di due giorni.\n\u00c8 interessante notare che doveva trattarsi di una comunit\u00e0 abbastanza cosmopolita tanto che, su una popolazione maschile lavorativa di circa 100 unit\u00e0, sono stati riscontrati 30 nomi palesemente stranieri e ben 16 fra templi e cappelle dedicate a divinit\u00e0 locali, come Mertseger, ma anche non appartenenti al pantheon egizio.\nLe donne di Deir el-Medina.\nConsiderato che gli uomini erano costantemente lontani dal villaggio per gran parte dell'anno Deir el-Medina doveva essere una comunit\u00e0 principalmente femminile. \u00c8 interessante rilevare che il livello \"scolastico\" di tale comunit\u00e0 era di certo elevato: di certo si doveva prevedere, oltre ai normali lavori domestici, il mantenimento del villaggio nel suo insieme anche dal punto logistico e di approvvigionamento cui era intimamente collegato il discorso economico.\nSono note, inoltre, le professioni di alcune di tali donne che spaziano dalle \"cantatrici\" alle \"sacerdotesse\" dedicate a vari culti, e doveva essere alta anche l'alfabetizzazione riscontrabile dai molteplici \"ostraka\" rinvenuti ed identificabili come messaggi inviati ai mariti lavoratori alla Valle dei re. Anche il livello di emancipazione doveva essere garantito se Naunakhe, vedova dello scriba Kenhekhepeshef, poteva disporre dei beni del marito per la distribuzione ai suoi figli di quanto di spettanza.\nLa necropoli degli operai.\nTrattandosi in gran parte di maestranze edili e di artisti, si assiste alla nascita di una necropoli operaia in cui le sepolture nulla hanno da invidiare alle tombe nobiliari.\nOriginariamente, non esiste un piano di insieme prestabilito, e solo con la XIX dinastia le tombe di famiglia si concentreranno sul lato nord-occidentale.\nSi tratta di tombe ad architettura cosiddetta \"composita\" in cui la sovrastruttura \u00e8 costituita da una piccola piramide (da cui il nome di tomba a piramide) costruita in materiale povero e deperibile, che dimostra il processo di democratizzazione iniziato con la trascrizione, su papiro, del \"Libro dei morti\", e da un ipogeo con una vano sotterraneo coperto da una volta a mattoni. I rilievi e le opere pittoriche sono spesso di altissima qualit\u00e0 e, caso raro in Egitto, si assiste all'impiego di pittura \"a fresco\" su \"pis\u00e9\" (argilla mista a fango su cui viene applicato l'intonaco che serve da base per la pittura).\nTombe della necropoli.\nLa necropoli ospita 53 tombe specialmente della XVIII, XIX e XX dinastia e in special modo dedicate a capisquadra e operai del villaggio che realizzavano le sepolture, specie reali, e che delle tombe curavano la manutenzione. Anche se non strettamente rientranti nella categoria dei \"nobili\", si \u00e8 soliti tuttavia comprendere anche la necropoli operaia nella pi\u00f9 ampia localizzazione e denominazione di Tombe dei Nobili della Necropoli tebana: "}
{"id": "358966", "revid": "1873017", "url": "https://it.wikipedia.org/wiki?curid=358966", "title": "Central Park West", "text": "Central Park West \u00e8 una larga avenue che corre lungo il lato ovest di Central Park, nell'Upper West Side di Manhattan, New York. La strada \u00e8 lunga 51 isolati e parte dal confine con il Midtown ovvero da Columbus Circle (in corrispondenza della 59\u00aa street) ed arriva fino alla 110\u00aa. Incontra diversi accessi al parco: \"Merchant Gate\" alla 59\u00aa street, \"Women Gate\" alla 72\u00aa, \"Naturalist Gate\" alla 77\u00aa, \"Hunters Gate\" all'81a, \"Mariners Gate\" all'86a, \"Gate of all Saints\" alla 96\u00aa, \"Boys Gate\" alla 100 e \"Strangers Gate\" alla 106\u00aa.\nAl di sotto del Columbus Circle, dove vi \u00e8 la statua raffigurante Cristoforo Colombo ed al di sopra di Frederick Douglass Circle, la strada si chiama 8a avenue. Diversamente da molte altre avenues di Manhattan, il traffico della Central Park West scorre in entrambe le direzioni.\nLungo tutta la strada, c'\u00e8 la linea della metropolitana B e C, con fermate locali e non espresse.\nResidenze.\nCentral Park West \u00e8 l'indirizzo di molte famose residenze:\nMolti di questi palazzi sono stati costruiti intorno agli anni '30 come hotel, e riadattati come residenze alla fine del XIX secolo, mantenendo i nomi originari. Alcuni di questi palazzi hanno la caratteristica di avere delle torri gemelle incorporate, tra cui The San Remo e The Majestic.\nMusei.\nTra la 77a e la 81a c'\u00e8 l'American Museum of Natural History."}
{"id": "358967", "revid": "7", "url": "https://it.wikipedia.org/wiki?curid=358967", "title": "Ornitologo", "text": ""}
{"id": "358969", "revid": "7", "url": "https://it.wikipedia.org/wiki?curid=358969", "title": "Paleontologo", "text": ""}
{"id": "358971", "revid": "26630", "url": "https://it.wikipedia.org/wiki?curid=358971", "title": "Nativi americani degli Stati Uniti d'America", "text": "Il termine Nativi americani degli Stati Uniti \u00e8 utilizzato dal governo degli Stati Uniti per descrivere i Nativi americani dei territori del Nord America. Comprendono pi\u00f9 di 500 trib\u00f9 e gruppi etnici riconosciuti dal governo federale USA, molti dei quali sopravvivono mantenendo proprie culture ed identit\u00e0.\nI nativi americani degli Stati Uniti sono ricordati anche con i termini pi\u00f9 comuni di indiani d'America, pellerossa e aborigeni americani.\nRegioni.\nRegione artica.\nLa regione artica che comprende le coste dell'Alaska e il Canada settentrionale \u00e8, per motivi climatici, un territorio scarsamente popolato, in cui l'agricoltura \u00e8 praticamente impossibile: qui le popolazioni vivevano cacciando foche, carib\u00f9 e, in alcune zone, balene.\nDurante l'estate abitavano in tende e in inverno in abitazioni costruite con blocchi di ghiaccio o blocchi di terra ricoperti di pelli. Anche ai nostri giorni i gruppi presenti hanno scarsi rapporti con altre popolazioni e sono molto legati alle loro tradizioni. In Alaska vivono gli Inuit e gli Yupik (entrambi i gruppi vengono spesso erroneamente definiti Eschimesi), una parte dei quali emigr\u00f2 in Groenlandia nell'XI secolo; la zona a Sud Ovest \u00e8 abitata dagli Yuit, presenti anche in Siberia, mentre gli Aleutini vivono nelle isole omonime.\nRegione subartica.\nA causa dell'inclemenza del clima, quindi dell'impossibilit\u00e0 di praticare l'agricoltura, le popolazioni dell'area subartica (comprendente quasi tutto il Canada dalla tundra quasi fino al confine con gli Stati Uniti) erano nomadi e vivevano in tende o in case interrate, dedicandosi alla pesca o alla caccia di alci e carib\u00f9.\nA Est vivevano popolazioni di lingua algonchina, tra cui i Cree e gli Ojibway o Chippewa; a Ovest, gruppi di lingua athabaska (Carrier, Ingalik, Dogrib, Han, Hare, Koyukon, Kutchin, Mountain, Slavey, Tanaina, Yellowknife e altri). Queste popolazioni venivano generalmente guidate dai capifamiglia ed i conflitti tra le varie trib\u00f9 erano piuttosto rari.\nPer quanto riguarda la religione, erano molto diffuse le credenze sugli spiriti guardiani e sulla stregoneria. Molti di questi popoli ora sono sedentari e tuttora vivono di caccia e pesca.\nCosta nordoccidentale.\nNonostante la ristrettezza della zona abitabile (limitata ad Est dalle montagne), la costa nordoccidentale del Pacifico ha fornito un ambiente ideale per gli abitanti, grazie ai fiumi Colombia e Fraser, eccezionalmente ricchi di salmoni.\nQuesto habitat particolarmente ricco, insieme col contributo di quello collinare, consent\u00ec l'incremento della popolazione, che dette vita ad una cultura elaborata, organizzata in grandi case di legno e caratterizzata da ricche cerimonie e da un artigianato in legno.\nI villaggi solitamente erano composti da 100 o pi\u00f9 abitanti, imparentati fra loro secondo una modalit\u00e0 gerarchica: i vari membri venivano ordinati in base al grado di parentela col capo. Solo i prigionieri di guerra e gli schiavi erano esclusi da questa classificazione.\nDi fondamentale importanza era considerata la ricchezza individuale o di gruppo, che veniva ridistribuita durante il \"potlatch\", una cerimonia nella quale il capo e il suo gruppo regalavano i loro beni.\nTutto ci\u00f2 avveniva per consolidare o accrescere il proprio \"status\", per ricevere l'invito ad altri \"potlatch\" e per equilibrare la distribuzione dei beni tra i vari gruppi. La religione era basata principalmente sul culto degli antenati mitici: le loro rappresentazioni stilizzate erano ovunque, sui pali totemici, sulle facciate delle case, sulle prore delle barche, sulle maschere e le coperte.\nI gruppi pi\u00f9 importanti sono i Tlingit, gli Tsimshian, gli Haida, i Kwakiutl, i Nootka e i Chinook, i Bellacoola e i Quileute. La maggior parte delle lingue parlate in quest'area appartenevano alle famiglie atabasca, penutiana o mosana.\nAltopiano.\nNell'altopiano compreso tra l'Idaho, l'Oregon orientale, lo stato di Washington, il Montana occidentale e il Canada vivevano numerosi piccoli gruppi molto pacifici (tra cui i Nez Perc\u00e9 (Nasi Forati), gli Spokane, i Wallawalla, gli Yakima, i Flathead e i Cayuse). Sopravvivevano grazie alla caccia, alla raccolta di frutti e alla pesca del salmone. La loro cultura era simile a quella dei loro vicini della costa nordoccidentale del Gran Bacino e della California. Le lingue appartenevano per lo pi\u00f9 alle famiglie penutiana e mosana.\nGran Bacino.\nL'area del Gran Bacino, comprendente le catene montuose e le vallate dello Utah, del Nevada e della California, \u00e8 stata abitata da popolazioni il cui stile di vita arcaico rimase quasi invariato fino al 1850; le pi\u00f9 conosciute sono i Paiute, gli Ute e gli Shoshoni, insieme ai Klamath, ai Modoc e agli Yurok.\nSi trattava di piccole bande di raccoglitori, composte a volte da un'unica famiglia, ed erano distribuite su un territorio inospitale con una densit\u00e0 abitativa estremamente bassa.\nIn estate si nutrivano di semi, radici, frutti di cactus, insetti, rettili e piccoli roditori, insieme a occasionali antilopi e cervi; i coyote invece non venivano mangiati perch\u00e9 li si credeva dotati di poteri soprannaturali. In inverno si dovevano affidare alle provviste estive perch\u00e9 la disponibilit\u00e0 di cibo era scarsissima e la minaccia della fame era sempre incombente.\nNei periodi in cui il cibo era abbondante i vari gruppi si riunivano in bande pi\u00f9 numerose, composte quasi esclusivamente da individui imparentati bilateralmente.\nIl riconoscimento della leadership avveniva in maniera informale e raramente sorgevano conflitti fra trib\u00f9, causati di solito da accuse di stregoneria o da rivalit\u00e0 sessuali. La religione formale era poco praticata; veniva soprattutto ricercata l'alleanza con gli spiriti, conosciuti attraverso sogni e visioni, che era ritenuta capace di conferire poteri connessi con la medicina, la caccia e il gioco d'azzardo.\nCalifornia.\nL'area culturale californiana comprende approssimativamente la superficie dello Stato attuale, con l'esclusione della zona sud orientale lungo il fiume Colorado. La popolazione ivi installata, che secondo le stime ottimistiche contava forse 200.000 abitanti, parlava pi\u00f9 di 200 linguaggi distinti.\nFra i gruppi pi\u00f9 importanti vi erano i Pomo, i Modoc, gli Yana, i Chumash, i Costanoan, i Maidu, i Miwok, i Patwin, i Salinan, i Wintun, gli Yokut, gli Yuki e i cosiddetti Mission Indians (Indiani delle Missioni), Cahuilla, Diegue\u00f1o, Gabrile\u00f1o, Luise\u00f1o e Serrano.\nTutti gli Indiani o nativi americani della zona californiana erano principalmente raccoglitori di ghiande, semi erbacei e altri vegetali commestibili. Pesci e frutti di mare avevano importanza sulla costa, mentre nell'interno si cacciavano cervi, orsi e piccoli mammiferi vari. Il villaggio, composto anche da pi\u00f9 di 100 persone, col suo particolare dialetto, era spesso la pi\u00f9 ampia unit\u00e0 politica esistente. Diffusa era l'usanza delle met\u00e0 esogame, che consentiva l'endogamia, pratica secondo la quale i matrimoni avvenivano solo all'interno del villaggio per\u00f2 diviso a sua volta in due met\u00e0, per cui i membri di un gruppo dovevano combinare il loro matrimonio con un membro dell'altro gruppo.\nI capi, a volte ereditari, organizzavano la vita sociale e cerimoniale, ma avevano scarso potere politico. I conflitti organizzati fra villaggi erano rari. Frequenti erano i riti di cura, le cerimonie della pubert\u00e0 maschile e l'uso rituale delle droghe.\nPianure.\nNella zona delle Pianure (ovvero le praterie che si estendono dal Canada centrale fino al Messico e dal Midwest alle Montagne Rocciose) si erano installate popolazioni che vivevano in piccoli gruppi nomadi al seguito delle grandi mandrie di bisonti, in quanto la caccia ha costituito la principale risorsa alimentare fino al 1890, anche se lungo il Missouri e altri fiumi delle pianure erano presenti rare forme di agricoltura stanziale. La densit\u00e0 abitativa era molto ampia.\nTra i primi abitanti delle praterie possiamo ricordare i Piedi Neri (cacciatori), i Mandan e gli Hidatsa (agricoltori); in seguito, quando i coloni europei conquistarono le zone orientali ricche di foreste, molte popolazioni del Midwest si spostarono nelle Pianure: tra questi i Sioux, gli Cheyenne e gli Arapaho, I Crow, i Pawnee, gli Arikara. \nPreceduti dagli Shoshoni e dai loro parenti Kiowa e Comanche, provenienti per\u00f2 dal Gran Bacino.\nQuando il cavallo fu introdotto dagli europei (XVII secolo) e poi si diffuse in tutte le Grandi Pianure (XVIII secolo), nella zona si mescolarono tutta una serie di popoli precedentemente sedentari, disturbati dai cacciatori-guerrieri a cavallo delle zone vicine.\nGli antichi raccoglitori e agricoltori d'estate iniziarono ad organizzarsi in accampamenti di dozzine di \"tipi\" trasportabili disposti in cerchio, per praticare la caccia al bisonte in maniera intensiva. Le cerimonie pubbliche, in particolare la danza del sole, servirono a creare nei gruppi legami pi\u00f9 saldi e un obiettivo comune.\nIl potere individuale, perseguito in primo luogo con la ricerca della visione, accompagnata da automutilazioni e severe ascesi, veniva manifestato tramite la partecipazione alle incursioni belliche contro i nemici. Le societ\u00e0 guerriere, alle quali gli individui aderivano in giovent\u00f9, divennero in breve tempo organizzazioni specializzate nella guerra, spesso con funzioni di controllo dell'ordine all'interno dei grandi accampamenti. Il successo nelle incursioni (condotte di solito da meno di una dozzina di uomini), il possesso di molti cavalli e il potere ottenuto attraverso le visioni o la danza del sole erano i segni del rango fra gli indiani delle Grandi Pianure.\nForeste orientali.\nCoperta in origine da una fitta vegetazione, l'area delle foreste orientali (comprendente le regioni temperate degli Stati Uniti e del Canada orientali, dal Minnesota e Ontario fino all'oceano Atlantico a Est e fino alla Carolina del Nord a Sud) era abitata inizialmente da cacciatori: intorno al 7000 a.C. vennero introdotte l'agricoltura, la pesca, la lavorazione della pietra e, nella zona dei Grandi Laghi, del rame.\nI nativi abitanti quest'area comprendevano gli Irochesi e gli Uroni e popolazioni di lingua algonchina, tra cui i Chippewa e i loro parenti Ottawa, i Delaware, i Micmac, i Narragansett, gli Shawnee, i Potawatomi, i Kickapoo, i Menominee, gli Illinois.\nA cavallo tra il XVIII e il XIX secolo anche la maggior parte dei gruppi algonchini, e cos\u00ec pure degli Irochesi, furono costretti a spostarsi ad Ovest, verso il Territorio Indiano, o a Nord verso il Canada, dalla politica dei neonati Stati Uniti d'America che subivano la pressione dei coloni di origine europea in cerca di terra da coltivare e citt\u00e0 da costruire, che si scontrava con il modello di vita delle trib\u00f9 indiane basato su grandi spazi a disposizione; alcuni gruppi rimasero comunque nella regione, raccolti di solito in piccole comunit\u00e0.\nIl clima freddo del Nord Est e dei Grandi Laghi tendeva a limitare l'orticoltura e a costringere alla raccolta delle piante selvatiche; i cibi pi\u00f9 importanti erano il pesce, gli animali da caccia, lo sciroppo d'acero e il riso selvatico. Fra i coltivatori gli uomini si limitavano in genere a preparare il terreno per la coltivazione, che era opera essenzialmente femminile. I popoli di lingua irochese erano organizzati in villaggi matrilineari guidati da un consiglio: le donne avevano un ruolo importante nel governo dei villaggi.\nFra la costa orientale e i Grandi Laghi vivevano i popoli di lingua algonchina, organizzati per lo pi\u00f9 in piccoli villaggi, semisedentari, fortemente influenzati dai loro vicini meridionali. Le attivit\u00e0 orticole erano in genere poco sviluppate lungo la costa, dove la raccolta dava un prodotto assai abbondante. La leadership era in genere debole, il territorio mal definito e l'organizzazione politica somigliava a quella delle piccole trib\u00f9 di altre zone. Queste furono fra le prime culture nomadi o seminomadi installate nell'area a subire l'impatto della diversa civilizzazione europea in espansione e nel conflitto impari tra le due civilt\u00e0 molte di esse erano gi\u00e0 scomparse prima dell'inizio del Settecento.\nSud-est.\nLa regione a clima tropicale che si estende a Nord del golfo del Messico, dalle coste dell'Atlantico al Texas centrale, era originariamente coperta di foreste di pini e popolate da daini. Nel 3000 a.C. in quest'area fu introdotta l'agricoltura che determin\u00f2 un forte incremento demografico, mentre intorno al 1400 a.C. furono costruite le prime citt\u00e0.\nAl momento dell'arrivo degli spagnoli e portoghesi nei secoli XVI-XVII, per\u00f2, le epidemie cominciarono a decimare la popolazione. Alcune popolazioni native di questa zona, che includevano anche i Cherokee, i Creek, i Choctaw, i Chickasaw e i Seminole erano conosciute come le Cinque Nazioni Civilizzate, in quanto la loro economia e la loro organizzazione sociale erano pi\u00f9 articolate e in qualche modo pi\u00f9 vicine a quelle europee. Nella stessa area erano insediati anche i Natchez, ma la loro cultura, molto elaborata, fu distrutta dall'impatto degli spagnoli alla fine del XVIII secolo.\nFra i gruppi pi\u00f9 importanti del Sud Est sono da segnalare anche gli Alabama, i Caddo, i Chickasaw, i Choctaw, i Quapaw, i Biloxi, i Sewee, i Timucua e i Tunica (Tunican). Molti di questi popoli raggiunsero i pi\u00f9 complessi livelli culturali a Nord della Mesoamerica. Un'orticoltura produttiva integrata dagli abbondanti prodotti delle foreste forn\u00ec la base materiale ai loro grandi insediamenti sottoposti all'autorit\u00e0 centralizzata di un capo.\nEbbero villaggi di centinaia di abitanti fortificati con palizzate, che contenevano grandi tumuli sui quali sorgevano i templi al cui interno ardeva il fuoco perenne e le abitazioni delle classi superiori. I capi e i re esercitavano il potere assoluto sui sudditi, nobili e popolani, e in alcuni casi comandavano pi\u00f9 di una dozzina di villaggi. Frequenti erano le guerre e le incursioni.\nSud-ovest.\nL'area culturale del Sud Ovest si estende su una regione calda e arida di montagne e bacini cosparsi di oasi: gli abitanti di quest'area comprendente l'Arizona, il Nuovo Messico, il Colorado meridionale e l'adiacente Messico settentrionale, dapprima cacciatori di mammut e poi del bisonte, diedero origine a una cultura, definita arcaica, sviluppatasi tra l'8000 a.C. e il 300 ca. a.C. Sono state ritrovate tracce di culture precedenti, come i Clovis, risalenti addirittura ad epoche precedenti (11.000 anni fa).\nNel Sud Ovest si muovevano popoli di cacciatori-raccoglitori (fra cui gli Apache, gli Havasupai, i Seri, i Walapai, gli Yavapai) ma esistevano anche popoli di orticoltori, come i Mohave, i Navajo, i Papago, i Pima, i Pueblo (fra cui gli Hopi e gli Zu\u00f1i), gli Yaqui, gli Yuma (Nijoras), i Cocopa e gli Opata. Nonostante la sua aridit\u00e0, la regione offriva una certa quantit\u00e0 di cibi selvatici, sia animali che vegetali, che fornivano il sostentamento necessario agli insediamenti, organizzati patrilinearmente o matrilinearmente. Erano frequenti le incursioni contro gli orticoltori vicini.\nIntorno al 300 a.C. alcune popolazioni del Messico, a economia basata sulla coltivazione di mais, fagioli, zucche e meloni in terreni irrigati, emigrarono nell'Arizona meridionale. Chiamati Hohokam, furono gli antenati degli odierni Pima e Papago. L'agricoltura fu praticata anche dagli Anasazi: i loro discendenti sono gli attuali Pueblo, cui si aggiunsero in seguito gli attuali Navajo e vari gruppi di Apache. Risalgono al 1000 a.C. le prime caratteristiche tombe coperte da tumuli sepolcrali, diventate in seguito centri di culto, tipiche della prima civilt\u00e0 Hopi.\nAspetti culturali.\nBench\u00e9 le caratteristiche culturali, come la lingua, i costumi e le usanze varino enormemente da una trib\u00f9 all'altra, ci sono alcuni elementi che si possono incontrare frequentemente e sono condivisi da molte trib\u00f9.\nReligione.\nLa religione pi\u00f9 diffusa \u00e8 conosciuta con il nome di Chiesa nativa americana. \u00c8 una chiesa sincretistica che unisce elementi dello spiritualismo nativo provenienti da un numero di differenti trib\u00f9 con elementi simbolici tipici del Cristianesimo. Il suo rito principale \u00e8 la cerimonia del peyote. La Chiesa del Peyote ha aiutato molto i popoli nativi a uscire dal vortice di decadenza alla quale il popolo rosso era arrivato apprendendo gli usi e costumi ma soprattutto i vizi dei bianchi, recuperando almeno in parte le proprie radici culturali perse dopo i vari stermini causati dalle genti europee per puri fini commerciali e di guadagno. Molto della cultura indiana americana si \u00e8 andata mischiando ai simboli cattolici invasori cos\u00ec come gi\u00e0 accadde anche per quello che riguardava la tratta degli schiavi africani che mischiarono tradizioni nere a quelle cattoliche pur di poter continuare a pregare le loro entit\u00e0. Nella parte sud-occidentale degli Stati Uniti d'America, specialmente nel Nuovo Messico, il sincretismo tra il Cattolicesimo portato dai missionari spagnoli e la religione nativa \u00e8 piuttosto comune; i tamburi, i canti e le danze dei Pueblo sono regolarmente parte della Messa.\nMusica e arte.\nLa musica dei Nativi americani \u00e8 quasi interamente monofonica anche se ci sono notevoli eccezioni. La musica nativa tradizionale spesso prevede i tamburi ma pochi altri strumenti, anche se i flauti vengono impiegati da alcuni gruppi. La tonalit\u00e0 di questi flauti non \u00e8 molto precisa e dipende dalla lunghezza del legno usato e dalla grandezza della mano del suonatore.\nLa forma pi\u00f9 diffusa di musica pubblica tra i nativi americani negli Stati Uniti \u00e8 il pow-wow. Durante questa manifestazione, cos\u00ec come nell'annuale \"Gathering of Nations\" ad Albuquerque nel Nuovo Messico, membri di gruppi di suonatori di tamburi si siedono in cerchio intorno ad un grande tamburo, mettendosi a suonare all'unisono mentre cantano nelle loro lingue native e i danzatori colorati ballano in senso orario intorno ai suonatori.\nLe attivit\u00e0 musicali ed artistiche scandiscono la vita degli indiani molto pi\u00f9 del lavoro, che \u00e8 ridotto al minimo necessario per la sopravvivenza.\nLe sonorit\u00e0 dei nativi americani sono state riprese anche da molti artisti di musica pop e rock.\nL'arte dei nativi americani costituisce una categoria importante nel panorama dell'arte mondiale. Il contributo dei nativi americani include stoviglie di terracotta, gioielli, vestiti, sculture. \nNell'area delle foreste dell'est si diffusero la lavorazione della pelle, le decorazioni di vasi, sacche, cinture, tra le quali quelle multicolori chiamate \"wampum\" con disegni simbolici. \nIn tutte le aree nordamericane molto importante \u00e8 l'arte delle maschere in legno a fini religiosi, raffiguranti demoni e spiriti.\nMolto diffuse la pittura della pelle sia di tipo figurativo sia con temi geometrici, l'arte dell'intreccio del vimini, la decorazione di ceramiche e la tessitura.\nGenocidio.\nAll'inizio del Cinquecento, mentre gli spagnoli dilagavano nella parte centrale e meridionale del continente, altri europei presero a esplorare le coste atlantiche della sua parte settentrionale. Cos\u00ec fecero l'Inghilterra (con Giovanni Caboto e Sebastiano Caboto) e la Francia (per mezzo di Giovanni da Verrazzano). A quel tempo a nord del Rio Grande si stima che la popolazione indigena non superasse i 12 milioni di persone, riunite in trib\u00f9 poco numerose e non unite le une dalle altre. I nativi americani, appartenenti alle trib\u00f9 Algochine e Cherokee, praticavano un'agricoltura rudimentale e si spostavano con le canoe lungo i fiumi.\nFra il XVI e il XVII secolo sorsero in Florida, nel New Messico e in California le prime colonie degli spagnoli che provenivano dall'America centrale. Pi\u00f9 a nord, i francesi si inoltrarono nel bacino del San Lorenzo dove si stanziarono nelle citt\u00e0 di Qu\u00e9bec e Montr\u00e9al. Da qui i francesi penetrarono nell'interno, verso i Grandi Laghi e successivamente verso sud nel bacino del Mississippi, fino a raggiungere la sua foce, dove fondarono la citt\u00e0 di \"La-Nouvelle Orl\u00e9ans\" (New Orleans).\nSi ebbero anche guerre con indiani alleati degli inglesi e altri dei francesi. Furono i britannici che richiesero gli scalpi dei nemici uccisi ai nativi, che prima d'allora non avevano questa pratica. Prima di queste guerre, raramente gli indiani erano stati ostili (escludendo il massacro indiano del 1622), e spesso avevano permesso gli insediamenti in cambio di fucili e altri oggetti, non avendo il concetto di propriet\u00e0 privata.\nBen presto per\u00f2, fra tutti i coloni, prevalsero gli inglesi che giunsero a dominare l'intera fascia costiera, dove un po' alla volta si formarono 13 colonie, il nucleo fondamentale di quelli che un secolo pi\u00f9 tardi divennero gli Stati Uniti d'America (1776).\nI primi tentativi di colonizzare l'America settentrionale non ebbero un grande successo, dato che i nativi americani non si adattavano minimamente ad essere assoggettati come manodopera e il clima non favoriva gli insediamenti. Dopo alcuni tentativi falliti, il primo insediamento inglese stabile fu costruito nell'odierna Virginia e prese il nome di Jamestown.\nGli inglesi partirono dalla costa pi\u00f9 vicina all'Europa (la \"East Coast\") respingendo progressivamente le popolazioni indigene verso ovest (il cosiddetto Far West).\nI nativi pi\u00f9 combattivi e pi\u00f9 numerosi, come i Sioux e gli Apache, si opposero con le armi, ma gli inglesi e gli americani avrebbero risposto con violenza ancora superiore, spesso ignorando i trattati e massacrando anche donne, vecchi e bambini inermi, come nel massacro di Sand Creek, ad opera di John Chivington, e nel massacro di Wounded Knee. La vittoria pi\u00f9 importante dei nativi fu nella battaglia del Little Bighorn, dove Cavallo Pazzo, con l'aiuto di Toro Seduto, annient\u00f2 il generale George Armstrong Custer e il suo reggimento 7\u00ba cavalleria. \nI capi che resistettero di pi\u00f9 furono i celebri Cochise, Toro Seduto e Geronimo; alla fine i nativi rimasti saranno rinchiusi nelle riserve, e otterranno i diritti civili e politici solo nel XX secolo. \nIl generale William Tecumseh Sherman fu uno dei maggiori esecutori delle stragi ai danni degli indiani, assieme a Philip Henry Sheridan, sostenitore dello sterminio esplicito dell'etnia nativa, al punto che avrebbe dichiarato che \"l'unico indiano buono \u00e8 l'indiano morto\" (in realt\u00e0 frase pronunciata dal deputato James M. Cavanaugh).\nLe guerre indiane.\n\"Guerre indiane\" \u00e8 il nome usato dagli storici statunitensi per descrivere la serie di conflitti prima con i coloni, principalmente europei, e poi con gli Stati Uniti, in opposizione ai popoli nativi del Nordamerica. Alcune delle guerre furono provocate da una serie di paralleli atti legislativi, come l'Atto di rimozione degli indiani, unilateralmente promulgate da una delle parti e potenzialmente considerabili alla stregua di guerra civile.\nLa guerra civile tra nativi e coloni.\nI sioux e gli apache, scacciati anche dall'est, allo stremo della sopportazione, reagirono violentemente attaccando e uccidendo anche civili (come negli \"attacchi alla diligenza\"), in risposta alle stragi indiscriminate ordinate dai generali statunitensi contro i loro accampamenti, e alla colonizzazione forzata dei loro territori. \nAllora il presidente Ulysses S. Grant si rivolse a Sheridan, sotto la spinta dei Governatori delle pianure, ed egli ebbe carta bianca. Successivamente diverr\u00e0 Comandante in capo dell'Esercito al posto di Sherman. Nella Campagna d'inverno del 1868\u201369 attacc\u00f2 le trib\u00f9 dei Cheyenne, dei Kiowa e dei Comanche nelle loro sedi invernali, tagliando loro rifornimenti e bestiame e uccidendo chiunque avesse resistito, conducendo i sopravvissuti indietro nelle loro riserve. Questa strategia prosegu\u00ec finch\u00e9 i Nativi onorarono i Trattati che erano stati costretti a sottoscrivere (tuttavia saranno gli stessi bianchi che non li rispetteranno, in futuro). Il Dipartimento di Sheridan port\u00f2 a compimento anche la Red River War, la Ute War e la Black Hills War, che provocarono la morte del suo fido subordinato Custer. Le incursioni dei nativi proseguirono negli anni Settanta del XIX secolo e finirono ai primi degli anni Ottanta, allorch\u00e9 Sheridan divenne il Comandante generale dell'esercito statunitense.\nI massacri contro gli indiani.\nPrecedentemente vi erano state gi\u00e0 sanguinose rivolte come nelle grandi pianure; il numero di Sioux morti nella grande rivolta del 1862 (detta \"guerra di Piccolo Corvo\", dal capo che la guid\u00f2) rimane non documentato ma dopo la guerra 303 nativi furono accusati di assassinio e rapina dai tribunali statunitensi e successivamente condannati a morte. Molte di queste condanne vennero commutate ma il 26 dicembre 1862 a Mankato, in Minnesota, si and\u00f2 a consumare quella che ad oggi rimane la pi\u00f9 grande esecuzione di massa nella storia degli Stati Uniti, con l'impiccagione di 38 Sioux.\nNel 1863 i bianchi catturararono il vecchio capo apache Mangas Coloradas; i soldati lo torturarono, prima di decapitarlo e mutilarlo inviando il teschio all'est, al museo Smithsonian; quest'atto era considerato intollerabile dagli indiani, non solo per l'efferato omicidio, ma anche perch\u00e9, nella religione apache, un morto decapitato era costretto a vagare senza mai trovare la pace. Fu allora che gli apache, sotto la guida di Cochise, genero del capo ucciso, cominciarono a uccidere e mutilare i bianchi, prendendo spesso gli scalpi. Questi fatti furono utili alla propaganda contro i nativi, cosicch\u00e9 la stragrande maggioranza del popolo appoggiava e partecipava agli stermini dei \"barbari pellerossa\", spesso ignorando che le vendette erano state causate dai crimini precedenti perpetrati dei bianchi. Furono anche messe taglie e premi per chi uccideva pi\u00f9 indiani Era raro che un guerriero indiano uccidesse donne e bambini dei nemici in guerra, e quando avveniva era per rappresaglia, mentre spesso i soldati lo facevano per affrettare l'estinzione delle trib\u00f9 native. Si diffuse un'ampia letteratura, fiorente gi\u00e0 dal 1700, poi culminata nel cinema western, in cui gli indiani venivano rappresentati come violenti e malvagi per natura.\nNel 1864, durante la guerra di secessione americana, avvenne una delle battaglie indiane maggiormente degne di infamia, denominata non a caso il Massacro di Sand Creek.\nUna milizia locale, al comando di John Chivington (il quale sosteneva l'eliminazione dei nativi, e che essi andavano \u00abscalpati tutti, adulti e bambini\u00bb perch\u00e9 \u00able uova fanno i pidocchi\u00bb), attacc\u00f2 un villaggio Cheyenne ed arapaho situato nel sud-est del Colorado ed uccise e mutil\u00f2 indistintamente uomini, donne e bambini. I soldati, molti di loro ubriachi, stuprarono le donne e fecero il tiro al bersaglio con i bambini. Gli indiani di Sand Creek avevano avuto la rassicurazione dal governo degli Stati Uniti che avrebbero vissuto tranquillamente nella loro area, ma ci\u00f2 che caus\u00f2 il massacro fu il crescente odio bianco nei confronti dei nativi. Essi avrebbero voluto trattare la pace, ma i loro ambasciatori, spesso sventolanti la bandiera bianca (tra di essi una bambina di sei anni, durante la battaglia), furono abbattuti a vista, e l'accampamento attaccato a tradimento, mentre i guerrieri maschi giovani erano in gran parte assenti (i 3/4 delle vittime furono vecchi, donne e bambini). Pochi opposero una resistenza, peraltro inutile. I prigionieri vennero tutti fucilati, comprese le donne incinte, e pochi furono i superstiti. Chivington fece prendere gli scalpi di molti nativi, e molti soldati asportarono parti di organi genitali per usarli come ornamenti; Chivington far\u00e0 esibire gli scalpi in pubblico come trofei a Denver. I morti furono tra 130 e 200 nativi e 9 militari. Vi furono anche alcuni soldati che si rifiutarono di partecipare al massacro.\nI successivi congressi diffusero un appello pubblico contro altri simili carneficine nei confronti degli indiani, ma esso non fece presa nel popolo. Gli indiani della zona, tra cui alcuni superstiti cheyenne, poco inclini a combattere d'inverno e meno bellicosi degli apache, organizzarono un gruppo di 1600 uomini e reagirono saccheggiando alcuni villaggi e distruggendo alcune piste, nonch\u00e9 uccidendo molti coloni e soldati.\nNel 1875 l'ultima vera guerra Sioux scoppi\u00f2 quando la corsa all'oro nel Dakota arriv\u00f2 alle Black Hills (Colline Nere), territorio sacro per i nativi americani. L'esercit\u00f2 statunitense non precluse ai minatori l'accesso alle zone di caccia Sioux, ed inoltre quando venne chiamato ad attaccare delle bande indiane che stavano cacciando nella prateria, come loro concesso dai precedenti trattati, rispose immediatamente. \nPi\u00f9 tard\u00ec, nel 1890, nella riserva settentrionale dei Lakota, a Wounded Knee nel Dakota del Sud, il rituale della \"danza degli spiriti\" port\u00f2 l'esercito a tentare di sottomettere i Lakota. Durante l'assalto vennero uccisi pi\u00f9 di 300 nativi americani, per la maggior parte anziani, donne e bambini. Alla notizia dell'assassinio di Toro Seduto, che ormai aveva deposto le armi e lavorava in un circo, la trib\u00f9 di Miniconjou guidata da Big Foot (Piede Grosso) part\u00ec dall'accampamento sul torrente Cherry per recarsi a Pine Ridge, sperando nella protezione di Nuvola Rossa.\nIl 28 dicembre furono intercettati da quattro squadroni di cavalleria del reggimento agli ordini di Samuel Whitside, che aveva l'ordine di condurli in un accampamento di cavalleria sul Wounded Knee. 120 uomini e 230 tra donne e bambini furono portati sulla riva del torrente, fatti accampare e circondati da due squadroni di cavalleria e sotto tiro di due mitragliatrici. Il comando delle operazioni fu preso dal colonnello James Forsyth e l'indomani gli uomini di Piede Grosso, ammalato gravemente a causa di una polmonite, furono disarmati. Coyote Nero, un giovane Miniconjou sordo, tard\u00f2 a deporre la sua carabina Winchester, fu circondato dai soldati e, mentre deponeva l'arma, part\u00ec un colpo a cui segu\u00ec un massacro indiscriminato. Il campo venne falciato dalle mitragliatrici e i morti accertati furono 153. Secondo una stima successiva, dei 350 Miniconjou presenti, ne morirono quasi 300.\nVenticinque soldati furono uccisi, alcuni probabilmente vittime accidentali dei loro compagni.\nDopo aver messo in salvo i soldati feriti, un distaccamento torn\u00f2 sul campo dove furono raccolti 51 indiani ancora vivi, quattro uomini e 47 tra donne e bambini, presi prigionieri.\nTuttavia, gi\u00e0 molto prima di questo evento erano gi\u00e0 state eliminate le basi per la sussistenza sociale delle trib\u00f9 delle Grandi Pianure, con lo sterminio quasi completo dei bisonti negli anni 80, dovuto ad una caccia indiscriminata, spesso effettuata proprio per colpire i nativi, che si nutrivano dei bisonti cacciati, ma in quantit\u00e0 minori tali da non estinguerli.\nLe guerre, che spaziarono dalla colonizzazione europea dell'America del XVIII secolo fino al massacro di Wounded Knee e alla chiusura delle frontiere USA nel 1890, risultarono complessivamente nella conquista, nella decimazione, nell'assimilazione delle nazioni indiane, e nella deportazione di svariate migliaia di persone nelle riserve indiane. Gli eventi trattati costituiscono una delle basi della discriminazione razziale su base etnica, e del problema del razzismo che affligger\u00e0 gli USA fin a tutto il XX secolo.\nMorti nelle guerre indiane.\nBasandosi sulle stime di un censimento del 1894, lo studioso Russel Thornton ha estrapolato alcuni dati essenziali: in particolare, dal 1775 al 1890 almeno 45.000 nativi americani e 19.000 bianchi avrebbero perso la vita. La stima include anche donne, vecchi e bambini, poich\u00e9 i non-combattenti spesso perivano durante gli scontri di frontiera, e la violenza dei combattimenti non permetteva di risparmiare, n\u00e9 da una parte n\u00e9 dall'altra, le vite dei civili.\nDopo le guerre.\nSterilizzazione.\nUna parte degli indiani verr\u00e0 decimata ancora con la sterilizzazione, spesso coatta, attuata con l'inganno o le minacce, che coinvolger\u00e0 85.000 uomini e donne nativi.\nLe riserve.\nLa maggior parte degli indiani sopravvissuti visse poi nelle riserve indiane (inizialmente veri campi di concentramento, poi ghetti e luoghi di residenza), dove poterono mantenere i loro costumi, anche se molti si trasferirono nelle citt\u00e0, ma ben pochi ricoprirono ruoli importanti, perlomeno fino a tempi moderni. Nel 1924 furono autorizzati a integrarsi e venne loro concesso il diritto di voto, anche se furono soggetti ancora alla segregazione razziale che colp\u00ec anche i neri e tutti i non bianchi fino alla firma del Civil Rights Act del 1964 da parte del Presidente Lyndon Johnson, in cui furono rimosse le leggi razziste e anticostituzionali dei singoli stati.\nL'efficienza dello sterminio, per la parte esplicita e voluto, come quello sostenuto da Sheridan e altri militari, port\u00f2 Adolf Hitler a lodare il genocidio indiano come esempio di azione efficace da attuare contro gli ebrei e i rom in Europa, come avverr\u00e0 poi in effetti con l'Olocausto.\nL'emarginazione e le proteste.\nSi sono anche avute numerose proteste dalla met\u00e0 del XX secolo in poi, da parte dei nativi e dei loro simpatizzanti, per il mancato rispetto dei trattati e delle loro richieste politiche e sociali, come l'occupazione di Wounded Knee nel 1973.\nNel 1980 gli Oglala/sioux ottennero 100 milioni di dollari per la perdita del territorio delle Black Hills.\nNel 2007 alcuni lakota/sioux, una frangia minoritaria dell'American Indian Movement guidati da Russell Means, hanno chiesto la secessione della loro \"nazione\", comprendente cinque stati federati, dagli Stati Uniti. Tra i motivi della protesta anche il fatto che nella loro comunit\u00e0 vi sarebbero condizioni di vita nettamente inferiori rispetto a bianchi, ispanici e anche molti afroamericani: vi \u00e8 infatti un'alta percentuale di suicidi tra gli adolescenti, di 150 volte superiore a quella statunitense, una mortalit\u00e0 infantile cinque volte pi\u00f9 alta e una disoccupazione che tocca cifre altissime; sono inoltre molto diffusi la povert\u00e0, l'alcolismo e la tossicodipendenza. In seguito a questa azione politica e dichiaratamente nonviolenta, \u00e8 stata proclamata la nascita di uno stato non riconosciuto, la Repubblica Lakota.\nL'assimilazione.\nA partire dalla fine del XVIII secolo inizia un processo che tendeva a \"civilizzare\"\" le popolazioni native, con iniziative che prevedevano l'educazione dei bambini dei nativi, con il fine di assimilare le popolazioni native alla cultura statunitense. Tale processo diviene maggiormente evidente con il Civilization Fund Act of 1819 con il quale il Governo degli Stati Uniti incoraggiava e finanziava il processo di assimilazione.\nCon l'Indian Citizenship Act del 1924 il governo statunitense assicurava la cittadinanza a tutti i nativi.\nI nativi americani nel cinema.\nTradizionalmente nei numerosi film western i nativi americani erano rappresentati in forma stereotipata come i nemici per antonomasia dei coloni. Essi apparivano agli americani di origine europea come popolazioni selvagge e crudeli, al tempo stesso il loro stile di vita pittoresco e vicino alla natura (e ormai in via di scomparsa) era continua fonte di curiosit\u00e0 e attrazione. Cos\u00ec fin dall'inizio accanto alla figura del crudele selvaggio si affianca nel cinema quella del nobile e saggio guerriero, depositario di una sapienza che gli deriva proprio dal rapporto \"primitivo\" e diretto con la natura. Come un animale selvaggio, il nemico per antonomasia del colono poteva cos\u00ec anche trasformarsi, una volta \"addomesticato\", nel suo compagno di avventure pi\u00f9 utile e pi\u00f9 affidabile. \u00c8 il caso di Chincachgook (nelle varie versioni de \"L'ultimo dei Mohicani\"); Cochise (in \"L'amante indiana\", 1950); Lone Watie (in \"Il texano dagli occhi di ghiaccio\", 1976); Kicking Bird (\"Balla coi lupi\", 1990); e soprattutto i fedelissimi Little Beaver e Tonto (nei numerosi film dedicati rispettivamente a Red Ryder e Lone Ranger).\nSe l'amicizia a livello individuale era dunque possibile (sia pure in un rapporto mai completamente paritario), pi\u00f9 complesso appariva il problema delle relazioni interrazziali. L'idea che una donna bianca potesse avvicinarsi ad un nativo americano (non per forza e violenza ma per amore e libera scelta) non era neppure presa in considerazione. Al contrario si presupponeva che la donna nativa provasse una \"naturale\" attrazione per l'uomo bianco al punto da preferirlo ad ogni altro membro della sua razza e a spingersi per amore fino al sacrificio di s\u00e9. La passione dell'uomo bianco di fronte alla bellezza esotica della donna nativa per\u00f2 era destinata ad esaurirsi inevitabilmente con il suo ritorno alla civilt\u00e0, di norma con un vero matrimonio con una donna bianca e l'abbandono dell'amante. Una famiglia mista poteva infatti funzionare soltanto lontano dalla societ\u00e0 dei bianchi, era infatti impensabile che questa condizione potesse divenire socialmente accettabile. I figli in particolare per quanto \"educati\" sarebbero stati sempre e comunque considerati dei \"nativi\" esclusi dal mondo dei bianchi.\nPurch\u00e9 le ferree regole di segregazione sociale e razziale fossero rigidamente rispettate, non mancano fin dalle origini del cinema pellicole che guardano alla vita dei nativi con sincera simpatia e curiosit\u00e0 etnografica. In grandi registi come D.W. Griffith e John Ford, il trattamento dei nativi americani risulta cos\u00ec oscillante tra i poli opposti della condanna pi\u00f9 netta della loro barbarie e l'ammirazione un po' ingenua della loro sapienza naturale e incontaminata dalla civilt\u00e0 moderna. A partire dagli anni cinquanta, e pi\u00f9 decisamente dagli anni settanta, comincia ad affermarsi una visione pi\u00f9 equilibrata, realistica e maggiormente complessa e sfaccettata della vita dei nativi americani e del loro complicato rapporto di incontro, scontro e confronto con la civilt\u00e0 dei coloni europei. Il cinema comincia progressivamente ad allontanarsi da un trattamento del soggetto esclusivamente legato all'epopea mitica della conquista del West nell'Ottocento e ad interessarsi anche delle problematiche attuali delle relazioni interrazziali nella societ\u00e0 americana post-segregazionista. Negli ultimi anni soprattutto l'accento si \u00e8 sempre pi\u00f9 spostato sul tema del recupero e della preservazione dell'identit\u00e0 etnica da parte delle nuove generazioni. \nQuanto alla partecipazioni di nativi americani come interpreti nei film, essi vi sono presenti in largo numero sin dalle origini. Per ragioni di verosimiglianza si ricercava l'impiego di numerose comparse: guerrieri nelle scene di battaglia ed intere famiglie (inclusi donne, bambini e anziani) a rappresentare le trib\u00f9 e la vita dei villaggi \"indiani\". Quando per\u00f2 un personaggio nativo americano assumeva un ruolo di rilievo si preferiva di norma affidarsi ad attori professionisti bianchi. Per i pi\u00f9 si tratt\u00f2 solo di un fatto occasionale nella loro carriera (Yvonne De Carlo, Rock Hudson, Linda Darnell, Debra Paget, Elsa Martinelli, Henry Brandon, Burt Lancaster, Jack Palance, Anne Bancroft e Audrey Hepburn). Per altri divenne un impegno professionale che si ripet\u00e8 in pi\u00f9 di un'occasione (Charles Inslee, Mary Pickford, Richard Dix, Jeff Chandler, Anthony Quinn, Frank De Kova, Burt Reynolds, Charles Bronson e Keith Larsen). Accadde talora che alcuni attori si specializzassero a tal punto nell'impersonare parti di \"indiano/a\" da identificarvisi anche nella propria vita al di fuori della scena, assumendo nome e identit\u00e0 di nativi, come nel caso di Chief Buffalo Child Long Lance, Chief Thundercloud, Mona Darkfeather e Iron Eyes Cody. \nSoltanto occasionalmente parti di rilievo erano affidate ad attori nativi americani. I casi pi\u00f9 notevoli furono quelli di Dark Cloud, William Eagle Shirt (impegnato anche nel circuito circense con i Miller Brothers 101 Ranch) e soprattutto James Young Deer, attore e regista, e sua moglie, l'attrice Red Wing (Lillian St.Cyr), prima coppia nativa americana a conoscere una carriera di successo e ruoli di protagonista tra il 1908 e il 1916. La lista dei comprimari \u00e8 molto pi\u00f9 lunga e include Molly Spotted Elk, Luther Standing Bear, Richard Davis Thunderbird, Charles Bruner, Charlie Stevens, Ann Ross, Chief Red Fox, Elijah Thurmont, Rod Redwing, Nipo Strongheart, Chief Yowlachie, e attori bambini come Nocki, Cheeka e Martin Good Rider. I risultati migliori si hanno in film di carattere semi-documentario (\"The Silent Enemy\", 1930), dove l'interesse etnografico imponeva un maggiore realismo ed agli interpreti era chiesto non tanto di recitare quanto di impersonare se stessi. Nei rari casi invece in cui attori nativi americani si trovassero ad interagire con i bianchi, come in \"Susannah of the Mounties\" (1939), il peso del pregiudizio li costringeva spesso ad una recitazione fortemente caricaturale.\nAnche in questo campo, la situazione comincia gradualmente a cambiare a partire dagli anni cinquanta con attori come Jay Silverheels, Kim Winona e il piccolo Anthony Numkena, e in modo ancora pi\u00f9 deciso dagli anni settanta, quando nel 1971 Chief Dan George diventa il primo attore nativo americano ad essere candidato all'Oscar. Da allora al cinema e alla televisione il ricorso ad attori nativi americani si fa sempre pi\u00f9 comune e generalizzato anche per parti principali. Tra i pi\u00f9 noti attori nativi americani si annoverano Graham Green (candidato all'Oscar nel 1991), Wes Studi, Irene Bedard, Will Sampson, Floyd 'Red Crow' Westerman, Michael Greyeyes, Eric Schweig, Russell Means, e Chevez Ezaneh (primo attore bambino nativo americano a vincere un Young Artist Award nel 2008). "}
{"id": "358983", "revid": "43211", "url": "https://it.wikipedia.org/wiki?curid=358983", "title": "Opendocument", "text": ""}
{"id": "359000", "revid": "121214575", "url": "https://it.wikipedia.org/wiki?curid=359000", "title": "Pensiero debole", "text": "Il pensiero debole \u00e8 un concetto introdotto in filosofia dai filosofi italiani Gianni Vattimo e Pier Aldo Rovatti, fra i massimi esponenti del postmodernismo europeo, per descrivere un importante mutamento etico nel modo di concepire la filosofia, avvenuto a partire dalla met\u00e0 del XX secolo. Questo mutamento, introdotto secondo Vattimo e Rovatti dall'opera di pensatori come Friedrich Nietzsche e Martin Heidegger, \u00e8 caratterizzato dal cadere di numerosi presupposti fondanti della filosofia classica e della tradizione filosofica occidentale. Mentre Vattimo si iscrive chiaramente nella tradizione dell'ermeneutica moderna occupandosi dell'indebolimento dell'essere, Rovatti \u00e8 piuttosto fedele al pensiero fenomenologico tramandatogli dal suo maestro Enzo Paci e si dedica all'indebolimento del soggetto.\nL'espressione \u00abpensiero debole\u00bb viene coniata nel pi\u00f9 ampio contesto generale del relativismo e si contrappone al poco usato termine di \u00abpensiero forte\u00bb, quest'ultimo pi\u00f9 vicino alla concezione di assoluto e di tradizionalismo.\nMotivazioni del pensiero debole.\nIl pensiero debole si presenta come una forma particolare di nichilismo, partendo dall'assunto che, con le filosofie di Nietzsche e Heidegger (in particolare di Heidegger) si sia attuata una crisi irreversibile delle basi cartesiane e razionalistiche del modo di filosofare, stravolgendo quindi il pensiero, cos\u00ec come si era sviluppato durante l'et\u00e0 moderna.\nIn altri termini, l'era moderna occidentale si svilupp\u00f2 attraverso la tradizione del pensiero greco e della Weltanschauung (la \"visione del mondo\"), specialmente di stampo giudaico-cristiano (razionalismo, empirismo, kantismo, idealismo, positivismo, marxismo, storicismo, conservatorismo, tradizionalismo, nonch\u00e9 le loro ultime filiazioni moderne, come il pragmatismo, il positivismo logico, la filosofia analitica, il razionalismo critico, lo strutturalismo), e tutte caratterizzate, a seconda di pensatori e correnti, dai seguenti punti:\nUn primo caposaldo del pensiero debole \u00e8 fornito dall'interpretazione vattimiana del concetto nietzscheano di \"\u00dcbermensch\", citato nell'opera fondamentale \"Cos\u00ec parl\u00f2 Zarathustra\" (\"Also sprach Zarathustra\"), per tradizione inteso come \"Superuomo\", ovvero un uomo superiore che si liber\u00f2 dall'asservimento alle etiche tradizionali del perfezionamento e dell'obbedienza a un qualsiasi Dio, considerate da Nietzsche un \"equivoco\".&lt;br&gt;\nVattimo, con sottile operazione filologica, ridefinisce l\"'\u00dcbermensch\" come \"Oltreuomo\": si concepisce un soggetto diverso, non pi\u00f9 sobbarcato dal peso della responsabilit\u00e0, potenzialmente colpevolizzato da etiche intolleranti, totalizzanti o totalitarie. Con Nietzsche si \u00e8 andati oltre la definizione tradizionale di \"uomo\" e di \"umano\", e il soggetto si \u00e8 \"indebolito\" sul piano dell'ontologia e dell'etica.\nL'\u00dcbermensch non \u00e8 pi\u00f9 il soggetto \"forte\" del Cristianesimo, estraniandosi dunque dal concetto di uomo dotato di libero arbitrio, sempre capace di scegliere, sempre potenzialmente colpevole e sempre punibile come peccatore. L'Oltreuomo assume, accetta e fa proprio, col suo \"amor fati\", il destino e la destinazione (\"Geschick\") di tutto ci\u00f2 che accade nella natura e nella storia, e in generale nella sua esistenza.\nDi qui il concetto di \"deriva destinale\" dell'essere, concepito non pi\u00f9 come base solida, fondata e fondante, come il monolite autoevidente di Parmenide; l'essere, per Vattimo, appare esso stesso \"indebolito\" e \"poroso\", sempre reinterpretabile e sempre diversamente reinterpretato. La necessit\u00e0 assoluta dell'universo di Nietzsche, soggetto all'eterno ritorno, viene indebolita con Vattimo, mediante l'intersezione con il pensiero filosofico dell'ultimo Martin Heidegger. \nIn \"Essere e tempo\" (\"Sein und Zeit\"), Heidegger infatti:\nSecondo Heidegger le ideologie dei grandi progetti storici quali marxismo o cristianesimo sono fondamentalmente inautentiche, in quanto eludono il problema dell'annullamento finale dell'esserci come deriva ed erramento propri della condizione dell'essere. La deriva destinale di Vattimo nasce in fondo a un ripensamento incrociato della necessit\u00e0 dell'universo di Nietzsche e dell'erranza proprie dell'ultimo Heidegger.\nStrettamente collegato all'indebolimento del soggetto (de-responsabilizzato e de-colpevolizzato, in una tollerante accettazione della deriva destinale dell'esistenza) e all'indebolimento dell'essere (considerato come poroso, contraddittorio, policentrico, fondamentalmente privo di univocit\u00e0, abbandonato al suo corso, al suo destino e alla sua destinazione), \u00e8 l'indebolimento della teoria della conoscenza.\nGi\u00e0 Nietzsche, nelle \"Considerazioni inattuali\" (in particolare in \"Sull'utilit\u00e0 e il danno della storia per la vita\" e in \"Verit\u00e0 e menzogna in senso ultramorale\") aveva annullato la spiegazione razionale (l'\"erkl\u00e4ren\", il conoscere chiaro e distinto delle scienze naturali) e ridotto il conoscere all'interpretazione. Lo stesso Heidegger identifica la conoscenza con un processo interpretativo circolare virtuoso, proprio dell'ermeneutica. Conoscere diviene pertanto una paziente e reinterpretabile lettura del tramandarsi del percorso dell'essere fino a noi (quindi, di ci\u00f2 che l'essere in deriva destinale ci consegna \u2013 una \"tra-ditio\", una \"par\u00e0dosi\" una \"\u00dcberlieferung\"), lungo un cammino segnato dalla complessit\u00e0 e dall'intreccio di eventi che si originano da una molteplicit\u00e0 di centri e si intersecano secondo principi di causalit\u00e0 che non sono mai unidirezionali, e appaiono di conseguenza circolari e imprevedibili. \nPertanto si comprende in che modo, storicamente, il pensiero debole si ponga come confutazione degli ottimismi storici eurocentrici, (vedi illuminismo, positivismo, marxismo), attraverso i loro risvolti di intolleranza. L'assunzione della prospettiva secondo cui l'essere \u00e8 indebolito, poroso e plurivoco, porta ad ammettere che ognuno dei punti di vista esistenti (i punti di vista degli individui come quelli delle diverse civilt\u00e0) \u00e8 legittimato internamente, in quanto voce di un determinato percorso storico e/o esistenziale. In altre parole, \u00ab\"Caduta l'idea di una razionalit\u00e0 centrale della storia, il mondo della comunicazione generalizzata esplode come una molteplicit\u00e0 di razionalit\u00e0 \"locali\" - minoranze etniche, sessuali, religiose, culturali o estetiche - che prendono la parola, finalmente non pi\u00f9 tacitate e represse dall'idea che ci sia una sola forma di umanit\u00e0 vera da realizzare, a scapito di tutte le peculiarit\u00e0, di tutte le individualit\u00e0 limitate, effimere, contingenti.\"\u00bb\nRecentemente Vattimo ha definito il suo pensiero anche in rapporto alla rinascita dei culti religiosi, all'insegna dell'aforisma: \"credere di credere\". Rifiutando l'aspetto intollerante dell'universalismo delle fedi religiose, cos\u00ec come le loro pi\u00f9 radicali pretese sapienziali, le fedi stesse vengono intese come assunzioni regolative dell'esistenza, come indirizzo e destinazione delle scelte di vita dei singoli individui. Vattimo identifica, nell'idea cristiana di incarnazione di Dio nell'uomo, un'avvisaglia dell'idea di porosit\u00e0, indebolimento e consunzione dell'essere.\nPosizioni contrarie al pensiero debole.\nNell'ambito della filosofia italiana dei giorni nostri, diversi pensatori si oppongono al pensiero debole di Vattimo e Rovatti.\nUno di questi \u00e8 Carlo Augusto Viano, fautore di una filosofia pi\u00f9 vicina al razionalismo critico - fra l'altro, la stessa definizione di \"pensiero debole\" nasce dalla polemica metodologica fra Vattimo e Viano, che stigmatizza la \"ragione debole\" propria della postmodernit\u00e0 e della filosofia dell'indebolimento dell'essere e della conoscenza. Come scrive Viano, i 'flebili' (cos\u00ec Viano designa i fautori del pensiero debole) si sono esilarati all\u2019idea che \u201ci tempi bui della correttezza e del rigore erano finiti. Incomincia l\u2019et\u00e0 della libera asserzione e della vaghezza allusiva\u201d. Nello stile di pensiero dei flebili \u201cl\u2019indeterminazione viene asserita come un tratto reale, che dispensa dalla precisione, e viene venduta come una spiegazione totale\u201d.\nUna posizione alternativa \"in toto\", rispetto a Vattimo, \u00e8 espressa da Emanuele Severino, il quale propugna un ritorno integrale alla filosofia di Parmenide. \nUn'altra critica radicale al pensiero debole, ispirata da una differente interpretazione di Heidegger, \u00e8 stata espressa da Mario Perniola nella rivista \"Aut-Aut\" (n. 201, giugno-luglio 1984).\nQuanto ai rapporti fra pensiero debole e cristianesimo, la proposta teorica di Vattimo, di una connessione fra l'incarnazione di Cristo e la porosit\u00e0 e l'indebolimento dell'essere, ha inoltre lasciato piuttosto freddi gli ambienti della teologia tradizionale, che accusa il pensiero debole di creare una sorta di Dio minore.\nIl dibattito filosofico sul pensiero debole \u00e8 ulteriormente complicato dalle implicazioni politiche che si possono estrapolare dall'indebolimento della ragione e della concezione della storia, o meglio, \"dalla sua volgarizzazione e dal suo uso strumentale\".\nUn assunto facilmente ricavabile dalla visione che il pensiero debole ha della storia e dell'interpretazione del dato storico, \u00e8 ad esempio che ogni gruppo (politico, sociale, etnico etc.) pu\u00f2 reinterpretare e riscrivere il suo passato in base all'indirizzo e alla destinazione di fondo delle sue scelte d'azione e dei suoi valori. Perci\u00f2, all'interno degli stessi movimenti filosofici della postmodernit\u00e0, il pensiero debole viene criticato per il fatto che talvolta rischia di favorire, direttamente e indirettamente, alcuni dei miti deteriori affacciatisi sulla scena della storia durante l'era moderna, \"buttando via il bambino (quanto di positivo l'era moderna ha portato in termini di illuminismo, valori di tolleranza etc.) con l'acqua sporca (degenerazioni e deformazioni totalitarie)\"."}
{"id": "359009", "revid": "121194019", "url": "https://it.wikipedia.org/wiki?curid=359009", "title": "Forma quadratica", "text": "In matematica una forma quadratica \u00e8 un polinomio omogeneo di grado 2 in un certo numero di variabili. Ad esempio la distanza tra due punti di uno spazio euclideo tridimensionale \u00e8 ottenuta dalla radice quadrata di una forma quadratica in 6 variabili, le tre coordinate cartesiane ortogonali di ciascuno dei due punti.\nEsempi di forme quadratiche in una, due e tre variabili sono dati da:\nSi osservi che le funzioni quadratiche non sono, in generale, delle forme quadratiche, in quanto non sono polinomi omogenei nelle variabili (tranne casi particolari in cui sono nulli i coefficienti dei termini di grado 1 e 0).\nDefinizione.\nUna forma quadratica formula_4-aria su uno spazio vettoriale formula_5 sul campo formula_6 \u00e8 un polinomio omogeneo di secondo grado in formula_4 variabili:\ndove formula_4 \u00e8 la dimensione dello spazio vettoriale, cio\u00e8 formula_10, l'argomento formula_11 \u00e8 un vettore di componenti formula_12 e gli formula_13 sono detti coefficienti della forma quadratica, che individuano una matrice simmetrica formula_14 di ordine formula_4.\nLa forma quadratica \u00e8 quindi esprimibile anche nella forma:\nForma quadratica associata ad una forma bilineare.\nSia formula_5 uno spazio vettoriale sul campo formula_6, sia formula_19 una forma bilineare su formula_5.\nSi definisce forma quadratica associata a formula_19 l'applicazione:\nche ad ogni vettore dello spazio vettoriale formula_23 associa il numero:\nFissata una base dello spazio, se formula_25 \u00e8 il vettore delle coordinate di formula_26 ed formula_27 la matrice rappresentativa della forma quadratica, si ha:\nPropriet\u00e0.\nLa forma quadratica cos\u00ec definita verifica la seguente propriet\u00e0, detta \"propriet\u00e0 di polarizzazione\":\nper formula_31.\nCome si vede, la forma bilineare formula_32 ottenuta applicando la formula sopra \u00e8 simmetrica per costruzione. Questo fatto fa s\u00ec che alcuni autori definiscano le forme quadratiche in maniera meno generale, richiedendo che la forma di partenza formula_33 sia simmetrica. Si pu\u00f2 comunque osservare che, data una generica forma formula_33 e la sua simmetrica associata formula_32, entrambe le forme bilineari generano la stessa forma quadratica. La non biunivocit\u00e0 della relazione tra forme bilineari e forme quadratiche \u00e8 un fatto generale: \u00e8 difatti evidente che, presa una forma bilineare simmetrica e sommatole un'altra forma bilineare antisimmetrica, il risultato \u00e8 ancora una volta una forma bilineare e che tale forma induce ancora una volta la stessa forma quadratica.\nInoltre, chiedendo che la forma bilineare associata sia simmetrica, la relazione tra forme quadratiche e forme bilineari diventa biunivoca: difatti supposto formula_32 e formula_37 due forme bilineari simmetriche distinte che inducono entrambe:\npassando per la formula di polarizzazione (e omettendo i passaggi per brevit\u00e0) si avr\u00e0:\nLa forma quadratica (come suggerito dal nome) non \u00e8 lineare, infatti dalla definizione mediante forme bilineari si ottiene:\nmentre dalla applicazione della propriet\u00e0 di polarizzazione si ottiene:\nSe si considera un insieme di vettori sul piano cartesiano non \u00e8 difficile, mediante la formula sopra, far vedere che una generica forma quadratica assume la forma:\nsi vede che essa pu\u00f2 esprimersi come:\ncon:\nQuesta osservazione si generalizza agevolmente alle forme in \"n\" variabili e alle matrici simmetriche \"n\"\u00d7\"n\". Essa si pu\u00f2 usare per mostrare che la teoria delle forme quadratiche coincide, come fatto notare precedentemente, con quella delle forme simmetriche bilineari. Questo \u00e8 consentito dal fatto che il cambiamento di notazioni che collega le due nozioni, con una sola eccezione, non pone alcuna difficolt\u00e0: si tratta solo di dimezzare i coefficienti dei binomi relativi a due diverse variabili. Questo si pu\u00f2 fare per ogni campo, con l'unica eccezione costituita dai campi di caratteristica 2. Ad esempio, trattare le forme quadratiche reali e trattare le forme bilineari simmetriche (costruite mediante matrici simmetriche) corrisponde ad esaminare lo stesso oggetto da due punti di vista.\nUn fraintendimento comune.\nLa propriet\u00e0:\nDa sola non \u00e8 sufficiente ad assicurare che, applicando la formula di polarizzazione, la funzione che si otterr\u00e0 sia una forma bilineare.\nIn altri termini non tutte le funzioni che verificano la condizione precedente sono forme quadratiche, ovvero la condizione \u00e8 necessaria ma non sufficiente.\nUn semplice controesempio pu\u00f2 essere cercato e trovato in formula_47 dove, introdotto l'ovvio isomorfismo tra coordinate cartesiane e coordinate polari, si ha che la seguente funzione:\nverifica l'ipotesi di partenza ma che l'ipotetica:\nnon \u00e8 una forma bilineare, per dimostrarlo basta trovare un controesempio.\nUn metodo semplice consiste nel valutare la seguente uguaglianza, che dovrebbe essere necessariamente vera nel caso di forme bilineari, sia verificata o meno. I numeri sono stati scelti ad hoc per facilitare i conti in quanto costituiscono una terna pitagorica.\nCome si vede la bilinearit\u00e0 non \u00e8 rispettata.\nForma quadratica sopra un modulo o uno spazio vettoriale.\nSia formula_5 un modulo sopra un anello commutativo formula_53. In particolare, interessa il caso in cui formula_5 \u00e8 uno spazio vettoriale sopra un campo formula_53.\nUna funzione del genere formula_56 viene detta forma quadratica sopra formula_5 se:\nformula_61 viene chiamata \"forma bilineare associata\" o \"polare\" e che essa (a causa di discrepanze stilistiche tra gli autori) differisce da quella precedentemente presentata per un fattore formula_62. \nSi noti inoltre che per ogni vettore formula_63 vale:\ne di conseguenza se formula_65 \u00e8 invertibile in formula_53 (quindi nel caso formula_53 sia un campo deve avere caratteristica diversa da formula_65) si pu\u00f2 ricavare la forma quadratica dalla forma simmetrica bilineare formula_61 con l'espressione:\nQuando formula_65 \u00e8 invertibile, questa espressione evidenzia una corrispondenza biunivoca tra forme quadratiche su formula_5 e forme bilineari simmetriche su formula_5. Se formula_61 \u00e8 una qualsiasi forma bilineare simmetrica, allora formula_75 \u00e8 sempre una forma quadratica. Questo fatto talora viene utilizzato per la definizione di una forma quadratica, ma se formula_65 non \u00e8 invertibile questa definizione \u00e8 insufficiente in quanto non tutte le forme quadratiche possono ottenersi con tale costruzione.\nLe forme quadratiche sopra l'anello degli interi sono dette \"forme quadratiche intere\" o \"reticoli interi\". Essi svolgono ruoli importanti in teoria dei numeri e in topologia.\nDue vettori formula_77 e formula_26 di formula_5 sono detti \"ortogonali\" per formula_61 se:\nIl nucleo della forma bilineare formula_61 \u00e8 l'insieme degli elementi di formula_5 che sono ortogonali a tutti gli elementi di formula_5, mentre il nucleo della forma quadratica formula_85 \u00e8 costituito da tutti gli elementi formula_77 del nucleo di formula_61 per i quali formula_88. Se inoltre formula_61 \u00e8 invertibile, allora formula_85 e la sua forma bilineare associata formula_61 hanno lo stesso nucleo.\nLa forma bilineare formula_61 si dice \"forma bilineare nonsingolare\" se il suo nucleo si riduce allo formula_93. La forma quadratica formula_85 si dice \"forma quadratica nonsingolare\" se il suo nucleo \u00e8 costituito dal solo formula_93.\nSi dice gruppo ortogonale di una forma quadratica nonsingolare formula_85 il gruppo degli automorfismi di formula_5 che preserva la forma formula_85.\nSe formula_5 \u00e8 libero di rango formula_4, si pu\u00f2 scrivere una forma bilineare formula_61 come matrice simmetrica formula_102 relativa a qualche base formula_103 di formula_5. Le componenti di questa matrice formula_102 sono date da:\nSe formula_61 \u00e8 invertibile, la forma quadratica formula_85 \u00e8 ottenuta da:\ndove gli formula_110 sono i componenti di formula_77 in questa base.\nDue altre propriet\u00e0 delle forme quadratiche sono le seguenti.\nCarattere di definizione di una forma quadratica.\nSi consideri una forma quadratica formula_85 definita su uno spazio vettoriale reale formula_5. Essa si dice \"definita positiva\" se per ogni vettore formula_120 di formula_5 si ha formula_122. Si dice invece \"definita negativa\" se per ogni vettore formula_120 di formula_5 si ha formula_125.\nQuando nelle precedenti disuguaglianze si sostituiscono le disuguaglianze strette rispettivamente con formula_126 e con formula_127, si definiscono la \"forma quadratica semidefinita positiva\" e la \"forma quadratica semidefinita negativa\", rispettivamente.\nCriteri di classificazione.\nIn generale una forma quadratica pu\u00f2 essere:\nPer individuare il segno di una forma quadratica si possono utilizzare i due seguenti teoremi.\nPrimo teorema.\nSia formula_136 una forma quadratica con formula_27 matrice simmetrica di ordine formula_4, allora:\nSecondo teorema.\nSia formula_136 una forma quadratica con formula_27 matrice simmetrica di ordine formula_4, allora:\nAltro metodo.\nDal momento che la ricerca degli autovalori non \u00e8 in generale \"semplice\", altrettanto valido \u00e8 il metodo di ridurre con mosse di Gauss, che preservino il determinante, (sommare a righe multipli di altre righe, spostare righe in un numero pari di volte, etc..) per ricondursi a una forma triangolare superiore con zeri sotto la diagonale.\nIl prodotto degli elementi della diagonale \u00e8 il determinante, poi, se tutti gli elementi sono maggiori (risp. minori) di zero allora la forma quadratica associata \u00e8 definita positiva (risp. negativa); se sono maggiori o uguali (risp. minori o uguali) a zero \u00e8 semidefinita positiva (risp. semidefinita negativa); indefinita se alcuni elementi lungo la diagonale sono positivi e altri negativi. Ovviamente tutto ci\u00f2 vale se la matrice di partenza \u00e8 simmetrica, se non lo \u00e8 si prende la sua parte simmetrica e si procede.\nForme isotrope (o degeneri) e forme anisotrope.\nUna forma quadratica formula_85 sullo spazio formula_5 si dice \"forma quadratica isotropa\" (o \"forma quadratica degenere\") quando in formula_5 si trova un vettore non nullo formula_149 tale che formula_150. In caso contrario si parla di \"forma quadratica anisotropa (o forma quadratica non degenere)\"."}
{"id": "359013", "revid": "287204", "url": "https://it.wikipedia.org/wiki?curid=359013", "title": "Tilo (disambigua)", "text": ""}
{"id": "359019", "revid": "367445", "url": "https://it.wikipedia.org/wiki?curid=359019", "title": "Francesco Moranino", "text": "Biografia.\nLa militanza comunista e la Resistenza.\nIscritto al Partito comunista clandestino nel 1940, l'anno successivo venne arrestato e condannato a 12 anni di carcere da parte del Tribunale speciale. Detenuto a Civitavecchia, venne liberato nel 1943 a seguito della caduta del fascismo e, dopo il successivo armistizio, entr\u00f2 nella Resistenza. Inviato dal PCI nel Biellese, assunse il nome di battaglia di \"Gemisto\", diventando comandante del Distaccamento delle Brigate Garibaldi denominato \"Pisacane\".\nAttorno al \"Pisacane\", e al suo successivo sviluppo, si former\u00e0 nel gennaio del 1944 la piccola Repubblica Partigiana di Postua, una delle prime prove di autogoverno partigiano. In seguito Moranino comand\u00f2 la 50\u00aa Brigata Garibaldi fino a che, con l'incarico prima di comandante e poi di commissario politico, fu destinato alla XII Divisione Garibaldi Pietro Pajetta (\"Nedo\"). Francesco Moranino era cugino di Luigi Moranino, che Francesco aveva introdotto giovanissimo nella lotta partigiana; Luigi Moranino, con il nome di battaglia \"PIC\", diverr\u00e0 a sua volta vice commissario della 2\u00aa Brigata Garibaldi \"Ermanno Angiono\" (\"Pensiero\"). Anello Poma, gi\u00e0 miliziano antifascista in Spagna, riorganizz\u00f2 la guerriglia partigiana nel Biellese fino ad assumere l'incarico di commissario politico del Comando Raggruppamento Divisioni Garibaldi del Biellese. Essendo fino all'inizio del 1944 pochi gli uomini disponibili alla lotta partigiana, circa 200, Anello Poma indic\u00f2 il metodo di scelta dei comandanti dei primi distaccamenti, i pi\u00f9 difficili da strutturare, se non si voleva correre il pericolo che fossero repentinamente distrutti dai nazifascisti.\nAnello Poma poteva essere considerato in quel momento, per la sua et\u00e0, relativamente agli altri partigiani ma soprattutto per i trascorsi di combattente antifascista, uno dei \"vecchi\". Il reclutamento s'indirizz\u00f2 verso i giovani e i giovanissimi: Moranino era giovane e aveva gi\u00e0 dato prova di grande affidabilit\u00e0, per cui fu assegnato al comando del \"Pisacane\", distaccamento la cui efficienza era molto importante per lo sviluppo della Resistenza nella zona. Fra questi neofiti - o quasi - della lotta armata, Moranino - ovvero \"Gemisto\" - mise in luce immediatamente spiccate doti di organizzatore e di amalgamatore della banda partigiana.\nCon il \"Pisacane\", \"Gemisto\" organizz\u00f2 scioperi operai: il suo carattere decisionista lo port\u00f2 a ignorare le indicazioni del comando militare partigiano, dei comunisti stessi e dei sindacalisti che lo invitarono a limitarsi alla sua attivit\u00e0 militare di partigiano. Per questo fatto era malvisto all'interno dei settori summenzionati. In realt\u00e0 il lavoro di Moranino frutt\u00f2 tantissimo poich\u00e9 l'interazione con gli operai port\u00f2 sia nuovi partigiani al \"Pisacane\" sia appoggi nelle retrovie, in modo da mettere in atto iniziative militari di grosso spessore contro i nazifascisti come non era accaduto prima; Moranino aveva costituito un retroterra popolare di supporto, indispensabile per l'esistenza e l'attivit\u00e0 clandestina di una banda partigiana.\nLa strage della missione Strasserra.\nNell'estate del 1944 ebbe luogo nel Biellese quella che \u00e8 conosciuta come strage della missione Strasserra. Emanuele Strasserra, agente dell'OSS, era stato inviato in Liguria dalle forze alleate con il compito di coordinare la lotta partigiana e di consegnare un rapporto agli agenti alleati operanti in Svizzera. Egli contatt\u00f2 Francesco Moranino e arruol\u00f2 quattro partigiani. Cinque partigiani della \"missione Strasserra\", sospettati di essere in realt\u00e0 spie nazifasciste, furono fucilati il 26 novembre 1944 in localit\u00e0 Portula, attirati in un'imboscata, e due delle loro compagne uccise.\nLe vittime furono: Emanuele Strasserra, agente del Sud, sbarcato sulla costa ligure da un sommergibile USA all'inizio dell'estate 1944; Gennaro Santucci, partigiano; Ezio Campasso, partigiano; Mario Francesconi, partigiano; Giovanni Scimone: partigiano. Il 9 gennaio 1945 furono liquidate le compagne di due dei partigiani uccisi, Maria Santucci e Maria Francesconi: un uomo buss\u00f2 di notte alla loro porta, esse uscirono e furono uccise con un colpo alla testa, perch\u00e9 stavano per scoprire la verit\u00e0 sulla sorte dei loro mariti. Gli assassini cercarono di far ricadere la responsabilit\u00e0 della morte delle due donne sui fascisti.\nIl dopoguerra.\nNel dopoguerra Moranino - abbandonate le armi - inizi\u00f2 la sua carriera politica, diventando segretario della Federazione comunista biellese e valsesiana. Candidato dal PCI (circoscrizione di Torino) con 11.909 preferenze, il 2 giugno 1946 fu eletto deputato all'Assemblea Costituente, il 3 febbraio 1947 - nel terzo governo De Gasperi - fu nominato sottosegretario alla Difesa, il 18 aprile 1948 (prima legislatura) fu eletto deputato nel Fronte Democratico Popolare con 69.452 preferenze (circ. di Torino); il 6-7 giugno 1953 (seconda legislatura), Moranino fu rieletto per il PCI con 52.647 preferenze.\nNel 1951 fu nominato segretario della Federazione mondiale della giovent\u00f9 democratica.\nIl processo e la condanna.\nNel dopoguerra i familiari dei cinque partigiani fucilati e delle due donne uccise svolsero indagini e raccolsero prove che presentarono alle autorit\u00e0. Furono fatte delle indagini ufficiali che orientarono le responsabilit\u00e0 sul deputato comunista: Moranino fu pertanto accusato dell'eccidio della \"Missione Strasserra\" e delle due donne. Anello Poma, basandosi sui personali ricordi e sul proprio ruolo centrale nell'organizzazione della Resistenza nel Biellese, ipotizz\u00f2 quasi una mancanza di difesa di Moranino da parte di alcuni settori politici a lui vicini, proprio a causa delle ostilit\u00e0 maturate a seguito delle sue posizioni politiche e delle attivit\u00e0 extramilitari attuate durante la Resistenza.\nOltre a ci\u00f2 sulle montagne del Biellese, dove era forte la Brigata Garibaldi \"Pisacane\" comandata da \"Gemisto\", erano possibili lotte intestine fra settori della Resistenza che si rifacevano a diversa ideologia politica e si \u00e8 ipotizzato che anche a causa di ci\u00f2 avvenne l'eccidio. \nNel 1953, sotto il governo Pella, Moranino fu incriminato per i fatti avvenuti durante la Resistenza, ritenuti non compresi tra i reati amnistiati dal ministro Togliatti nel 1946.\nIl 27 gennaio 1955, durante il governo Scelba, la Camera dei deputati, con una maggioranza di centrodestra, vot\u00f2 l'autorizzazione a procedere nei confronti di Moranino su richiesta della Procura di Torino. Quella di Moranino fu la prima autorizzazione all'arresto di un parlamentare concessa dalla nascita della Repubblica e fino al luglio 1976 rimase anche l'unica. Nel corso della seduta il deputato socialista Guido Bernardi, relatore di minoranza, cerc\u00f2 di accreditare la tesi per cui tutti gli omicidi furono ordinati ed eseguiti per errore, riportando tutta una serie di indizi in tal senso. Tale tesi non fu per\u00f2 accolta dalla maggioranza. Inizi\u00f2 quindi il processo in aula per l'accusa di omicidio plurimo aggravato e continuato e occultamento di cadavere. A seguito di ci\u00f2 Moranino fugg\u00ec - per la seconda volta - in Cecoslovacchia. Il 22 aprile 1956, il processo, svoltosi in contumacia a Firenze, si concluse con la condanna all'ergastolo per Moranino.\nSi legge nella sentenza: \u00abPerfino la scelta degli esecutori dell'eccidio venne fatta tra i pi\u00f9 delinquenti e sanguinari della formazione. Avvenuta la fucilazione, essi si buttarono sulle vittime depredandole di quanto avevano indosso. Nel percorso di ritorno si fermarono a banchettare in un'osteria e per l'impresa compiuta ricevettero in premio del denaro.\u00bb.\nLa sentenza di condanna all'ergastolo fu confermata dalla Corte d'Assise d'Appello nel 1957.\nDiametralmente opposto il punto di vista dell'ANPI:\n\u00abEra cos\u00ec evidente l'intento persecutorio contro il comandante partigiano che, nel 1958, il presidente della Repubblica, Giovanni Gronchi, decret\u00f2 la commutazione della pena in dieci anni di reclusione.\u00bb\nIn realt\u00e0 non ci fu commutazione di pena da parte del presidente Gronchi: Moranino godette infatti degli effetti della cosiddetta \"amnistia Azara\" (dal nome del guardasigilli Antonio Azara che la propose), approvata ai tempi del governo Pella il 18 settembre 1953 per tutti i reati politici commessi entro il 18 giugno 1948. Vi furono compresi i reati commessi nel secondo dopoguerra italiano, arrivando a oltre tre anni dalla fine della guerra. Moranino - condannato tre anni dopo - pot\u00e9 comunque usufruire di uno sconto di pena grazie a tale provvedimento, e la sua condanna all'ergastolo fu commutata gi\u00e0 in fase processuale a dieci anni di prigione.\nLa latitanza e la grazia.\nMoranino si sottrasse alla cattura espatriando clandestinamente in Cecoslovacchia, dove divenne direttore dell'emittente radiofonica in lingua italiana \"Radio Praga\". Qui - secondo una ricostruzione dell'ex ministro della giustizia e vicepresidente del consiglio Claudio Martelli, presentata nell'ambito dei lavori della Commissione parlamentare di inchiesta sul rapimento e sulla morte di Aldo Moro - divenne agente dei servizi cecoslovacchi, laddove lo stesso Martelli adombr\u00f2 rapporti di vario tipo fra questi servizi e le Brigate Rosse. Le stesse connessioni fra Radio Praga e gruppi terroristici italiani vennero esplicitate anche dal direttore del SISDE Riccardo Malpica.\nA Praga Moranino si fece parte attiva nell'azione di \"sovietizzazione degli stati dell\u2019ex blocco sovietico deciso da Stalin, con l\u2019appoggio dei comunisti italiani\". Fra gli episodi che lo videro coinvolto ci fu la cacciata da Radio Praga del fondatore dei programmi in lingua italiana - Catullo Davide Uhrmacher - in quanto \"ebreo e trotzkijsta\".\nIl 27 aprile 1965 Moranino venne graziato dal presidente della Repubblica Giuseppe Saragat in occasione del ventesimo anniversario della Liberazione, ma rimpatri\u00f2 solo quando i reati \"determinati da movente o fine politico\" per i quali erano stato condannato divennero oggetto di una vasta amnistia promulgata nel 1966 riguardante sia gli \"appartenenti al movimento della Resistenza\" che i loro avversari, riconducendoli di fatto alla natura di atti di guerra e quindi non pi\u00f9 condannabili.\nAlberto Franceschini - uno dei fondatori delle Brigate Rosse - testimoni\u00f2 di un incontro fra lui, Renato Curcio, Mara Cagol e Moranino che avvenne il 25 aprile 1971 nell'aia di un casolare nei pressi di Borgosesia ove ai tempi della Resistenza si trovava il comando partigiano di Moranino. Tutti e tre i brigatisti erano gi\u00e0 clandestini e si presentarono all'allora senatore del PCI - che secondo Franceschini sapeva che fossero dirigenti delle Brigate Rosse - coi loro nomi di battaglia.\nSenatore.\nRientrato in Italia nel 1968 solo in seguito ad amnistia, il 19 maggio 1968, PCI e PSIUP annunciarono la candidatura nel collegio senatoriale di Vercelli dell'ex deputato. Moranino sar\u00e0 rieletto con 38.446 voti ed entrer\u00e0 nella Commissione Industria e Commercio del Senato. Morir\u00e0 tre anni dopo, nel 1971, per un attacco cardiaco."}
{"id": "359028", "revid": "287204", "url": "https://it.wikipedia.org/wiki?curid=359028", "title": "TRL", "text": ""}
{"id": "359034", "revid": "1926649", "url": "https://it.wikipedia.org/wiki?curid=359034", "title": "Nazionale di calcio del Camerun", "text": "La nazionale di calcio del Camerun, i cui giocatori sono noti con il nome di \"Leoni indomabili\", \u00e8 la rappresentativa nazionale calcistica del Camerun ed \u00e8 posta sotto l'egida della F\u00e9d\u00e9ration Camerounaise de Football.\nIl Camerun \u00e8 storicamente una delle nazionali pi\u00f9 forti della CAF. Ha vinto 5 volte la Coppa d'Africa (1984, 1988, 2000, 2002, 2017) e nella stessa competizione conta 2 secondi posti (1986 e 2008), 2 terzi posti (1972, 2021) e un quarto posto (1992). \u00c8 inoltre la nazionale che vanta il maggior numero di Palloni d'oro africani vinti, 11 (4 Eto'o, 2 Milla e N'Kono, 1 Ongu\u00e9n\u00e9, Abega e Mboma), con un grande vantaggio su (6) e (5).\n\u00c8 la nazionale africana pi\u00f9 presente nelle fasi finali dei mondiali: conta 7 partecipazioni alla manifestazione, dove ha raggiunto i quarti di finale nel 1990 (record continentale insieme al Senegal del 2002 e al del 2010). Nel 2003 i leoni raggiunsero la finale di Confederations Cup dove, ancora provati dalla tragica morte di Marc-Vivien Fo\u00e9, avvenuta in campo nel corso della semifinale contro la , furono sconfitti dalla al golden goal. Anche in questa competizione il Camerun \u00e8 la compagine africana che ha fatto pi\u00f9 strada. \u00c8 inoltre, insieme alla Nigeria, una delle due nazionali africane che hanno vinto l'oro alle Olimpiadi, con la nazionale olimpica nel 2000.\nIl Camerun pu\u00f2 altres\u00ec vantare il \"Calciatore africano del secolo\" eletto dalla CAF, Roger Milla, oltre al miglior marcatore della storia della Coppa d'Africa, Samuel Eto'o e al primatista di presenze del torneo, Rigobert Song.\nNella graduatoria FIFA, in vigore da agosto 1993, il miglior posizionamento raggiunto \u00e8 stato l'11\u00ba posto del novembre 2006, mentre il peggiore \u00e8 stato il 79\u00ba posto del febbraio 2013; al febbraio 2022 occupa il 38\u00ba posto della graduatoria.\nStoria.\nDagli anni 1920 agli anni 1960.\nIl calcio fece la propria comparsa in Camerun agli inizi degli anni 1920. Nel 1924 fu fondata la prima squadra di calcio camerunese, il Club athl\u00e9tique du Cameroun (CAC).\nNel settembre e nell'ottobre 1950 una selezione di giocatori camerunesi gioc\u00f2 una serie di partite in Francia, tra cui una contro il (rimedi\u00f2 una sconfitta per 3-2). Alla fine degli anni 1950 i primi calciatori camerunesi debuttarono nel campionato francese.\nDagli anni 1960 agli anni 1980.\nDopo la fondazione, nel 1959, della Federazione calcistica del Camerun, la nazionale di calcio del Camerun esord\u00ec ufficialmente in campo internazionale il 13 aprile 1960, anno dell'indipendenza del paese. Nel 1962 la federazione si affili\u00f2 ufficialmente alla FIFA e tre anni dopo nel 1962 divenne membro della CAF. Malgrado la vittoria, nel 1964, dell'Oryx Douala nella prima edizione della Coppa dei Campioni d'Africa, il movimento calcistico camerunese non esprimeva ancora una delle nazionali pi\u00f9 quotate del continente. \nEsordiente nelle qualificazioni alla Coppa d'Africa in vista dell'edizione del 1968, il Camerun fu eliminato nella fase preliminare e anche due anni dopo usc\u00ec al primo turno, anche se solo per differenza reti. La si tenne in Camerun: per l'occasione il paese fu dotato di grandi stadi, tra cui lo stadio Ahmadou Ahidjo di Yaound\u00e9 e lo stadio della Riunificazione di Douala. La squadra di casa riusc\u00ec a raggiungere la semifinale, dove fu sconfitta, e nella finale per il terzo posto batt\u00e9 lo , ottenendo la terza piazza. Nell'ottobre 1972, per decreto presidenziale, i calciatori della squadra assunsero l'appellativo di \"leoni indomabili\".\nMancata la qualificazione alla fase finale di Coppa d'Africa nelle successive quattro edizioni del torneo, il Camerun continu\u00f2 a mancare anche la qualificazione al campionato del mondo, tra l'altro molto complicata per le nazionali africane, cui fu riservato per molto tempo un solo posto nella rassegna. \nDagli anni 1980 agli anni 1990.\nTornato a qualificarsi alla Coppa d'Africa nel 1982 (usc\u00ec al primo turno), il Camerun di Thomas N'Kono e Roger Milla si qualific\u00f2 per la prima volta al campionato del mondo in occasione di , dove nel girone ottenne tre pareggi, due per 0-0 contro e e un pari per 1-1 contro l' futura vincitrice del torneo, che prevalse sugli africani solo per aver segnato un gol in pi\u00f9, a parit\u00e0 di punti e di differenza reti. Il Camerun fu quindi eliminato dalla Coppa del mondo senza aver perso una sola partita, diventando la prima squadra africana a non perdere neppure una gara ai mondiali, e per otto anni rest\u00f2 l'unica nazionale mai sconfitta nella sua storia nel torneo calcistico pi\u00f9 importante.\nNel 1984 arriv\u00f2 il primo successo in Coppa d'Africa per il Camerun, che in finale ebbe la meglio sulla vincendo per 3-1. Nel 1986 i leoni campioni uscenti arrivarono di nuovo in finale, ma a prevalere fu l' ai tiri di rigore, dopo lo 0-0 dei tempi supplementari; l'attaccante camerunese Milla fu capocannoniere del torneo. Il secondo successo in Coppa d'Africa fu centrato alla terza finale consecutiva, nella , in cui il Camerun sconfisse in finale ancora la Nigeria, per 1-0; Milla fu ancora una volta capocannoniere della manifestazone, ex aequo con altri tre giocatori.\nDagli anni 1990 agli anni 2000.\nDopo la brutta eliminazione al primo turno della , il Camerun del 38enne bomber Milla impression\u00f2 favorevolmente al , battendo clamorosamente l' di Maradona, campione del mondo in carica, per 1-0 (gol di Fran\u00e7ois Omam-Biyik) e poi anche la di Hagi, con gioco convincente e doppietta di Roger Milla, divenne il giocatore pi\u00f9 anziano ad aver mai segnato in un mondiale. Il doppio successo assicur\u00f2 agli africani il passaggio del turno con una gara d'anticipo, persa poi malamente (4-0) contro la . I camerunesi, primi nel girone e autentica rivelazione di Italia '90, furono poi abbinati alla e si imposero per 2-1 con doppietta di Milla. La \"favola\" dei leoni indomabili si interruppe ai quarti di finale per mano dell', che prevalse per 3-2 dopo i tempi supplementari. I camerunesi, salutati dagli applausi del pubblico italiano, furono accolti trionfalmente al ritorno in patria: un corteo di quattro jeep con a bordo i calciatori sfil\u00f2 per le vie della capitale Yaound\u00e9, tra l'entusiasmo di tutti i camerunesi.\nQuarto classificato alla , il Camerun non si qualific\u00f2 per l'edizione successiva del torneo, alle prese con un periodo di ricambio generazionale che ebbe conseguenze negative sui risultati della squadra. Qualificatisi al , i camerunesi uscirono al primo turno, a causa di un pari contro la (2-2) e di due sconfitte contro (3-0) e (6-1); nella partita con i russi, Milla divenne, all'et\u00e0 di 42 anni, il giocatore pi\u00f9 anziano ad aver giocato nella fase finale dei mondiali (primato poi battuto anni dopo da altri calciatori) e il giocatore pi\u00f9 anziano ad aver segnato nella fase finale dei mondiali, primato tuttora imbattuto.\nEliminato al primo turno alla , il Camerun usc\u00ec ai quarti dell'edizione del 1998. Presentatasi al campionato mondiale del 1998 con il rosa l'elemento pi\u00f9 giovane del torneo, il diciassettenne Samuel Eto'o, la selezione camerunese pareggi\u00f2 con l' (1-1), fu sconfitta dall'Italia (3-0) e pareggi\u00f2 con il (1-1), subendo l'eliminazione.\nDagli anni 2000 agli anni 2020.\nNel 2000 i leoni indomabili vinsero nuovamente la Coppa d'Africa, battendo a Lagos la Nigeria padrona di casa per 4-3 ai tiri di rigore, dopo il 2-2 dei tempi supplementari; il decisivo tiro dal dischetto fu del difensore Rigobert Song. Il Camerun partecip\u00f2 poi, in qualit\u00e0 di campione continentale, alla Confederations Cup 2001, dove fu eliminato al termine della fase a gironi, avendo ottenuto una vittoria sul (2-0) e due sconfitte. Un nuovo alloro continentale si aggiunse al palmar\u00e8s del Camerun nel 2002, allorch\u00e9 la squadra si aggiudic\u00f2 la Coppa d'Africa, bissando il trionfo di due anni prima grazie al successo per 3-2 ai tiri di rigore contro il , dopo lo 0-0 dei tempi supplementari. Forte dei successi ottenuti in ambito continentale, la selezione camerunese si present\u00f2 al con grandi aspettative, che tuttavia furono disattese: al pareggi\u00f2 contro l' (1-1) seguirono la vittoria contro l' (1-0) e la sconfitta con la (2-0), fatale per il Camerun, che non riusc\u00ec a qualificarsi agli ottavi di finale.\nNel 2003 il Camerun partecip\u00f2 per la seconda volta consecutiva alla Confederations Cup in qualit\u00e0 di campione d'Africa. Dopo la delusione del mondiale nippo-coreano, in Francia la squadra torn\u00f2 a brillare. Vinse, infatti, il proprio girone senza subire gol, battendo il Brasile campione del mondo in carica (1-0), la (1-0) e pareggiando a reti bianche con gli ; in semifinale, contro la , gli africani vinsero ancora per 1-0, ma durante il match successe un fatto tragico: in campo il camerunese Marc-Vivien Fo\u00e9 cadde a terra improvvisamente, morendo per un attacco di cuore. Nella finale i leoni, scossi dall'accaduto, in un clima di commozione generale, persero con la per 1-0, seppure solo al golden goal: rimane quella la migliore prestazione di una nazionale africana nella Confederations Cup.\nEliminato ai quarti di finale della , nell'ottobre 2005 il Camerun fall\u00ec la qualificazione al e qualche mese dopo, alla uscirono ai quarti di finale, ai tiri di rigore. Due anni dopo, in Ghana, raggiunse la finale di Coppa d'Africa, dove fu sconfitto dall'Egitto per 1-0, con Eto'o laureatosi capocannoniere della manifestazione, con 5 reti.\nNella i leoni indomabili furono eliminati ai quarti di finale e, dopo una sofferta qualificazione al , si avvicinarono al primo mondiale africano della storia in un clima di roventi polemiche nate da controverse dichiarazioni della vecchia gloria Roger Milla riguardo alla stella della squadra Samuel Eto'o, polemiche che furono sul punto di indurre Eto'o ad abbandonare la nazionale e provocarono un'unanime reazione di solidariet\u00e0 nei confronti del capitano dei leoni indomabili, con prese di posizione financo governative. A polemica rientrata dopo i chiarimenti di Milla, fece seguito un fallimento tecnico della spedizione camerunese in Sudafrica: la squadra rimedi\u00f2 due sconfitte nelle prime due partite, contro (1-0) e (2-1), subendo l'estromissione al primo turno, per poi perdere anche la terza partita, contro i (2-1); Rigobert Song divenne l'unico calciatore africano a scendere in campo in quattro edizioni del mondiale..\nIl Camerun entr\u00f2 quindi in un periodo di crisi, fallendo la qualificazione alla e alla , ma ottenne la qualificazione al , dove, pur disponendo di un organico di ottimo livello, ma con Eto'o acciaccato e costretto a saltare due partite, la nazionale fu eliminata ancora una volta al primo turno gi\u00e0 dopo due partite, a causa di due sconfitte contro (0-1) e (0-4), cui fece seguito un'altra disfatta contro il padrone di casa (1-4). Dopo la brutta prestazione fornita nella fase finale della (ultimo posto nel girone ed eliminazione), la nazionale si risollev\u00f2 nella fase finale della , in Gabon, dove i leoni indomabili si laurearono campioni d'Africa per la quinta volta nella storia, in virt\u00f9 della vittoria in rimonta (2-1) nella finale contro l'Egitto. Nella Confederations Cup 2017 giunse l'eliminazione al termine della fase a gironi, dopo due sconfitte (2-0 contro il e 3-1 contro la ) inframmezzate da un pari (1-1 contro l'). Fallito l'accesso al , nella i camerunesi uscirono agli ottavi di finale, mentre nell'edizione casalinga del 2021, disputata nel 2022, ottennero il terzo posto.\nStadio.\nLo stadio Ahmadou Ahidjo \u00e8 l'impianto ufficiale della nazionale camerunese e viene utilizzato per tutti gli incontri ufficiali dei leoni indomabili. \u00c8 situato nella capitale Yaound\u00e9, dove fu edificato nel 1972, prende il nome del presidente del Camerun Ahmadou Ahidjo, il primo della nazione africana, in carica dal 1960 al 1982. Nel 2005 l'impianto sub\u00ec un'importante ristrutturazione che lo rinnov\u00f2 decisamente. Lo stadio \u00e8 polisportivo: viene usato soprattutto per incontri calcistici, ma con minor frequenza anche per l'atletica leggera. \u00c8 il campo di casa di due club calcistici della capitale, il Canon de Yaound\u00e9 e il Tonnerre de Yaound\u00e9.\n\u00c8 lo stadio pi\u00f9 grande della nazione, con una capienza di 38 720 posti a sedere, ma all'occorrenza pu\u00f2 aumentare di capacit\u00e0, utilizzando zone dove si sta in piedi. Nel 1988 fu sede della partita di congedo di Roger Milla, mentre in occasione del suo viaggio in Camerun (17-20 marzo 2009) il 19 marzo 2009 Papa Benedetto XVI celebr\u00f2 allo stadio Ahidjo la santa messa davanti a 60 000 persone.\nColori e simboli.\nSimboli.\nIl simbolo della nazionale camerunese \u00e8 il leone, il cui viso \u00e8 disegnato sulla maglietta da gioco nella posizione del cuore. Dal leone del Camerun, emblema famoso in tutto il mondo, deriva il soprannome dei componenti della nazionale, i \"leoni indomabili\". Sulla maglia \u00e8 poi disegnato anche il simbolo della Federazione calcistica del Camerun.\nNel 2009, sulla maglietta il disegno del leone storico \u00e8 stato sostituito con un disegno di un leone stilizzato, sempre nella posizione del cuore, e insieme con un altro ancora pi\u00f9 grosso, posizionato tra la spalla destra e il petto; \u00e8 cambiato, inoltre, anche il logo della federazione.\nDivisa.\nLa divisa classica del Camerun \u00e8 costituita da una maglietta verde, completata da pantaloncini rossi e da calzettoni gialli, i tre colori della bandiera del paese; questa divisa \u00e8 stata utilizzata in tutti e sette i mondiali disputati dalla nazionale, anche se con delle varianti: nel 1982, 1998 e 2002 i numeri sulla maglia erano gialli, nel 1990 bianchi e nel 1994 erano neri. La seconda maglia, invece, \u00e8 variata diverse volte tra bianco e giallo.\nLe divise della selezione camerunese sono famose per la loro eccentricit\u00e0. Lo sponsor tecnico Puma ha previsto numerose varianti per le divise del Camerun: durante la , poi vinta dai leoni indomabili, \u00e8 stata utilizzata una canottiera, divenuta celebre per la sua stranezza.\nLa FIFA imped\u00ec l'utilizzo delle canottiere al campionato mondiale 2002, ma il Camerun modific\u00f2 la divisa, aggiungendo delle maniche nere.\nDurante la la Puma cre\u00f2 altre due maglie innovative per i camerunesi: una divisa aderente al corpo del calciatore, pi\u00f9 dei graffi sui 2 lati della maglietta, non disegnati, ma in superficie. La divisa era, tuttavia, contraria alle normative FIFA, che ne richiese il ritiro entro i quarti di finale. I leoni indomabili indossarono ancora il body nella partita dei quarti di finale, al termine della quale furono eliminati dalla . La FIFA prese provvedimenti in merito: ad un'ammenda fu aggiunta una penalizzazione di 6 punti per il Camerun nelle qualificazioni al campionato mondiale 2006. In seguito alle proteste della federazione camerunese e dell'intera CAF, la FIFA annull\u00f2 la penalizzazione.\nNella sulle magliette dei leoni indomabili era presente un leone verde scuro come sfondo; nel torneo successivo la maglia era semplicemente verde con bordi rossi.\nDivisa del 2010.\nNel 2009 la Puma cre\u00f2 una maglietta completamente nuova per il Camerun. Il tessuto era tornato a essere aderente, come nel 2004, ma le novit\u00e0 erano il nuovo logo e un nuovo disegno stilizzato del leone sul cuore, ma soprattutto, tra la spalla destra e il petto, era disegnato sullo sfondo un grosso viso del leone, in un'altra tipologia, differente da quella classica e da quella stilizzata presente sul cuore. La seconda maglia era di colore giallo con righe verticali sottilissime di colore rosso.\nRosa attuale.\nLista dei giocatori convocati per la , disputatasi nel 2022.\nStatistiche aggiornate al 6 febbraio 2022.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\n\"Dati aggiornati al 6 febbraio 2022\".\nI calciatori in grassetto sono ancora attivi in nazionale.\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica."}
{"id": "359035", "revid": "287204", "url": "https://it.wikipedia.org/wiki?curid=359035", "title": "Roccazzo", "text": "Roccazzo, (\"Ruccazzu\" in siciliano) \u00e8 una frazione del comune di Chiaramonte Gulfi, in provincia di Ragusa con 640 abitanti.\nSorge, a 272 metri s.l.m., all'incrocio delle strade che collegano Acate con Chiaramonte e Comiso con Licodia Eubea.\nStoria.\nNel XVI secolo il territorio era suddiviso tra diversi proprietari. Nel XIX secolo all'incrocio sorsero alcune attivit\u00e0 commerciali, intorno alle quali si svilupp\u00f2 l'attuale abitato.\nEconomia.\nLe attivit\u00e0 prevalenti sono legate alla viticoltura con produzione di uve da tavola e da vino e la produzione di olio d'oliva."}
{"id": "359040", "revid": "69794", "url": "https://it.wikipedia.org/wiki?curid=359040", "title": "Senatori della VI legislatura della Repubblica Italiana", "text": "Questo elenco riporta i nomi dei senatori della VI legislatura della Repubblica Italiana dopo le elezioni politiche del 1972."}
{"id": "359042", "revid": "1005847", "url": "https://it.wikipedia.org/wiki?curid=359042", "title": "Senatori della VII legislatura della Repubblica Italiana", "text": "Questo elenco riporta i nomi dei senatori della VII legislatura della Repubblica Italiana dopo le elezioni politiche del 1976."}
{"id": "359045", "revid": "1318658", "url": "https://it.wikipedia.org/wiki?curid=359045", "title": "MUS", "text": ""}
{"id": "359046", "revid": "1005847", "url": "https://it.wikipedia.org/wiki?curid=359046", "title": "Senatori dell'VIII legislatura della Repubblica Italiana", "text": "Questo elenco riporta i nomi dei senatori della VIII legislatura della Repubblica Italiana dopo le elezioni politiche del 1979."}
{"id": "359053", "revid": "287204", "url": "https://it.wikipedia.org/wiki?curid=359053", "title": "Coordinate generalizzate", "text": "In meccanica razionale un sistema di coordinate generalizzate \u00e8 un sistema di coordinate, di numero pari ai gradi di libert\u00e0 del sistema, che determina univocamente tutte le configurazioni di un sistema.\nDefinizione.\nDato un sistema meccanico con formula_1 gradi di libert\u00e0 e un qualunque sistema di coordinate, per esempio cartesiane, nel quale lo stato del sistema \u00e8 indicato dal vettore formula_2, con formula_3, \u00e8 possibile esprimere ogni variabile formula_4 rispetto al vettore formula_5 attraverso una funzione regolare formula_6. Ogni formula_7 \u00e8 detta \"variabile\" o \"coordinata generalizzata\":\nLe coordinate formula_7 costituiscono un insieme di generatori di uno spazio vettoriale formula_1-dimensionale, che prende il nome di spazio delle configurazioni del sistema, ma non \u00e8 necessario che siano linearmente indipendenti. Ad esempio in presenza di vincoli che legano tra di loro alcune tra le formula_11 le coordinate formula_7 potrebbero essere linearmente dipendenti.\nCoordinate cicliche.\nDato uno sistema meccanico con formula_1 gradi di libert\u00e0 con formula_14 coordinate generalizzate, se una funzione del moto non dipende dall'formula_15-esima coordinata generalizzata formula_7, la coordinata \u00e8 detta \"ciclica\" per la funzione. \nEsempi.\nUn sistema di formula_17 particelle nello spazio formula_18-dimensionale pu\u00f2 avere fino a formula_19 gradi di libert\u00e0, e quindi coordinate generalizzate, una per ogni dimensione del moto di ciascuna particella. Un sistema di \"formula_17\" corpi rigidi nello spazio tridimensionale pu\u00f2 avere fino a formula_21 coordinate generalizzate, includendo tre assi di rotazione per ogni corpo. Il numero di gradi di libert\u00e0 effettivi si riduce in seguito all'introduzione di vincoli tra le posizioni (vincoli olonomi) e le velocit\u00e0 delle particelle (vincoli anolonomi).\nAd esempio un sistema formato da due particelle puntiformi nello spazio tridimensionale ha 6 gradi di libert\u00e0, tre per ogni coordinata cartesiana di ciascuna particella, ma con l'introduzione di un vincolo, come la condizione che le particelle rimangano a distanza fissata l'una dall'altra, riduce a 5 i gradi di libert\u00e0 (6 coordinate - 1 grado di vincolo). Una scelta conveniente delle variabili generalizzate consiste, in questo caso, nell'usarne tre per localizzare il centro di massa del sistema e le rimanenti due per determinare l'orientazione nello spazio della retta che congiunge le due particelle. In questo modo ci sono 5 coordinate indipendenti tra loro.\nUn punto costretto a spostarsi lungo un vincolo unidimensionale, ad esempio una curva regolare formula_22, ha solo un grado di libert\u00e0, e la coordinata generalizzata usata il pi\u00f9 delle volte per descriverne il moto \u00e8 l'ascissa curvilinea formula_23, cio\u00e8 la variabile che parametrizza la curva. Un moto nelle tre dimensioni \u00e8 stato ridotto a una dimensione.\nAnalogamente, un corpo vincolato a una superficie, anche se il suo moto \u00e8 ancora agganciato alle tre dimensioni, ha due gradi di libert\u00e0, quindi una scelta di coordinate conveniente pu\u00f2 essere formula_24, dove formula_25 e formula_26 sono, rispettivamente, l'angolo e la superficie spazzate dal vettore posizione. Se la superficie \u00e8 una sfera, una buona scelta di coordinate \u00e8 formula_27, dove formula_25 e formula_29 sono le coordinate di angolo provenienti dalle coordinate sferiche; inoltre, la coordinata formula_30 \u00e8 stata soppressa in quanto una particella che si muove su una sfera si trova a una distanza costante dal centro della sfera.\nUn doppio pendolo costretto a muoversi su un piano pu\u00f2 essere descritto, in un sistema di assi cartesiani formula_31, con l'asse formula_32 verticale discendente, da quattro coordinate cartesiane formula_33, ma il sistema ha solo due gradi di libert\u00e0, e un sistema pi\u00f9 efficiente potrebbe essere quello di considerare come variabili generalizzate l'angolo che ciascun pendolo forma con la verticale. Ponendo formula_34 si ottengono le seguenti relazioni:\ndove formula_37 \u00e8 la lunghezza del pendolo vincolato all'origine e formula_38 \u00e8 la lunghezza del pendolo vincolato all'estremit\u00e0 libera dell'altro.\nCoordinate generalizzate e spazio delle fasi.\nPoich\u00e9 lo spazio delle configurazioni ha dimensione pari al numero di gradi di libert\u00e0 del sistema, al suo interno \u00e8 possibile descrivere soltanto la posizione di ciascun punto. Per descrivere il moto di ogni punto, che equivale a definire lo stato del sistema, \u00e8 necessario aggiungere tante variabili quante sono le coordinate generalizzate, di modo che lo spazio delle fasi abbia dimensione doppia rispetto allo spazio delle configurazioni. Tuttavia non esiste un modo univoco per definire i generatori dello spazio delle fasi.\nA ogni coordinata generalizzata formula_7 \u00e8 associata una velocit\u00e0 generalizzata formula_40 cos\u00ec definita:\nNell'ipotesi in cui le coordinate siano linearmente indipendenti fra loro, esse dipendono solo dal tempo:\ninfine si definisce formula_43. Si definisce Lagrangiana la funzione:\ndove formula_45 \u00e8 l'energia cinetica e formula_46 \u00e8 l'energia potenziale. Il \"momento\" \"coniugato\" alla coordinata formula_7 \u00e8 definito come:\nInoltre si definisce formula_49. Secondo la formulazione lagrangiana della meccanica razionale, come generatori dello spazio delle fasi si usa la coppia di \"coordinate lagrangiane\" formula_50, mentre secondo la formulazione hamiltoniana, si utilizza la coppia di \"coordinate hamiltoniane\" formula_51. \nVelocit\u00e0 e accelerazione generalizzate.\nSia dato un sistema di formula_17 particelle in formula_18 dimensioni, quindi con al massimo formula_19 gradi di libert\u00e0. L'formula_1-esima particella ha come coordinata d-esima formula_56, e quindi le posizioni del sistema sono rappresentabili con la matrice formula_57. Si pu\u00f2 passare a un sistema di riferimento formato da formula_19 coordinate generalizzate se esistono le formula_59 equazioni di trasformazione tra le formula_18 coordinate cartesiane e le generalizzate:\nUsando la relazione vista in precedenza, queste equazioni possono essere derivate rispetto al tempo, ottenendo le velocit\u00e0:\ne quindi il vettore formula_18-dimensionale velocit\u00e0 \u00e8 dato da:\nAnalogamente, applicando ancora una volta la regola della catena, \u00e8 possibile ricavare le accelerazioni:\nPertanto, il vettore formula_18-dimensionale accelerazione \u00e8 uguale a:\nEnergia cinetica in coordinate generalizzate.\nL'energia cinetica di formula_17 particelle \u00e8 data in meccanica newtoniana formula_18-dimensionale come:\nEsprimendo gli formula_17 vettori posizione newtoniani formula_73, delle particelle rispetto ai formula_18 assi cartesiani, in funzione delle formula_75 coordinate generalizzate formula_7:\nSvolgendo e raccogliendo nelle velocit\u00e0 generalizzate formula_40:\nSe\nLa forza generalizzata differisce in generale per il secondo termine formula_84 dalla derivata temporale della quantit\u00e0 di moto formula_85, cui si arriverebbe erroneamente inducendo una generalizzazione da una definizione di forza basata sul secondo principio della dinamica, valida solo per la dinamica newtoniana.\nQuantit\u00e0 di moto generalizzata e momento coniugato.\nLa quantit\u00e0 di moto generalizzata \u00e8 definita come grandezza corrispondente alle quantit\u00e0 di moto newtoniane:\nRisulta che:\nQuest'ultima equivalenza pu\u00f2 essere comprovata utilizzando la dimostrazione delle equazioni di Lagrange. La quantit\u00e0 di moto generalizzata vale dunque:\nSi tratta di una forma lineare dell'energia cinetica nelle velocit\u00e0 generalizzate. Per un sistema olonomo, in particolare, risulta:\nSi deve porre attenzione nel legare quantit\u00e0 di moto generalizzate e forze generalizzate, in quanto le quantit\u00e0 di moto lagrangiane sono in base alle equazioni di Lagrange del I tipo:\ne quindi differiscono dal momento coniugato (alla coordinata posizione formula_91) formula_92 per il secondo termine formula_93, cui si arriverebbe tentando di generalizzare la definizione newtoniana di forza come derivata totale temporale della quantit\u00e0 di moto, cio\u00e8 il secondo principio della dinamica.\nChiaramente in coordinate cartesiane, la quantit\u00e0 di moto generalizzata ritorna ad essere la quantit\u00e0 di moto semplice, mentre in coordinate sferiche diventa il momento angolare. In generale per\u00f2 non \u00e8 sempre possibile darne un'interpretazione intuitiva."}
{"id": "359056", "revid": "34119", "url": "https://it.wikipedia.org/wiki?curid=359056", "title": "Mus", "text": ""}
{"id": "359058", "revid": "93556", "url": "https://it.wikipedia.org/wiki?curid=359058", "title": "Nazionale di calcio della Bolivia", "text": "La nazionale di calcio della Bolivia (sp. \"Selecci\u00f3n nacional de f\u00fatbol de Bolivia\") \u00e8 la squadra di calcio rappresentativa della Bolivia che opera sotto la giurisdizione della federazione calcistica boliviana, affiliata alla CONMEBOL.\nHa vinto la Coppa America nel 1963 e conta tre partecipazioni al campionato del mondo (1930, 1950, 1994), dove \u00e8 sempre stata eliminata al primo turno. Nell'edizione del 1997 della Coppa America, giocata in casa, si piazz\u00f2 seconda. La \"Verde\", soprannome della selezione boliviana derivato dal colore della maglia da gioco, \u00e8 storicamente una delle nazionali pi\u00f9 deboli della CONMEBOL.\nNella classifica mondiale della FIFA, istituita nell'agosto 1993, il miglior piazzamento della Bolivia \u00e8 il 18\u00ba posto del luglio 1997, mentre il peggior piazzamento \u00e8 il 115\u00ba posto dell'ottobre 2011. Occupa la 77\u00aa posizione della graduatoria.\nStoria.\nGli inizi e il primo mondiale.\nLa nazionale boliviana nacque nel 1926, un anno dopo l'istituzione della federazione calcistica nazionale e nello stesso anno dell'affiliazione di quest'ultima alla FIFA.\nLa prima partita della selezione avvenne nell'ambito del Campeonato Sudamericano de Football 1926, il 12 ottobre a Santiago del Cile: nello stadio di calcio dei Campos de Sports de \u00d1u\u00f1oa la Bolivia fu sconfitta per 7-1 dal . La nazionale boliviana era stata invitata dalla Federazione cilena; a guidare la selezione, che vestiva maglia bianca, pantaloni neri e calzettoni neri, era Job de la Cerda (secondo altre fonti, l'allenatore era, invece, Jorge Valderrama, uno dei giocatori). La prima formazione della Bolivia fu: Berm\u00fadez; Chavarr\u00eda, Lara; J. Soto, S\u00e1inz, Angulo; C. Soto, M\u00e9ndez, Aguilar, Bustamante, Alborta. A realizzare il primo gol assoluto fu Te\u00f3filo Aguilar. Anche nel secondo incontro con l'Argentina, la Bolivia apparve ancora fragile dal punto di vista tecnico, bench\u00e9 non fosse scarsa la sua preparazione fisica. Nelle quattro gare disputate nel Sudamericano del 1926, la Bolivia registr\u00f2 altrettante sconfitte, con 2 gol all'attivo a fronte di 24 subiti.\nNel 1927 la Bolivia torn\u00f2 a prendere parte al Campeonato Sudamericano de Football: ancora una volta perse tutte le partite disputate, segnando 3 gol e subendone 19. Le 7 gare giocate tra il 1926 e il 1927 (bilancio complessivo: 7 sconfitte, 43 gol sub\u00ecti e 5 fatti) rimasero le uniche fino al 1930. Proprio nel 1930 la Bolivia ricevette l'invito a partecipare al primo campionato mondiale di calcio, Uruguay 1930, e per prepararsi alla competizione il CT Ulises Saucedo e la commissione tecnica attinsero principalmente dalla selezione dipartimentale di Oruro, che aveva vinto il Campeonato Nacional de selecciones, il principale torneo calcistico boliviano dell'epoca.\nLa Bolivia, che giunse in Uruguay accompagnata da una delegazione che includeva, oltre ai giocatori e al CT Saucedo, anche i dirigenti Eduardo Sapovich Lizaraga e Luis Zabala, debutt\u00f2 contro la il 17 luglio, perdendo per 4-0. La rappresentativa boliviana si schier\u00f2 in campo indossando delle divise che recavano ciascuna una lettera, che affiancate componevano la scritta \"Viva Uruguay\", in omaggio alla nazione ospitante. Il 20 luglio la selezione, sempre nella consueta divisa bianca di quel periodo, affront\u00f2 il Brasile, subendo un'altra sconfitta per 4-0; anche in questa occasione, come contro la Jugoslavia, la Bolivia non apparve dotata di affinate capacit\u00e0 tecniche, sebbene fosse in grado di opporsi agli avversari facendo affidamento sulle doti di resistenza fisica dei suoi giocatori. La partecipazione boliviana al mondiale si chiuse quindi con due sconfitte su due incontri, con 8 gol al passivo e nessuno segnato: la \"Verde\", che annoverava tra i propri giocatori diversi elementi che avevano giocato nella prima partita del 1926, era ancora inesperta a livello internazionale.\nGli anni '30 e '40.\nTra il 1932 e il 1935 la guerra del Chaco costrinse la Bolivia a interrompere le attivit\u00e0 sportive, calcio compreso. La nazionale salt\u00f2 quindi i due Sudamericani del 1935 e del 1937, tornando a disputare una partita ufficiale durante i Giochi bolivariani del 1938. Quel torneo vide il debutto assoluto delle nazionalei di , e : la Bolivia si piazz\u00f2 al secondo posto con 5 punti, dietro al , superando l'Ecuador nello spareggio del 22 agosto 1938 e ottenendo la medaglia d'argento. Nel corso della manifestazione la Bolivia ottenne i primi punti della propria storia, dapprima con il pareggio dell'8 agosto con l'Ecuador e poi con la prima vittoria assoluta, il successo per 3-2 contro il Venezuela dell'11 agosto. Il commissario tecnico era l'uruguaiano Julio Borelli.\nLo stesso Borelli fu alla guida della nazionale boliviana che, dopo 18 anni di assenza, torn\u00f2 a partecipare al Campeonato Sudamericano, nel 1945. Nell'incontro del 18 gennaio con l'Argentina, la nazionale boliviana perse per 4-0; contro il Brasile, invece, venne superata per 2-0. L'11 febbraio la Bolivia riusc\u00ec a guadagnare il primo punto della propria storia in una edizione del Sudamericano, pareggiando per 0-0 con l'Ecuador; dopo aver perso per 2-0 contro l'Uruguay, riusc\u00ec a impattare con la Colombia, questa volta per 3-3, e per la prima volta non chiuse all'ultimo posto: con 2 punti, infatti, giunse sesta su sette partecipanti, con un punto in pi\u00f9 dell'Ecuador. La nazionale boliviana che prese parte al Campeonato Sudamericano 1946 abbandon\u00f2 per la prima volta la maglietta bianca, vestendo una divisa a strisce bianconere che richiamava i colori della selezione del dipartimento di Cochabamba; la squadra torn\u00f2 a perdere tutte le gare disputate, finendo all'ultimo posto. Nel Campeonato Sudamericano de Football 1947, con Di\u00f3genes Lara in panchina, la \"Verde\" riusc\u00ec a pareggiare altre due partite, nuovamente contro Ecuador e Colombia. Il 1947 vide anche il debutto di uno dei giocatori pi\u00f9 importanti della storia del calcio boliviano, V\u00edctor Ugarte.\nNel 1949 la nazionale ottenne il suo migliore risultato fino a quel momento, classificandosi quarta nel Campeonato Sudamericano che si teneva in Brasile. Vinse la sua prima partita in un Sudamericano il 6 aprile 1949, per 3-2 contro il a San Paolo; sub\u00ec in seguito la sua pi\u00f9 pesante sconfitta in assoluto, 10-1 contro i padroni di casa brasiliani, per poi vincere contro , Ecuador e Colombia: con 8 punti, 4 vittorie e 3 sconfitte, la Bolivia chiuse quarta, mostrando segni di ulteriori progressi a livello tecnico.\nGli anni '50: il secondo Mondiale.\nGrazie alla defezione dell'Argentina, la Bolivia si qualific\u00f2 al campionato del mondo 1950, in programma in Brasile, insieme al Cile. Per la sua seconda partecipazione al mondiale, la Federazione calcistica della Bolivia assunse un tecnico italiano, Mario Pretto: la Bolivia gioc\u00f2 un solo incontro poich\u00e9 nel suo gruppo, il D, vi furono due ritiri ( e ). Sconfitta per 8-0 dall'Uruguay, la \"Verde\" fu nuovamente estromessa dalla competizione senza ottenere neanche un punto. Passarono tre anni prima che la selezione tornasse in campo: nel 1953, infatti, prese parte al Campeonato Sudamericano, debuttando con una vittoria per 1-0 sul Per\u00f9 nella gara d'apertura del torneo. La rosa presentava alcune variazioni rispetto a quella dell'edizione precedente del Sudamericano (1949) e a quella dell'ultimo mondiale; la rete di V\u00edctor Ugarte contro il Per\u00f9 fu la prima segnata allo stadio nazionale del Per\u00f9. La Bolivia chiuse il 1953 con una vittoria, un pareggio e 4 sconfitte, che la portarono al penultimo posto del Sudamericano. Per l'ultima volta la nazionale della Bolivia vest\u00ec la maglia bianca: dal 1957 in poi venne adottata la divisa verde.\nNel 1957 la Bolivia disput\u00f2 una competizione amichevole con il , la Copa Paz del Chaco, che si svolse in quattro incontri: con due vittorie, un pareggio e una sconfitta, la Bolivia si aggiudic\u00f2 la prima edizione del torneo. Per la prima volta, inoltre, la Bolivia prese parte al torneo di qualificazione al mondiale (gi\u00e0 nel 1950 aveva disputato le due gare previste contro il Cile, ma con il ritiro dell'Argentina esse furono considerate amichevoli, visto che avevano perso la propria validit\u00e0 ai fini della qualificazione al mondiale). Inserita nel gruppo 2 della CONMEBOL, la Bolivia esord\u00ec il 23 settembre con una sconfitta per 2-1 a Santiago del Cile, cui il 29 settembre segu\u00ec la vittoria per 3-0 sempre contro i cileni; il 6 ottobre la squadra ottenne la prima vittoria contro l'Argentina nella storia della Bolivia (le precedenti sfide con gli argentini si erano sempre concluse con la vittoria dei biancocelesti con larghi margini), mentre al ritorno fu sconfitta per 4-0. Con due vittorie e due sconfitte, la nazionale chiuse al secondo posto nel girone con 4 punti.\nNel 1959 tutte le gare disputate furono valide per il Campeonato Sudamericano tenutosi in Argentina: su 6 partite, gli andini subirono 5 sconfitte, riuscendo a pareggiare contro il Per\u00f9 solo all'ultima giornata e finendo all'ultimo posto su 7 squadre. La Bolivia non torn\u00f2 in campo fino al 1961.\nGli anni '60: la vittoria del 1963.\nGli anni '60 della Bolivia furono aperti dal torneo di qualificazione al campionato del mondo 1962. L'avversario della Bolivia fu l'Uruguay: la prima gara si disput\u00f2 allo stadio Hernando Siles il 15 luglio e termin\u00f2 in parit\u00e0 (1-1); al ritorno, a Montevideo, i verdi furono battuti per 2-1, venendo eliminati dal mondiale. Nel 1962 venne disputata la seconda edizione della Copa Paz del Chaco, nuovamente vinta dalla Bolivia.\nAnche il 1963 fu inaugurato dalla Copa Paz del Chaco, che in quell'occasione fu appannaggio del Paraguay. In quell'anno si disput\u00f2 il Campeonato Sudamericano de Football, che per la prima volta veniva ospitato dalla Bolivia. Per l'occasione vi furono numerosi rimodernamenti delle infrastrutture (furono ristrutturati lo stadio Hernando Siles e lo stadio F\u00e9lix Capriles, i due principali impianti sportivi del paese) e venne intensificata la preparazione tecnica e atletica della squadra nazionale. La federazione assunse anche un nuovo commissario tecnico, Danilo, che esord\u00ec con due sconfitte nella Copa Paz del Chaco 1963, ma fu ugualmente confermato anche per il Sudamericano. Il 10 marzo Bolivia ed Ecuador aprirono la manifestazione con un pareggio per 4-4 a La Paz; la seconda partita, giocata il 17 marzo, vide la Bolivia sconfiggere la Colombia per 2-1 con due reti di M\u00e1ximo Alc\u00f3cer. Con i successi su (3-2), (2-0) e (3-2) la Bolivia si assicur\u00f2, con l'ultima giornata ancora da disputare, un vantaggio di un punto sui paraguaiani (9 contro 8). Il 31 marzo la Bolivia sconfisse il Brasile per 5-4, con l'ultimo gol della carriera di Alc\u00f3cer all'86' (il giocatore sub\u00ec poi un infortunio che lo costrinse al ritiro) e vinse, per la prima volta nella storia, il titolo di Campione del Sudamerica, con 5 vittorie, un pareggio e zero sconfitte.\nNel 1965 la Bolivia riprese l'attivit\u00e0 internazionale in occasione delle qualificazioni a Inghilterra 1966: la nazionale andina chiuse all'ultimo posto nel gruppo 3, dietro ad Argentina e Paraguay. I boliviani mostrarono alcuni segni di cedimento dovuti all'et\u00e0 media della squadra, piuttosto alta, e per la prima volta persero a La Paz (Bolivia-Argentina 1-2, 29 agosto). Nel 1967 la Bolivia prese parte al Campeonato Sudamericano da campione in carica: nell'incontro inaugurale perse 4-0 con i padroni di casa dell'Uruguay. La squadra, che annoverava alcuni dei campioni del 1963, perse 4 partite su 5, pareggiandone una: chiuse all'ultimo posto, sconfitta anche dall'esordiente . Il titolo pass\u00f2 dalla Bolivia all'Uruguay.\nGli anni '60 terminarono con le qualificazioni a Messico 1970: con la vittoria per 3-1 sull'Argentina all'esordio, la Bolivia, rinnovata dopo la negativa prestazione del 1967, riusc\u00ec a tornare alla vittoria dopo 4 anni. Il 17 agosto a La Paz la Bolivia riusc\u00ec a battere anche il Per\u00f9, ma con due sconfitte in altrettante gare di ritorno perse la possibilit\u00e0 di partecipare al mondiale.\nGli anni '70.\nNel 1971 la Bolivia disput\u00f2 un solo incontro, l'amichevole del 15 agosto a La Paz contro il Cile, conclusasi con una sconfitta per 4-3. Nel 1972 prese parte alla Coppa d'Indipendenza Brasiliana, classificandosi al quarto e penultimo posto nel gruppo 3. Nel 1973, dopo una serie di partite amichevoli di preparazione, la nazionale boliviana inizi\u00f2 le qualificazioni al campionato del mondo 1974, in cui veniva contrapposta ad Argentina e Paraguay nel gruppo 2. La prima partita, giocata a La Paz il 2 settembre 1973, fin\u00ec con la vittoria paraguaiana per 2-1: le seguenti gare videro la Bolivia sempre sconfitta, con 11 gol al passivo e uno all'attivo. La prestazione della \"Verde\" in questo torneo di qualificazione fu la peggiore della sua storia.\nDopo oltre un anno di inattivit\u00e0, la selezione boliviana torn\u00f2 in campo il 27 giugno 1975 contro l'Argentina, perdendo per 2-1: questa partita fu la prima di tre gare preparatorie fissate in vista della Coppa America 1975 (le altre due furono con Paraguay ed Ecuador nel mese di luglio). La compagine andina aveva rinnovato la propria rosa, sostituendo gran parte dei giocatori degli anni '60 con nuovi elementi. Per conservare il vantaggio derivato dal giocare le partite a elevate altitudini, per la prima volta la federazione design\u00f2 lo stadio Jes\u00fas Berm\u00fadez di Oruro quale sede delle partite della nazionale. Il 20 luglio la Bolivia esord\u00ec sconfiggendo il Cile per 2-1, a Oruro; decisiva fu la doppietta di Ovidio Mezza. Alla vittoria seguirono, per\u00f2, tre sconfitte, che impedirono alla Bolivia il passaggio del turno e la fermarono all'ultimo posto del girone, con 2 punti.\nCirca un anno e mezzo dopo l'ultima partita del 1975, quella del 13 agosto con il Cile, la Bolivia riprese a giocare in occasione della Copa Paz del Chaco del 1977, persa contro il Paraguay. Iniziarono poi le qualificazioni al mondiale di Argentina 1978: per tale competizione, la squadra cambi\u00f2 stile di gioco, cercando di valorizzare le doti tecniche dei propri elementi tramite l'aggiunta di giocatori a centrocampo (fu pertanto abbandonato il modulo 4-2-4 degli anni precedenti). A livello tattico, tuttavia, la Bolivia mostrava ancora qualche obsolescenza e, bench\u00e9 fosse dotata di una solida difesa, pativa la scarsa efficacia dei suoi attaccanti. Le vittorie su Uruguay e Venezuela (2 volte) e il pareggio del 27 marzo a Montevideo nella gara di ritorno con gli uruguaiani permisero alla Bolivia, per la prima volta, il passaggio del turno come prima classificata nel proprio girone, con 7 punti. Giunta al girone finale, la formazione boliviana sub\u00ec due larghe sconfitte da Brasile (8-0) e Per\u00f9 (5-0) che la costrinsero a disputare lo spareggio inter-zona con l': contro i danubiani pes\u00f2 la sconfitta di Budapest (6-0, prima gara giocata dalla Bolivia in terra europea), che boliviani non riuscirono a recuperare a La Paz, dove persero nuovamente. Nel 1977 i boliviani disputarono anche la loro prima amichevole con una nazionale europea, quella con la del 12 giugno.\nPer tutto il 1978 la Bolivia rimase inattiva; torn\u00f2 a giocare nel luglio 1979, dapprima per la Copa Paz del Chaco e in seguito per la Coppa America. Accoppiata ad Argentina e Brasile, la Bolivia riusc\u00ec a superare l\"'Albiceleste\" per 2-1 a La Paz con doppietta di Jes\u00fas Reynaldo; lo stesso risultato si ripet\u00e9 contro il Brasile, ma nelle due gare di ritorno la Bolivia sub\u00ec altrettante sconfitte. Al termine della Coppa America la nazionale boliviana si classific\u00f2 al secondo posto, sopra i campioni del mondo argentini per un punto, ma non ottenne comunque il passaggio al turno successivo.\nGli anni '80.\nNel biennio 1980-1981 la Bolivia gioc\u00f2 numerose partite amichevoli, tra cui due con la e altrettante con la ; nel 1981 prese parte alle qualificazioni al campionato del mondo 1982, esordendo il 15 febbraio con una vittoria sul Venezuela. Le seguenti 3 sconfitte, due contro il Brasile (sia a La Paz sia a Rio de Janeiro) e una con il Venezuela a Caracas, estromisero la Bolivia dal mondiale, facendola terminare le eliminatorie al secondo posto nel girone, davanti al Venezuela per la migliore differenza reti (-1 contro -8).\nLa nazionale sospese le attivit\u00e0 dal marzo 1981 al luglio 1983: torn\u00f2 a giocare contro il Cile a La Paz il 19 luglio 1983. Dopo tre partite di preparazione alla Coppa America, inizi\u00f2 la manifestazione vera e propria. Inserita nel girone 3 con Colombia e Per\u00f9, la Bolivia debutt\u00f2 con una sconfitta con i colombiani a La Paz, che rappresent\u00f2 il primo rovescio della Bolivia con la Colombia dopo quarantacinque anni. Seguirono poi il pareggio per 1-1 con il Per\u00f9 (21 agosto), quello per 2-2 con la Bolivia (31 agosto) e infine la sconfitta per 2-1 con i peruviani a Lima (4 settembre), che determin\u00f2 l'ultimo posto boliviano nel girone, con 2 punti e zero vittorie.\nNel 1985, in vista delle qualificazioni al mondiale di Messico 1986, la Bolivia gioc\u00f2 sette amichevoli, cinque delle quali nel mese di febbraio. Il girone, che vedeva contrapposte Bolivia, Brasile e Paraguay, inizi\u00f2 con l'1-1 tra i boliviani e i paraguaiani; la Bolivia perse poi due gare e pareggi\u00f2 quella di ritorno con il Brasile a San Paolo: avendo ottenuto due punti, si classific\u00f2 al terzo e ultimo posto.\nNel 1987 la Bolivia torn\u00f2 in campo per prepararsi alla Coppa America, disputando due partite con Paraguay e Uruguay, entrambe perse. La nazionale andina fu assegnata al gruppo C, contenente Colombia e Paraguay. Per la coppa, tornata a disputarsi in un solo paese dopo tre edizioni senza sede fissa, furono chiamati diversi giocatori d'esperienza e alcuni di rilievo, ma la squadra non pareva superiore rispetto alle edizioni precedenti. Durante la competizione la Bolivia pareggi\u00f2 per 0-0 con il Paraguay e perse 2-0 con la Colombia, chiudendo al secondo posto su 3 squadre (riusc\u00ec a ottenere un miglior piazzamento rispetto al Paraguay grazie alla miglior differenza reti, -2 contro -3).\nNel 1989 la selezione verde dovette affrontare due competizioni ufficiali, la Coppa America e le qualificazioni al mondiale di Italia 1990. Per giungere preparata a questi due impegni, la federazione organizz\u00f2 6 incontri amichevoli, nei quali la nazionale registr\u00f2 una vittoria, un pareggio e 4 sconfitte. La selezione includeva in rosa diversi elementi che fecero bene negli anni 1990. Il 4 luglio 1989 debutt\u00f2 in Coppa America, venendo sconfitta per 3-0 dall'Uruguay; il girone, che comprendeva 5 squadre, era completato da Argentina, Cile ed Ecuador. Con l'Ecuador giunse un pareggio per 0-0; arrivarono poi la sconfitta con il Cile (5-0) e un altro pareggio senza gol con l'Argentina: la Bolivia giunse all'ultimo posto del girone con 2 punti, senza gol segnati e con 8 reti al passivo. Il girone eliminatorio per i mondiali, invece, fu caratterizzato da buoni risultati: con 3 vittorie e una sconfitta, la \"verde\" chiuse al secondo posto dietro l'Uruguay con 6 punti e solo la differenza reti imped\u00ec ai boliviani di qualificarsi a Italia 1990.\nGli anni '90: USA 1994 e il secondo posto in Coppa America.\nLa preparazione per la Coppa America 1991 fu breve e previde solo due gare con il Paraguay, valevoli per la Copa Paz del Chaco; La nazionale boliviana integr\u00f2 il gruppo B, formato da Brasile, Colombia, Ecuador e Uruguay: al debutto, la Bolivia pareggi\u00f2 per 1-1 con l'Uruguay. Sconfitta dal Brasile nella gara successiva, la squadra ottenne un altro punto grazie allo 0-0 con la Colombia, ma fu poi superata per 4-0 dall'Ecuador e al termine della coppa fu ancora una volta l'ultima classificata del proprio gruppo. La Bolivia si ferm\u00f2 dal luglio 1991 al gennaio 1993: torn\u00f2 a giocare il 29 gennaio, contro l'. Dopo una lunga serie di amichevoli con squadre centroamericane (Honduras, , ) e sudamericane, la nazionale boliviana si present\u00f2 alla Coppa America 1993 senza molte aspettative, bench\u00e9 la rosa fosse composta da elementi di discreto valore. Nel gruppo C la selezione andina si trov\u00f2 ad affrontare Argentina, Colombia e , prima nazionale centroamericana a disputare la Coppa America. Una rete di Gabriel Batistuta segn\u00f2 la vittoria argentina per 1-0 alla prima giornata, il 17 giugno; seguirono poi due pareggi, il primo per 1-1 con la Colombia, il secondo per 0-0 con il Messico. La Bolivia chiuse la coppa all'ultimo posto nel proprio gruppo.\nIl torneo di qualificazione al campionato del mondo 1994 vide per la prima volta la Bolivia qualificata al mondiale tramite i gironi preliminari: nel 1930 e nel 1950, infatti, la \"Verde\" non aveva partecipato ai turni eliminatori, accedendo direttamente alla fase finale. Le qualificazioni iniziarono il 18 luglio, meno di un mese dopo la fine della Coppa America: la Bolivia super\u00f2 per 7-1 il Venezuela, con una delle vittorie pi\u00f9 larghe della propria storia. Il 25 luglio 1993 sconfisse il Brasile per 2-0 a La Paz: si tratt\u00f2 della prima sconfitta della selezione verdeoro nelle qualificazioni mondiali. Il cammino della Bolivia prosegu\u00ec con altre tre vittorie contro Uruguay, Ecuador e Venezuela (7-0, miglior vittoria della storia per i boliviani); nonostante le sconfitte per 6-0 in trasferta e 1-2 in casa patite rispettivamente contro Brasile e Uruguay, la nazionale riusc\u00ec a qualificarsi al mondiale del 1994, grazie al secondo posto nel proprio girone alle spalle del Brasile.\nNel 1994 la Bolivia gioc\u00f2 molte amichevoli di preparazione con squadre d'ogni continente: nel periodo febbraio-giugno gioc\u00f2 12 gare pre-mondiale. L'urna del mondiale statunitense mise i boliviani nel girone C insieme alla campione uscente, alla ed alla . Il 17 giugno la \"Verde\" esord\u00ec contro la Germania nella prima partita del torneo e perse per 1-0, a causa di un gol di J\u00fcrgen Klinsmann viziato da una maldestra uscita dell'estremo difensore boliviano Carlos Trucco. Da segnalare anche l'esordio di Marco Etcheverry, soprannominato \"el Diablo\", il miglior calciatore boliviano degli anni novanta, che si fece espellere dopo tre minuti dal suo ingresso in campo (era subentrato al 34\u00ba minuto della ripresa a Ramallo) per un calcio a Lothar Matth\u00e4us. Il 23 giugno la Bolivia guadagn\u00f2 il suo primo ed unico punto ad un mondiale, frutto di uno 0-0 contro la . Nonostante avesse raccolto fino a quel momento un solo punto, la Bolivia nutriva ancora qualche speranza di ottenere la qualificazione agli ottavi, a patto di battere la guidata da Javier Clemente, ma perse 3-1 con rete su rigore di Josep Guardiola nel primo tempo, raddoppio di Jos\u00e9 Luis Caminero al 65\u00ba minuto della ripresa e risposta di Sanchez un minuto pi\u00f9 tardi, l'unica rete segnata dalla Bolivia ai mondiali, con ancora Caminero a chiudere i conti.\nNel 1995 la Bolivia gioc\u00f2 alcune gare in vista della Coppa America, unica competizione ufficiale programmata per quell'anno. Antonio L\u00f3pez Habas, nuovo tecnico della nazionale, oper\u00f2 un limitato rinnovamento della rosa, mantenendo di fatto le basi della formazione che aveva partecipato al mondiale e alla Coppa America precedente. Inclusa nel girone C con Argentina, Cile e Stati Uniti, la selezione boliviana perse al debutto con gli argentini e vinse per 1-0 sugli Stati Uniti: grazie al pareggio per 2-2 contro il Cile, figlio di una buona prestazione, consegu\u00ec il passaggio del turno, ritrovato dopo molti anni e di fatto ottenuto per la prima volta dall'introduzione della formula a pi\u00f9 gironi nella Coppa America. Ai quarti di finale la Bolivia fu sconfitta ed eliminata dall'Uruguay, futuro vincitore del titolo. Nel 1996 gran parte degli incontri disputati fu valida per le qualificazioni al mondiale di Francia 1998, primo torneo eliminatorio a girone unico e primo a svolgersi in due anni (1996 e 1997) anzich\u00e9 solo in quello antecedente al mondiale.\nIn mezzo alle partite di qualificazione fu programmata la Coppa America, la cui organizzazione fu assegnata alla Bolivia per la seconda volta nella storia. Per ospitare la manifestazione furono scelte cinque citt\u00e0, i cui stadi furono parzialmente rimodernati. Con tre vittorie in altrettante partite nella prima fase (contro Per\u00f9, Uruguay e Venezuela) la Bolivia si qualific\u00f2 ai quarti come prima del girone, imbattuta e senza aver sub\u00ecto reti. Ai quarti venne sconfitta la Colombia, con gol su calcio di punizione di Marco Etcheverry e rete di Erwin S\u00e1nchez; la semifinale fu vinta dai boliviani per 3-1 sui messicani, in una gara ricca di duri contrasti tra i giocatori (6 ammoniti e due espulsi). La finale vide contrapposte Bolivia e Brasile: nonostante il provvisorio pareggio per 1-1 raggiunto da E. S\u00e1nchez dopo il gol di Edmundo, la Bolivia perse per 3-1, con le altre due reti brasiliane segnate da Ronaldo e Z\u00e9 Roberto.\nLe qualificazioni al mondiale si chiusero il 16 novembre 1997: la Bolivia si classific\u00f2 al penultimo posto (l'ottavo), con 17 punti. Per tutto il 1998 la selezione boliviana rimase inattiva; riprese a giocare il 24 gennaio 1999 con un'amichevole contro gli Stati Uniti. Nella Coppa America 1999 la \"Verde\", guidata dal tecnico argentino H\u00e9ctor Veira, usc\u00ec al primo turno, con 2 pareggi e una sconfitta: la compagine andina mostr\u00f2 alcune difficolt\u00e0 in fase realizzativa.\nGli anni 2000.\nGli anni 2000 si aprirono con un risultato record per la nazionale boliviana, che in amichevole a La Paz il 5 marzo 2000 si impose per 9-2 contro , stabilendo cos\u00ec la propria vittoria pi\u00f9 larga di tutti i tempi.\nL'obiettivo principale del nuovo CT, l'ex nazionale Carlos Aragon\u00e9s, era ben figurare nelle eliminatorie del , che si sarebbero svolte nell'arco di venti mesi, tra il 2000 e il 2001. I boliviani inanellarono tre partite senza vittorie (sconfitte esterne contro e e pari in casa contro la ) prima di recarsi in casa del per disputare la Coppa Kirin del 2000 contro la nazionale di casa e la . Il torneo amichevole si chiuse con due sconfitte dei boliviani, con il medesimo punteggio (2-0). Nelle eliminatorie i risultati dei boliviani furono molto deludenti: in trasferta furono persi tutti gli incontri e a La Paz furono centrate solo due vittorie, contro il e il . La goleada contro Haiti del marzo 2000 non fu che un fuoco di paglia: gli andini segnarono infatti soltanto 4 gol nelle successive 13 partite.\nPrima della Coppa America 2001, in programma in Colombia, la squadra ritrov\u00f2 la vena realizzativa, realizzando otto gol in due partite: al pareggio per 3-3 contro l'Argentina allo stadio Hernando Siles di La Paz fece seguito la vittoria per 5-0 contro il . Nella quarantesima edizione Coppa America, caratterizzata da numerose rinunce, la Bolivia fu sorteggiata nel girone con Uruguay, e . Il rendimento della compagine di Aragon\u00e9s fu pessimo: tre sconfitte in altrettante partite, senza segnare un gol. A peggiorare il quadro arriv\u00f2 anche il settimo posto nel girone sudamericano di qualificazione a , malgrado una vittoria di prestigio, ottenuta il 7 novembre 2001 a La Paz contro i futuri campioni del mondo del (3-1) sotto la guida di un nuovo CT, l'ex portiere della nazionale Carlos Trucco. Nel 2002 la Bolivia gioc\u00f2 cinque incontri, tutti amichevoli, tra cui la prima partita della sua storia in Africa, contro il , di l\u00ec a poco rivelazione del mondiale nippo-coreano.\nLe eliminatorie del mondiale di iniziarono nell'autunno del 2003. Dopo tre incontri preparatori (contro , e ) la \"Verde\", diretta dall'ex CT del Nelson Acosta, esord\u00ec nelle qualificazioni con quattro sconfitte nelle prime cinque partite, di cui due pesanti contro Uruguay e Argentina. Questi risultati disastrosi causarono l'esonero di Acosta, rimpiazzato dall'ex nazionale Ramiro Blacut.\nUn mese prima della Coppa America 2004 gli andini batterono il Paraguay, per poi perdere a Quito contro l'. Inseriti nel girone A della Coppa America con la , il padrone di casa e il , terminarono il torneo al primo turno per la terza volta consecutiva. Pareggiato il primo match contro il Per\u00f9 (2-2, dopo essersi fatti recuperare due gol), la Bolivia perse, infatti, contro la Colombia (1-0) e pareggi\u00f2 contro il Venezuela (1-1).\nLe qualificazioni al mondiale di Germania 2006 proseguirono con un trend negativo: delle successive 11 partite la Bolivia non ne vinse che 2, contro Venezuela e Per\u00f9, terminando il girone eliminatorio sudamericano all'ultimo posto. Nel frattempo Blacut era stato sostituito da Ovidio Mezza, che non era riuscito ad ottenere risultati migliori.\nNel novembre 2006, per la sola partita della nazionale nel corso dell'anno, fu chiamato ad allenare la squadra l'ex nazionale Erwin S\u00e1nchez, che guid\u00f2 i suoi ad un largo successo contro . Pur disponendo di pochi incontri per preparare la squadra alla Coppa America 2007, S\u00e1nchez ottenne comunque buoni risultati, vincendo in amichevole contro il e pareggiando contro e . Il girone di Coppa America vide la \"Verde\" contrapposta al Venezuela padrone di casa, al Per\u00f9 e all'Uruguay. Come tre anni prima, la Bolivia usc\u00ec al primo turno, con un bilancio di due pareggi (2-2 contro Venezuela e Per\u00f9) e una sconfitta (1-0 contro l'Uruguay).\nNell'ottobre 2007 iniziarono le qualificazioni al . Gli andini non raccolsero che un pari in 5 partite, subendo 4 sconfitte. La prima vittoria dopo mesi giunse solo nel giugno 2008, quando a La Paz il Paraguay, in quel momento capolista imbattuto del girone, fu sconfitto per 4-2. Una seconda vittoria verso la fine dell'anno contro il Per\u00f9 non consent\u00ec ai boliviani di scalare posizioni in classifica. A met\u00e0 del percorso la \"Verde\" non contava che 8 punti e si trovava all'ottavo posto, a 4 punti dalla posizione utile per l'accesso agli spareggi. La seconda met\u00e0 della campagna di qualificazione fu mediocre: i boliviani misero a referto solo 2 vittorie e un pareggio in 9 incontri. Ciononostante i due successi furono ottenuti in partite prestigiose, contro Brasile e Argentina. Il 1\u00ba aprile 2009, grazie ad una tripletta del giovane Joaqu\u00edn Botero, la Bolivia batt\u00e9 per 6-1 allo stadio Hernando Siles di La Paz la nazionale allenata da Diego Armando Maradona, infliggendole la sconfitta pi\u00f9 larga dei precedenti sessant'anni. Il 12 ottobre, a La Paz, la Bolivia sconfisse per 2-1 il Brasile, gi\u00e0 qualificato al mondiale di Sudafrica 2010, facendo perdere ai verdeoro l'imbattibilit\u00e0 che durava da 19 incontri.\nGli anni 2010.\nS\u00e1nchez chiuse il proprio mandato come CT il 14 ottobre 2009, con una sconfitta per 1-0 a Lima contro il Per\u00f9. Nel 2010 gli subentr\u00f2 ad interim Eduardo Villegas, che guid\u00f2 i suoi in 3 partite senza vittorie. Fu poi Gustavo Quinteros ad assumere le redini della squadra.\nDal febbraio al luglio 2011 la Bolivia prese parte ad alcune amichevoli, senza ottenere alcuna vittoria. Nella Coppa America 2011, disputata a luglio, esord\u00ec pareggiando contro i padroni di casa dell' per 1-1 (gol boliviano di Edivaldo Hermoza). La seconda partita sembrava l'occasione per tornare a vincere una partita nella competizione continentale, ma la \"Verde\" perse per 0-2 contro la , squadra composta da giocatori Under-23. Pochi giorni dopo fu eliminata a causa della sconfitta per 0-2 contro la .\nL'esordio nelle qualificazioni al fu disastroso: la Bolivia perse quattro delle prime sei partite, riuscendo a vincere solo in casa contro il . La serie negativa caus\u00f2 l'esonero di Gustavo Quintero e l'ingaggio dello spagnolo Xabier Azkargorta, al suo secondo mandato come CT della selezione sudamericana, gi\u00e0 guidata a cavallo del 1993 e del 1994. Sconfitto all'esordio a Quito contro l', il tecnico ottenne una vittoria nelle eliminatoire, nell'ottobre 2012 contro l', ma non riusc\u00ec a qualificare i suoi per la Coppa del mondo. Nel 2013 la squadra boliviana raccolse un solo successo, contro , in dieci incontri, ma la federcalcio conferm\u00f2 la propria fiducia ad Azkargorta.\nNel primo semestre del 2014, priva di impegni ufficiali, la compagine boliviana disput\u00f2 due amichevoli, il 30 maggio 2014 a Siviglia contro la , campione del mondo e d'Europa in carica, e il 6 giugno seguente contro la negli Stati Uniti. L'anno si chiuse con quattro sconfitte in quattro partite, bilancio che caus\u00f2 l'esonero di Azkargorta, che torn\u00f2 ad allenare il Bol\u00edvar e fu rimpiazzato da Mauricio Soria, prima ad interim e poi, dal gennaio 2015, in via definitiva. Nel novembre 2014 la squadra vinse il primo match dopo oltre due anni, imponendosi in amichevole contro il .\nNella Coppa America 2015, disputata a giugno in Cile, la Bolivia fu sorteggiata ancora una volta nel girone della nazionale ospitante, stavolta il , in compagnia di e . Il 12 giugno pareggi\u00f2 (0-0) contro il Messico, poi batt\u00e9 l'Ecuador (3-2), ottenendo la prima vittoria in Coppa America dopo 18 anni. Malgrado la nettissima sconfitta per 5-0 contro il Cile nel terzo incontro, grazie al secondo posto si qualific\u00f2 ai quarti di finale, dove fu eliminata dal , che con una tripletta di Paolo Guerrero chiuse l'incontro, prima del gol della bandiera di Marcelo Moreno per i boliviani.\nIl 28 agosto 2015 il ruolo di CT pass\u00f2 dal dimissionario Mauricio Soria a Julio C\u00e9sar Baldivieso. Dopo un difficile inizio delle eliminatorie del (una vittoria e cinque sconfitte in sei partite) la Bolivia prese parte alla Coppa America Centenario del 2016, dove rimedi\u00f2 un'eliminazione al primo turno: fu sconfitta in tutte le partite, da (2-1), (2-1) e (3-0).\nAll'esonerato Baldivieso subentr\u00f2, con contratto biennale, l'argentino \u00c1ngel Guillermo Hoyos. Il CT guid\u00f2 la nazionale boliviana in sei partite di qualificazione a , vincendone due, pareggiandone due e perdendone due. Nel novembre 2016 la FIFA annull\u00f2 una vittoria contro il Per\u00f9 (2-0) e un pareggio contro il Cile (0-0) perch\u00e9 la Bolivia aveva schierato senza autorizzazione il 33enne difensore Nelson Cabrera, gi\u00e0 impiegato dall', e pun\u00ec la nazionale con due sconfitte a tavolino.\nNel dicembre 2016 Hoyos lasci\u00f2 l'incarico di CT\n e fu sostituito dal rientrante Mauricio Soria, che non riusc\u00ec a condurre i suoi alla qualificazione al mondiale. Nelle ultime due partite di qualificazione fu squalificato e contro e , nell'ottobre 2017, fu sostituito da Alberto Illanes. Nell'aprile 2018 Soria fu esonerato a causa della clamorosa sconfitta contro del marzo 2018 e di un episodio extracalcistico, l'aggressione a un suo domestico, reo di avergli bagnato i sedili dell'auto che stava lavando.\nIl 2 agosto 2018 fu annunciato che il ruolo di CT della Bolivia sarebbe stato affidato al venezuelano C\u00e9sar Far\u00edas con decorrenza dal gennaio seguente, ma questi non riusc\u00ec a svincolarsi dal contratto che lo legava al club boliviano del . Nel gennaio 2019 fu dunque nominato CT Eduardo Villegas, che nella Coppa America 2019 non and\u00f2 oltre la fase a gironi, a causa di tre sconfitte in tre partite, contro , , e . Il flop caus\u00f2 l'esonero di Villegas e l'ingaggio di Far\u00edas.\nGli anni 2020.\nLa tendenza negativa prosegu\u00ec alla Coppa America 2021, dove la compagine boliviana fu eliminata al primo turno dopo aver subito quattro sconfitte in altrettante partite, essendosi piazzata al quinto e ultimo posto nel proprio raggruppamento, con 2 gol fatti e ben 10 subiti.\nAspetti controversi.\nIl problema dell'altitudine.\nLa Bolivia \u00e8 ben nota nel mondo calcistico per un problema particolare: gioca infatti le sue partite a La Paz che, con un'altitudine media di circa 3600 m s. l. m., \u00e8 la capitale pi\u00f9 alta del mondo. Questa situazione climatica e ambientale ha da sempre favorito la selezione verde nelle partite casalinghe: a certe altitudini, infatti, l'aria diventa molto pi\u00f9 rarefatta e l'ossigenazione pi\u00f9 difficile. Se i calciatori boliviani sono tutti o quasi abituati a giocare in queste condizioni atmosferiche, le nazionali ospitate trovano grosse difficolt\u00e0 e non sono mancati i casi nei quali a fine partita i calciatori avversari hanno avuto la necessit\u00e0 di aiutarsi con bombole d'ossigeno. Anche i risultati sono a volte falsati e, non a caso, le formazioni non abituate, specialmente se la tenuta atletica non \u00e8 al meglio, tendono a crollare a livello fisico nell'ultimo quarto d'ora della partita favorendo i boliviani che non poche volte hanno vinto proprio negli ultimi minuti. A questo c'\u00e8 da aggiungere che il pallone, sempre per l'elevata altitudine, tende ad assumere traiettorie a volte imprevedibili e velocit\u00e0 pi\u00f9 elevate della norma.\nA causa della preoccupazione della FIFA per la salute dei calciatori, incalzata anche da varie proteste di molte federazioni calcistiche, la Bolivia rischia di vedere bandito il proprio stadio nazionale: la stessa FIFA ha emanato un divieto di giocare partite internazionali a pi\u00f9 di 2.500 metri prima, e 3.000 dopo (a seguito delle proteste di Colombia ed Ecuador, anch'esse andine), concedendo poi una deroga fino al 2012 alla Bolivia in modo che possa cercare una nuova collocazione. In Bolivia \u00e8 divenuto un caso di orgoglio nazionale e di protesta, dato che lo stesso presidente boliviano, Evo Morales, ha disputato con altri membri del governo una partita a circa 6.000 metri d'altezza sulle Ande.\nRosa attuale.\nLista dei giocatori convocati per le partite di qualificazione al campionato mondiale di calcio 2022 contro , e del 7 , 10 e 14 ottobre 2021.\n'Presenze e reti aggiornate al 14 ottobre 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nDati aggiornati al 14 ottobre 2021.\nIn grassetto i calciatori ancora in attivit\u00e0 con la nazionale.\nColori.\nPrima divisa.\nEvoluzione della prima divisa della nazionale boliviana dal 1926:\nPartecipazioni ai tornei internazionali.\nGiochi bolivariani.\nI \"Tiahuanacos\" si sono classificati al secondo posto ai Giochi bolivariani colombiani del 1938, gli unici disputati dalle selezioni maggiori delle nazioni partecipanti."}
{"id": "359063", "revid": "44638", "url": "https://it.wikipedia.org/wiki?curid=359063", "title": "Ierone I di Siracusa", "text": ""}
{"id": "359067", "revid": "1318658", "url": "https://it.wikipedia.org/wiki?curid=359067", "title": "Arrondissement di Aix-en-Provence", "text": "L\"arrondissement\" di Aix-en-Provence \u00e8 un \"arrondissement\" dipartimentale della Francia situato nel dipartimento delle Bocche del Rodano, nella regione della Provenza-Alpi-Costa Azzurra.\nStoria.\nFu creato nel 1800, sulla base dei preesistenti distretti.\nComposizione.\nL\"arrondissement\" \u00e8 composto da 44 comuni raggruppati in 10 cantoni:"}
{"id": "359096", "revid": "729019", "url": "https://it.wikipedia.org/wiki?curid=359096", "title": "Battaglia di Pidna", "text": "La battaglia di Pidna fu lo scontro decisivo della terza guerra macedonica e si concluse con la netta vittoria delle legioni romane guidate dal console Lucio Emilio Paolo contro l'esercito macedone del re Perseo.\nLa battaglia evidenzi\u00f2 la superiorit\u00e0 tattica del sistema manipolare della legione romana di fronte alla rigida falange macedone; il console Emilio Paolo manovr\u00f2 con abilit\u00e0 le sue legioni, sfruttando la maggiore flessibilit\u00e0 del suo esercito per disgregare lo schieramento della falange.\nVittoria di Emilio Paolo.\nLa prima battaglia fu combattuta nel 168 a.C. tra Roma e la Macedonia: nello scontro in questione gli eserciti erano guidati rispettivamente dal console Lucio Emilio Paolo e dal re Perseo di Macedonia.\nCon i Romani erano alleati Pergamo, Rodi, la Lega achea e gli Etoli, probabilmente perch\u00e9 ritenevano Roma la sicura vincitrice: inaspettatamente, per\u00f2, il conflitto volse inizialmente a favore dei Macedoni, e per questo fu deciso da parte dei Romani di risolvere in uno scontro decisivo la difficile situazione.\nNella battaglia stessa, iniziata alle 15.00 circa e terminata un'ora dopo, l'esercito macedone sembr\u00f2 essere sul punto di vincere. La falange inizi\u00f2 la battaglia avanzando contro le prime file dei Romani: quivi peligni e marrucini risposero coraggiosamente all'offensiva macedone assalendo la falange in marcia, tentando di rendere inoffensive le micidiali sarisse macedoni sia mozzandole con le spade che addirittura strappandole con le stesse mani. I Macedoni, di conseguenza, rafforzando la presa sulle sarisse in breve tempo riuscirono a massacrare gli alleati italici. Scosso da ci\u00f2, Emilio Paolo ordin\u00f2 la ritirata sul monte Olocro, quindi Perseo esort\u00f2 i propri uomini ad inseguirli. Le falangi continuarono a rincorrere con foga i Romani finch\u00e9, divenendo il terreno sempre pi\u00f9 collinare, finirono per scompattarsi. A questo punto Emilio Paolo, compresa la vulnerabilit\u00e0 cui stava andando incontro la falange, ordin\u00f2 ai pi\u00f9 flessibili manipoli di raggrupparsi in vari punti fra le colline affinch\u00e9 attaccassero i Macedoni nei punti scoperti del loro schieramento. La falange quindi, penetrata soprattutto dalla destra romana che poi avanz\u00f2 verso il centro dello schieramento nemico, venne distrutta nel corpo a corpo nel quale i Romani, muniti di maneggevoli gladi, risultarono nettamente avvantaggiati rispetto ai Macedoni, per i quali le sarisse divennero di tremendo intralcio. Si consum\u00f2 un vero e proprio massacro: pi\u00f9 di 20.000 macedoni furono uccisi mentre 11.000 furono fatti prigionieri.\nVista la disfatta della fanteria, la cavalleria macedone, che non aveva combattuto, prefer\u00ec ritirarsi piuttosto che combattere.\nIn seguito alla sconfitta, Perseo si rifugi\u00f2 nella citt\u00e0 di Samotracia con i propri possessi mentre i Romani, in seguito, abbandonarono la linea di politica filo-orientale attuata dagli Scipioni per adottarne una molto pi\u00f9 dura nei confronti dei popoli assoggettati.\nLa battaglia prese il nome dall'omonima cittadina costiera che si trova in Tessaglia, nel Nord della Grecia.\nSeconda battaglia di Pidna.\nIl secondo scontro avvenne nel 148 a.C. sempre a Pidna. Fu il vero scontro decisivo tra i romani, comandati dal pretore Quinto Cecilio Metello Macedonico, e Andrisco, il quale aveva organizzato una rivolta antiromana. La Macedonia divenne definitivamente, grazie a questa battaglia, una provincia romana."}
{"id": "359099", "revid": "88740", "url": "https://it.wikipedia.org/wiki?curid=359099", "title": "Manta", "text": ""}
{"id": "359104", "revid": "767487", "url": "https://it.wikipedia.org/wiki?curid=359104", "title": "Gelone", "text": "Biografia.\nGenealogia familiare.\nFiglio di Dinomene, Gelone fu il figlio maggiore dei Dinomenidi; i suoi fratelli erano Ierone, che sarebbe divenuto sovrano di Gela prima e di Siracusa dopo la morte di Gelone; Polizelo, futuro signore di Gela al posto di Ierone, e Trasibulo, succeduto a Ierone nel ruolo di tiranno di Siracusa. Gelone, secondo la tradizione, apparteneva ad una illustre famiglia, che aveva contribuito alla fondazione della citt\u00e0 e deteneva per diritto ereditario la ierofantia degli d\u00e8i degli inferi.\nSecondo Erodoto, a fondare Gela, insieme ad Antifemo, sarebbe stato un Gelone, originario dell'isola di Telos, ecista dei Rodii e antenato dell'omonimo dinomenide. Discendente del Gelone ecista sarebbe stato Teline, sacerdote di Demetra e Kore, tra i rifugiati a Maktorion in occasione della \"stasis\" che, intorno alla met\u00e0 del VI secolo a.C., agit\u00f2 Gela, poco prima che si instaurasse nella \"polis\" la tirannia di Cleandro.\nGli inizi.\nGelone inizia ad affermarsi come collaboratore e guardia del corpo del tiranno Ippocrate (tiranno a Gela tra il 498 o 497 e il 491 o 490 a.C.), quando questi \u00e8 impegnato a sottomettere dei congiurati aristocratici che si erano mossi contro la tirannide, innanzitutto uccidendo il fratello di Ippocrate e precedente tiranno, Cleandro (che aveva conquistato il potere tra il 505 e il 504 a.C.). Gelone si mette ancora in mostra in occasione della campagna militare con cui Ippocrate riesce a impadronirsi di tutta la Sicilia orientale, tranne Siracusa, che rimane autonoma: per i meriti acquisiti in campo, Gelone \u00e8 fatto ipparco (comandante della cavalleria) dal tiranno.\nCome ipparco, Gelone gioc\u00f2 un ruolo fondamentale nella vittoria di Ippocrate nella battaglia dell'Eloro del 492 a.C. insieme a Cromio di Etna figlio di Agesidamo.\nLe ultime fasi di Ippocrate vedono il tiranno impegnato ad abbattere sacche di resistenza degli indigeni siculi: Ippocrate riesce a prendere Ergezio con l'astuzia, ma durante l'assedio di Ibla (sito non ancora identificato) trova la morte (491 a.C.).\nIl ruolo di Enesidemo e Gelone nella successione a Ippocrate.\nGelone si dichiara difensore dei figli di Ippocrate, Cleandro ed Euclide, ma \u00e8 ben presto chiaro che l'ipparco, annientata in battaglia la resistenza dell'elemento aristocratico che aveva cercato di riprendersi un margine di potere, vuole succedere egli stesso al tiranno.\nSu questo frangente, possono essere messi a confronto la narrazione di Erodoto e un passo di Aristotele. L'unico tra i membri della guardia palatina di Ippocrate che Erodoto citi, oltre a Gelone, \u00e8 Enesidemo di Leontini. Nel passo aristotelico, un Enesidemo viene menzionato in rapporto a Gelone, nel contesto di una discussione sulla condizione interiore di chi commette ingiustizie e su coloro che le subiscono.\nIl confronto per la successione a Ippocrate appare un contesto molto sensato per inquadrare l'episodio citato da Aristotele. Se l'ipotesi \u00e8 corretta, si profila un panorama per cui Gelone assume la tirannide non, come emerge da Erodoto, per difendere i diritti dei figli di Ippocrate, ma per assumere la tirannia prima che a fare la stessa cosa sia il collega Enesidemo. D'altra parte Freeman riporta che ai \"legittimi\" successori di Ippocrate, Euclide e Cleandro, gli abitanti di Gela avevano precedentemente rifiutato ospitalit\u00e0 in citt\u00e0. In questa ricostruzione, l'eversione di Gelone non va a intaccare una discendenza legittima, ma si profila come atto sovversivo nei confronti degli stessi Geloi, di cui Gelone si mette a capo sfruttandone la situazione di instabilit\u00e0.\nGelone tiranno di Gela.\nIl periodo successivo, cio\u00e8 quello dei sei anni di tirannia di Gelone a Gela, \u00e8 molto poco documentato: Gelone deve tenere testa all'instabilit\u00e0 provocata dalla sua ascesa eversiva, in particolare alla protesta dei mercenari di Ippocrate, insediatisi a Camarina, che gli rimproverano di aver liquidato la discendenza del precedente tiranno, ma alcuni magnati passano dalla parte di Gelone e questi, inoltre, opera con essi un'attenta politica matrimoniale.\nVerosimilmente gi\u00e0 in questi anni gelesi Gelone stringe alleanza con Terone, appartenente al \"gh\u00e9nos\" degli Emmenidi. Questi diviene tiranno di Akragas tra il 488 e il 487 a.C. ed \u00e8 anzi probabile che la sua ascesa sia stata favorita dallo stesso Gelone. Akragas e Siracusa sono politicamente assai legate a partire da questa fase e fino alla battaglia di Imera del 480 a.C. Tale alleanza viene anche suggellata dal matrimonio di Gelone con Demarete, figlia di Terone. \u00c8 anche possibile che Gelone in questo periodo aiuti Terone contro Selinunte, che con Akragas ha un continuo conflitto per Minoa, subcolonia selinuntina nei pressi del fiume Alico.\nNon \u00e8 chiaro se Gelone imponga a Camarina il tiranno vicario Glauco di Caristo per contrastare la ribellione dei mercenari o per prevenirla. In ogni caso questi insorgono contro Glauco, che viene condannato a morte: per cinque anni Camarina mantiene la sua indipendenza che verr\u00e0 meno solo quando Gelone si impianter\u00e0 a Siracusa.\nLe difficolt\u00e0 di questa fase di transizione sono per Gela aggravate dall'iniziativa di Anassilao (o Anassila), tiranno di Reghion, il quale, intu\u00ecto qualche spazio di manovra, torna alle sue mire sullo Stretto di Messina, in passato arrestate da Ippocrate, e assalta per mare e per terra Zancle, dove Gelone aveva posto come tiranno vicario Cadmo di Cos, figlio di Scite. Lo scontro \u00e8 attestato da una dedica posta su uno schiniere e su un elmo rinvenuti a Olimpia, in cui i Reggini si vantano di una vittoria sui Geloi. \u00c8 forse in questo frangente che Anassilao rifonda Zancle con coloni di diversa origine, tra cui elementi messeni (e di origini messene era lo stesso Anassilao), motivo per cui Zancle viene ribattezzata Messana e diviene capitale del cosiddetto \"regno dello Stretto\". Anassilao diviene ecista di Messana e molto probabilmente vi si trasferisce, lasciando Reghion al figlio Leofrone.\n\u00c8 possibile che sia proprio la perdita di Zancle a spingere Gelone a indirizzare le sue mire verso Siracusa.\nGrano in dono a Roma.\nIl tiranno di Gela perde dunque il controllo sullo Stretto, ma questo non gli impedisce, come pare, di aiutare la Repubblica romana, sorta nel 509 a.C. con la cacciata dei Tarquini, la quale aveva fatto richiesta di grano. La notizia \u00e8 riportata da Dionigi di Alicarnasso, il quale riferisce che il Senato romano, in occasione di una grave carestia, aveva deliberato di chiedere aiuto all'esterno (492 o 491 a.C.). Gli ambasciatori romani (P. Valerio e Lucio Geganio Macerino) svernano a Gela (come riporta Tito Livio) e poi tornano a Roma con ben venticinquemila medimni di grano (circa 984 tonnellate di derrate alimentari). Pare che Gelone non pretendesse alcun corrispettivo economico, considerando quel grano una semplice donazione (cos\u00ec Plutarco).\nNon \u00e8 chiaro se questo episodio vada riferito al periodo in cui Gelone esercitava la tirannia a Gela (come ritengono Braccesi e Millino) o a quando era gi\u00e0 tiranno di Siracusa (come proposto dal Freeman). In ogni caso, la scelta di aiutare Roma evidenzia la capacit\u00e0 di Gelone di muoversi sullo scacchiere internazionale, profittando, nel caso in questione, della ricca e proverbiale produzione cerealicola della Piana di Gela.\nSi ipotizza che l'aiuto all'Urbe celasse il tentativo di Siracusa di arginare gli interessi etruschi in Campania, che rischiavano di compromettere i ricchi commerci tra la Sicilia e la Magna Grecia: Roma, sentendosi in debito, non si sarebbe potuta sottrarre ad una eventuale richiesta di Gelone di contenere a settentrione il grosso dei Tirreni nel caso in cui il sovrano siceliota avesse deciso di attaccare l'enclave etrusca in Campania.\nSecondo un'altra ipotesi, suffragata dal Freeman, questo avvenimento sarebbe stato inventato in ambiente romano per sottolineare i buoni rapporti esistenti tra Siracusa e Roma: un principe siracusano, Dionisio I, a seguito della sigla di un trattato con Roma, avrebbe inviato un grande quantitativo di grano all'Urbe. Il protagonista di parte romana sarebbe stato Gneo Marcio Coriolano, generale degli inizi della repubblica. L'associazione di Coriolano con Dionisio produceva per\u00f2 un evidente anacronismo, visto che il primo era vissuto tra la fine del VI e gli inizi del V secolo a.C., e Dionisio, invece, tra la fine del V e gli inizi del IV secolo a.C. Per ovviare al problema, gli scrittori romani successivi avrebbero sostituito il nome di Dionisio con quello di Gelone, contemporaneo di Coriolano, armonizzando altres\u00ec le leggende poetiche e i \"Fasti triumphales\".\nL'episodio, comunque, se confermato, rappresenta un importante precedente in chiave anti-etrusca della battaglia di Cuma (474 a.C.), che sar\u00e0 vinta da Ierone, fratello e successore di Gelone.\nLa vittoria alla quadriga del 488 a.C..\nL'immagine internazionale di Gelone \u00e8 ulteriormente arricchita da una importante vittoria con la quadriga ai giochi panellenici di Olimpia. La vittoria, avvenuta nel 488 a.C., \u00e8 riportata da Pausania, il quale attesta che per commemorare quella vittoria Gelone fece costruire una quadriga di bronzo da dedicare agli d\u00e8i. La dedica riporta: \"Gelone, figlio di Dinomene di Gela [mi] ha dedicato a Zeus. Glaucia di Egina [mi] fece\".\nA questo periodo risale il mecenatismo di Gelone, che accoglie alla sua corte artisti e poeti perch\u00e9 propaghino nel mondo ellenico la fama di Gela. Il logografo Ellanico di Lesbo indicher\u00e0 Gela come citt\u00e0 fondata da Gelone, a sottolineare l'importanza che la citt\u00e0 attribuiva al suo tiranno.\nLa guerra degli \"emporia\".\nGelone non tarda ad entrare in conflitto con l'elemento punico, concentrato nel corno occidentale della Sicilia. Il tiranno si iscrive, di fatto, nella lunga vicenda che vede tutte le citt\u00e0 greche di Sicilia, schierate sui due diversi fronti, coinvolte nella cosiddetta \"guerra degli \"emporia\"\" (che pu\u00f2 essere collocata tra il 490 e il 480 a.C.). Tale conflitto ha le sue premesse nella spedizione dello spartano Dorieo, fratello di Leonida, ed \u00e8 a sua volta premessa della battaglia di Imera del 480 a.C.\nCome riportato da Erodoto, sul finire del VI secolo a.C., forse intorno al 510 a.C., Dorieo, dopo una sfortunata esperienza nel Nord Africa, a Cinipe, tra i Libyi, torna nel Peloponneso e, su consiglio di Anticare di Eleone, decide di recarsi in Sicilia, per riprendere agli Eraclidi la terra che Eracle aveva conquistato al gigante Erice. Nell'area, probabilmente, di Drepanon, Dorieo fonda Eraclea. Ma i Punici, alleati con gli Elimi di Segesta, sconfiggono Dorieo, che resta ucciso, e i suoi coloni. \u00c8 possibile ritenere, anche sulla scorta di Diodoro, che Dorieo sia riuscito a mantenere il potere per qualche anno:\nL'egemonia cartaginese sulla Sicilia occidentale ha avuto sempre e sempre avr\u00e0 una funzione commerciale. \u00c8 possibile immaginare che il conflitto sorto tra i Cartaginesi e Dorieo vedr\u00e0 ininterrottamente e fino al 480 a.C. le citt\u00e0 greche confrontarsi con l'elemento punico.\nLa guerra degli \"emporia\" \u00e8 appunto questo confronto tra alcune citt\u00e0 greche di Sicilia e i Punici, a loro volta alleati con citt\u00e0 greche sensibili ai vantaggi di un pacifico commercio con Cartagine. Intorno a questo conflitto abbiamo le testimonianze di Erodoto e di Giustino.\nQuando, nel 480 a.C., dei legati dalla madrepatria (soprattutto spartani) chiedono aiuto a Gelone per combattere i Persiani, egli avrebbe risposto:\nIl passaggio erodoteo sembra dunque attestare che Gelone era impegnato contro i Cartaginesi a liberare gli \"emporia\", generalmente identificati con Imera e Selinunte. E proprio in questi due centri le fonti attestano la presenza di governi di orientamento filocartaginese. Tali governi avevano suscitato l'avversione di altre citt\u00e0 greche o perch\u00e9 limitavano a queste l'accesso ai propri porti o perch\u00e9 avevano innalzato i dazi per le merci che di l\u00ec passavano.\nQuanto a Giustino, egli riporta, con riferimento ad un periodo precedente la battaglia di Imera, che esisteva tra Cartaginesi e Greci una condizione di cronica conflittualit\u00e0:\n\u00c8 molto probabile che i \"tiranni\" di cui parla Giustino non siano altri che Gelone e Terone. Poich\u00e9 un conflitto sugli \"emporia\" doveva certamente combattersi soprattutto per mare e non avendo Gela una marina, \u00e8 pi\u00f9 facile immaginare che esso sia arrivato a definizione solo quando Gelone aveva gi\u00e0 conquistato Siracusa o era prossimo a farlo.\nGelone tiranno di Siracusa.\nCome accennato, \u00e8 possibile che a spingere Gelone verso l'assunzione della tirannide a Siracusa sia stata la perdita di Zancle ad opera di Anassilao. Tale orientamento si spiega con la funzione commerciale di Zancle, il cui scalo serviva a controllare il commercio marittimo di tutta l'isola. Ma questa funzione poteva essere assolta anche dallo scalo di Siracusa, che anzi era all'epoca il pi\u00f9 attrezzato dell'isola, oltre ad essere maggiormente rivolto alla penisola italica, l'Asia e la Grecia.\nLa conquista di Siracusa da parte di Gelone non avviene con la forza, perch\u00e9 egli sa duttilmente introdursi nelle contese di classe sorte intorno alla citt\u00e0 aretusea, anche se \u00e8 certamente la sua potenza militare che gli consente di entrare nella veste di arbitro di tali contese.\nA Siracusa il partito oligarchico dei \"gamoroi\", uscito sconfitto dalla lotta contro il \"demos\", alleato agli indigeni \"killichirioi\", era stato esiliato dalla citt\u00e0 e si era rifugiato presso Casmene. Gelone difende la loro causa e si adopera, con una mobilitazione armata, per ottenere il loro rimpatrio; di rimando i cittadini siracusani gli aprono le porte e si sottomettono a lui senza alcuna opposizione (485 o 484 a.C.).\nAristotele (\"Politica\", 1302b, 31-2) ci informa del fatto che a Siracusa, prima dell'intervento di Gelone, vigeva una \"politeia\", cio\u00e8 una costituzione democratica moderata, peraltro a rischio di degenerare in anarchia. \u00c8 possibile che essa si fosse formata a causa dello scontro di circa dieci anni prima con Ippocrate, quando i \"gamoroi\" si erano dovuti rifugiare a Casmene e Siracusa non perse l'autonomia solo per la mediazione di Corinto.\nGelone entra quindi a Siracusa come mediatore, ma la sua posizione istituzionale pu\u00f2 fondarsi solo sulla forza, per cui il \"demos\" lo accetta come tiranno. Gelone si trasferisce a Siracusa e lascia Gela al fratello Ierone. A partire da questo momento, il primato delle citt\u00e0 greche in Sicilia passa da Gela a Siracusa. Gelone infatti si concentra nell'accrescimento ed il potenziamento della citt\u00e0 aretusea. Come riportato da Erodoto, distrugge Camarina, ricostruita dal predecessore Ippocrate non molti anni prima e da tempo ostile a Gelone, deportandone gli abitanti a Siracusa; deporta anche oltre la met\u00e0 della cittadinanza geloa e, essendo cadute le citt\u00e0 di Megara Iblea e di Eubea (Licodia Eubea) sotto il suo controllo, trapianta tutti i loro cittadini pi\u00f9 ricchi (i \"pach\u00e9is\" o \"grassi\") a Siracusa, riducendo invece in schiavit\u00f9 il \"demos\" delle due citt\u00e0, che vengono distrutte. Gelone estende cos\u00ec il proprio potere in tutta la parte sud-orientale della Sicilia, con Naxos come limite a nord.\nCome scrivono Braccesi e Millino:\nE sarebbe errato considerare l'operato di Gelone come favorevole ai \"pach\u00e9is\" e avverso al \"demos\". Infatti il corpo civico di Siracusa viene livellato attraverso una redistribuzione di terre e ricchezze che di fatto non favorisce nessuno, ma che \u00e8 operata nell'esclusivo interesse personalistico del tiranno. A Siracusa, infatti, anche i \"gamoroi\" perdono completamente il loro peso politico. Il processo complessivamente \u00e8 assai articolato \"e si conclude con la 'metropolizzazione' di Siracusa e la depoliticizzazione [delle citt\u00e0 limitrofe]\". Tuttavia secondo Erodoto (VII, 156) Gelone considerava il demo come uno \"spiacevole inquilino\" facendo comunque pensare che egli tiranneggiasse sfavorendo quest'ultima classe sociale.\nCome gi\u00e0 Ippocrate, Gelone lega a s\u00e9 i mercenari dando loro la cittadinanza - ed erano pi\u00f9 di 10.000, secondo la testimonianza di Diodoro (11, 72, 3). Siracusa \u00e8 \"rifondata\" e ripopolata da Gelone, e il suo territorio riorganizzato. Molto probabilmente a questo sviluppo si accompagn\u00f2 una riforma istituzionale, ma non abbiamo notizie in tal senso. La tradizione riporta dell'istituzione di un'assemblea popolare: \u00e8 quindi possibile che sia da ascrivere a Gelone quella costituzione \"moderata\" che la citt\u00e0 avr\u00e0 ancora nel periodo successivo al periodo dinomenide. Sappiamo da Diodoro che, quando poi cadr\u00e0 l'ultimo dinomenide, Trasibulo, i mercenari si arroccheranno nel quartiere di Acradina, per cui \u00e8 possibile indurre che Gelone abbia non solo riorganizzato il territorio, ma anche ampliato l'estensione della \"polis\".\nMai prima d'ora un tiranno siceliota aveva raccolto nelle proprie mani tutto questo potere: in soli dieci anni Gelone si era reso l'uomo pi\u00f9 importante di tutta la Grecia e forse di tutta Europa. Tale era la fama ed il prestigio di Gelone che a lui, come accennato, si rivolsero gli ambasciatori spartani ed ateniesi per richiedere sostegno in vista dell'imminente invasione della Grecia, pianificata dal re persiano Serse. In risposta Gelone offr\u00ec di concedere una flotta di 200 triremi e di 20.000 opliti, 2000 cavalieri, 2000 arcieri e 2000 frombolieri, oltre al rifornimento di grano per tutto l'esercito greco per tutta la durata della guerra, solo a patto che gli lasciassero il posto di comando delle operazioni militari panelleniche, o almeno dei soli contingenti navali.\nGli ambasciatori, come era prevedibile, respinsero la richiesta del tiranno, il quale dunque non intervenne in aiuto delle \"metropoleis\" impegnate nella seconda guerra persiana. Il resoconto erodoteo di questa trattativa non appare molto credibile, se si considera che i Persiani non rappresentavano in alcun modo un pericolo concreto per Gelone. D'altra parte, se non quelle per la marina, le cifre relative all'esercito possono forse dare un'adeguata idea delle forze che egli era in grado di mettere in campo. Se ci\u00f2 \u00e8 corretto, ne viene fuori che la citt\u00e0 di Siracusa e i suoi dintorni ospitavano una quantit\u00e0 di popolazione quale nessuna comunit\u00e0 siciliana avrebbe raggiunto dall'istituzione della provincia romana all'era moderna. Un incremento demografico parrebbe confermato archeologicamente, perch\u00e9 \u00e8 infatti in questo periodo che la citt\u00e0 si espanse a nord e a est, formando il quartiere della Neapolis.\nLa battaglia di Imera.\nA reggere in quel periodo Imera era Terillo, fortemente orientato a preservare il suo rapporto di amicizia e commercio con Cartagine e legato, in particolare, da un personale vincolo di \"xenia\" con Amilcare. Terillo era inoltre suocero di Anassilao di Reghion, che ne aveva sposato la figlia Cidippe. Le mire di Terone, alleato e congiunto di Gelone, verso Imera profilano la contrapposizione tra un blocco dorico (Siracusa, Gela e Akragas) e un blocco calcidese (Reggio, Imera e Messana).\nTerillo viene scacciato da Imera ad opera di Terone. Ci\u00f2 determina l'intervento di Anassilao, il quale, come riporta Erodoto, aveva consegnato in ostaggio ad Amilcare i figli, in modo da assicurarsi l'alleanza con Cartagine. I Cartaginesi intervengono con 300.000 uomini, in gran parte mercenari assoldati tra le popolazioni soggette a Cartagine. Sappiamo che l'esercito fu approntato in tre anni, per cui \u00e8 possibile datare la conquista di Imera da parte di Terone al 483 a.C.\nDella battaglia abbiamo un resoconto di Diodoro, che ricalca fonti di parte siracusana (forse per questo il ruolo di Terone ne risulta sminuito).\nI Cartaginesi sbarcarono con duecento navi presso Palermo, dopo che per una tempesta le navi onerarie erano andate perdute. L'armata, guidata da Amilcare, arriv\u00f2 alle mura di Imera, sottoponendo la citt\u00e0 ad un minaccioso assedio, a cui Terone oppose una tenace resistenza. A questo punto sopraggiunse Gelone, a capo di un esercito costituito da 50.000 fanti e 5.000 cavalieri. La battaglia che ne segu\u00ec, per quanto numericamente impari, termin\u00f2 con una totale disfatta per le truppe cartaginesi e con un'inattesa vittoria degli alleati siracusani ed agrigentini. Gelone riusc\u00ec infatti a catturare 10.000 soldati dell'esercito avversario. Inoltre, avvisato del sopraggiungere della cavalleria selinuntina per soccorrere Amilcare, Gelone la intercett\u00f2 e la fece sostituire da propri cavalieri: riusc\u00ec in tal modo a trarre in inganno i Cartaginesi e a menar strage nell'accampamento punico. Amilcare fu ucciso e le navi incendiate.\nLe conseguenze della vittoria.\nCome riporta Diodoro (XI, 26, 1), le citt\u00e0 greche fino a quel momento avverse a Gelone, dopo quest'episodio bellico, si sottomisero al tiranno, che raggiunse l'apice del proprio potere e della propria fama. Bench\u00e9 vittorioso, Gelone non pretese dai Punici onerose indennit\u00e0 di guerra: pare infatti che, su consiglio della moglie Damarete, durante le trattative di pace abbia solo richiesto che presso di loro avesse fine la consuetudine di sacrificare esseri umani agli d\u00e8i. Il corposo bottino di guerra, costituito da un gran numero di schiavi e da altre ricchezze, gli consent\u00ec di abbellire Siracusa con nuovi templi e monumenti, e di inviare in dono a Delfi un ricco donativo per la vittoria conseguita, tra cui un tripode aureo ricordato da Diodoro, di cui \u00e8 stato poi rinvenuto il basamento. Questa sembra essere una pura finzione fatta dagli autori ellenici per esaltare la gloria del tiranno.\nProbabilmente il motivo di condizioni cos\u00ec lievi nei confronti dei Cartaginesi sconfitti va ravvisato nel desiderio di mantenere attivo un contrappeso, nella Sicilia occidentale, allo stesso alleato Terone, in modo da evitare che questi si facesse troppo potente, finendo per minacciare il primato siracusano. E sempre in chiave anti-emmenide va letto il trattato di alleanza che Gelone stringe con Selinunte. Pi\u00f9 in generale, Gelone, con la vittoria, si \u00e8 assicurato spazio di manovra negli \"emporia\", risolvendo cos\u00ec il caso che aveva prodotto il conflitto greco-punico negli ultimi dieci anni prima della battaglia risolutiva. Quanto a Cartagine, essa cesser\u00e0 di attaccare la Sicilia per i successivi settant'anni.\nUna delle conseguenze pi\u00f9 importanti della vittoria siracusana a Imera risiede nell'affievolimento del potere di Anassilao: il suo tentativo di penetrazione in Sicilia subisce un fatale arresto. Risulta comunque alquanto incomprensibile la sua condotta rispetto alla battaglia: l'ipotesi pi\u00f9 probabile \u00e8 che il suo contributo alla causa degli Imeresi sia consistito nel pagamento di truppe mercenarie. In ogni caso non \u00e8 menzionata la sua presenza tra i tiranni che si sottomisero a Gelone. Pochi mesi dopo la battaglia Anassilao ebbe modo di recarsi pacificamente a Olimpia, dove vinse la gara dei carri trainati da mule (competizione che non ebbe lunga vita). Pot\u00e9 tenere Messana, forse a patto di sottomettersi a Siracusa. Sua figlia andr\u00e0 poi sposa a Ierone, non sappiamo se prima o dopo la morte di Gelone. Anassilao morir\u00e0 poi nel 476 a.C..\nDopo quest'evento l'egemonia siracusana sull'isola si far\u00e0 pi\u00f9 netta, come conferma la numismatica: tutte le \"poleis\" siceliote adotteranno il sistema ponderale siracusano e il \"tipo\" della quadriga.\nLa morte e il problema della successione.\nGelone mor\u00ec nel 478 o nel 477 a.C.: Plutarco (\"Moralia\", 404) scrive che la causa del decesso fu l'idropisia. In breve la sua figura e il suo operato furono trasfigurati dal regime dinomenide, assumendo i contorni del mito, di modo che venne poi tradizionalmente considerato un tiranno moderato e giusto, esente dalle efferatezze sistematicamente attribuite a un Falaride: secondo le fonti, alla sua morte tutto il popolo siracusano partecip\u00f2 ai funerali, per poi piangerlo a lungo anche dopo ed erigere a sue spese un mausoleo in suo ricordo, vicino al tempio di Zeus ai Pantanelli (anche se non resta nessuna traccia archeologica). \"Post mortem\" ebbe un culto da eroe.\nSebbene avesse un figlio (di cui non ci \u00e8 pervenuto il nome), sembra che abbia posto le condizioni per una successione diarchica: tradizione vuole che sul letto di morte nominasse suo successore il fratello Ierone, affidando all'altro fratello Polizelo (che sarebbe divenuto signore di Gela) il figlio e la moglie Demarete, oltre ad una non meglio specificata \"strategh\u00eca\".\nLa figura di Gelone.\nErodoto riporta il celebre presunto (ma falso) sincronismo tra la battaglia di Imera e la battaglia di Salamina. Per Diodoro, invece, il sincronismo sarebbe tra Imera e le Termopili, con l'effetto ancora pi\u00f9 suggestivo di far coincidere la morte di Leonida con la vendetta del fratello di questi, Dorieo. Il mito di questi sincronismi, tutti tesi a ingigantire la figura di Gelone, va collegato con un altro dato tradizionale, riportato da vari storici, secondo cui esisteva un'alleanza o comunque un'intesa tra Serse e Cartagine, promossa dal primo, tesa a liquidare i Greci tanto in Occidente quanto nella madrepatria. Questa ipotesi appare non inverosimile, dato che i domini di Persia e Cartagine erano in contatto nel Nord Africa.\nSempre Diodoro riporta l'aneddoto secondo cui Gelone, quando ricevette dalla madrepatria l'ambasciata della sconfitta persiana a Salamina, non essendovi altri nemici da combattere convoc\u00f2 un'assemblea di cittadini armati. Per dimostrare la sua condotta non dispotica, dinnanzi all'esercito e alla cittadinanza siracusana elenc\u00f2 le sue azioni e i successi militari, poi concluse chiedendo ai presenti che qualora avesse abusato della sua autorit\u00e0 venisse trucidato in quel momento: il popolo ascoltando la sincerit\u00e0 delle sue parole lo acclam\u00f2. Claudio Eliano, invece, riporta che radun\u00f2 il popolo in assemblea per rimettere il comando della citt\u00e0. Disarmato chiese di mantenere il potere o di averlo tolto, al che il popolo per acclamazione lo invit\u00f2 a restare il sovrano di Siracusa.\nNonostante si conosca molto poco della politica estera e della personalit\u00e0 di Gelone, la sua figura \u00e8 stata da molti scrittori successivi elogiata come simbolo di moderazione, di previdenza e come modello del buon monarca, nonostante Gelone fosse del tutto analfabeta. La sua popolarit\u00e0 nel tempo appare descritta in termini esagerati, anche se si \u00e8 certi che appena dopo la morte del tiranno il popolo eresse in suo onore una tomba a spese pubbliche e rese gli eroici onori al defunto. Quasi un secolo dopo, quando in Sicilia Timoleonte volle distruggere le tirannidi e ogni loro testimonianza, la tomba di Gelone fu risparmiata.\nLa corte di Gelone.\nLa costruzione del teatro greco di Siracusa indica chiaramente la volont\u00e0 del sovrano di favorire lo sviluppo culturale della \"polis\". Alla sua corte furono infatti presenti due artisti che favorirono una vivace cultura: il commediografo e poeta Epicarmo, che rese famoso a Siracusa il genere della commedia, e Formide, poeta e drammaturgo amico di Gelone ed educatore dei figli.\nRiguardo alla corte di Gelone e al tiranno in persona esiste anche un aneddoto:\nLe opere pubbliche costruite da Gelone.\nL'immensa disponibilit\u00e0 di manodopera servile che la vittoria ad Imera mette a disposizione di Terone e Gelone consente una significativa opera di monumentalizzazione delle due citt\u00e0. A Siracusa, ad opera dell'architetto Damocopo, viene costruito il teatro. Vicino al teatro Gelone fa inoltre costruire il tempio di Demetra e Kore (dimostrando, come gi\u00e0 l'antenato Teline, attenzione all'elemento indigeno). Queste opere vengono realizzate nel nuovo quartiere della citt\u00e0 detto Neapolis, che \u00e8 al centro di un rilevante sviluppo urbanistico.\nIn onore alla vittoria contro Imera erige nella citt\u00e0 della vittoria il tempio della Vittoria, a Siracusa costruisce un tempio gemello dedicandolo alla dea Athena e l'acquedotto Galermi con l'ausilio di schiavi cartaginesi. Avvia anche la costruzione di un tempio a Demetra sull'Etna, che rimane per\u00f2 incompiuto. Sempre nell'ottica di una \"grecizzazione\" del culto ctonio, fa edificare un santuario ad Amaltea, nei pressi di Ipponio, in Calabria, il che attesta l'esistenza di un rapporto significativo con le \"poleis\" di Magna Grecia gi\u00e0 prima di Ierone (il quale, tra il 477 e il 476 a.C., sigler\u00e0, probabilmente, un trattato di \"symmachia\" con Locri, di cui Ipponio \u00e8 subcolonia)."}
{"id": "359105", "revid": "79968", "url": "https://it.wikipedia.org/wiki?curid=359105", "title": "Rio Torto (Abruzzo)", "text": "Il Rio Torto \u00e8 un piccolo fiume dell'Abruzzo, tributario di destra del Sangro. Le sorgenti si trovano nel gruppo dei Monti della Meta, in comune di Alfedena, in Valle Porcile, a oltre 1400\u00a0m.s.l.m., in un ambiente caratterizzato da boschi di faggio.\nPercorso.\nIl fiume per circa 1\u00a0km dalle sorgenti corre in direzione E sul fondo della valle delimitata a N dalle pendici meridionali del Monte Serrone (1781\u00a0m s.l.m.) e a S dal dirupo che chiude a N l'altopiano dei Tartari. Subito a valle della presa d'acqua dell'acquedotto di Alfedena, il Rio Torto riceve le acque di un tributario privo di nome che si origina dalla Sorgente dei Tartari (m 1626 s.l.m.) e il suo corso volge a NE per poco meno di 2\u00a0km. Qui le acque del Rio Torto vengono raccolte nel bacino artificiale del Lago della Montagna Spaccata (1066\u00a0m.s.l.m.) da cui in parte vengono convogliate verso il Volturno per la produzione di energia idroelettrica. Dalla sorgente all'immissione nel lago, il Rio Torto delimita il confine tra i comuni di Alfedena e Barrea. \nSuperato il lago, il Rio Torto si incassa brevemente in una gola, in un ambiente caratterizzato da cerrete. Percorre poi un breve tratto in ambiente aperto, dove \u00e8 circondato da una vegetazione ripariale con pioppi e salici che l'accompagner\u00e0 fino all'immissione nel Sangro, ed entra nell'abitato di Alfedena. Qui il Rio Torto si incassa nuovamente nelle gole di San Nicola, tra le pendici del Monte San Nicola e quelle del Monte Caricio. Poco dopo l'uscita dal paese, in direzione NE, il Rio Torto entra nella piana del Sangro e vi confluisce.\nLivelli di inquinamento.\nScorrendo in un territorio particolarmente curato dal punto di vista ambientale, ai limiti Parco nazionale d'Abruzzo, Lazio e Molise, e attraversando solo un piccolo centro con minime realt\u00e0 produttive inquinanti, il Rio Torto \u00e8 un corso d'acqua relativamente incontaminato, al segno che le sue acque, in localit\u00e0 Montagna Spaccata, a circa 3\u00a0km dalla sorgente, sono designate come acque dolci superficiali destinate alla produzione di acqua potabile nel piano della tutela delle acque della Regione Abruzzo.\nFauna.\nCaratterizzato da una ricca fauna ittica, il Rio Torto annovera tra le proprie specie ittiche l'alborella appenninica (\"Alburnus albidus\"), fino al 1971 comune, ma oggi in serio rischio di estinzione."}
{"id": "359106", "revid": "599013", "url": "https://it.wikipedia.org/wiki?curid=359106", "title": "\u00d8yvind Leonhardsen", "text": "Caratteristiche tecniche.\nLeonhardsen poteva essere schierato in tutte le posizioni del centrocampo. In patria divent\u00f2 famoso per la sua corsa incessante e intelligente. Era un calciatore che aveva un buon fiuto del goal.\nCarriera.\nGiocatore.\nClub.\nMolde.\nConsiderato un centrocampista giovane e promettente, fu acquistato dal Molde nel 1989. Debutt\u00f2 nella 1. divisjon il 30 aprile dello stesso anno, giorno in cui la sua squadra fu sconfitta per uno a zero in casa del Kongsvinger. Il 25 maggio arriv\u00f2 la prima marcatura nella massima divisione, nel successo per due a uno contro lo Start.\nNel 1991, fu nominato centrocampista dell'anno del campionato norvegese.\nRosenborg.\nLeonhardsen pass\u00f2 dal Molde al Rosenborg in cambio di 1.000.000 di corone. Esord\u00ec con questa maglia, in campionato, il 26 aprile 1992: fu titolare nel successo per due a zero contro il Lyn Oslo. Il 28 giugno dello stesso anno, segn\u00f2 la prima rete: fu lui a sancire il definitivo due a zero sul Brann.\nVinse tre campionati con il club e fu scelto come miglior centrocampista dell'Eliteserien nel 1993.\nWimbledon.\nLeonhardsen fu acquistato dal Wimbledon in cambio di 700.000 sterline e questo lo fece diventare il calciatore norvegese pi\u00f9 pagato dell'epoca. Al debutto con i \"Dons\", Leonhardsen fu il match winner della sfida contro l'Aston Villa di Selhurst Park. Il suo impatto con i calcio inglese fu molto positivo. Per via delle sue caratteristiche tecniche, fu visto in contrasto con il gioco del Wimbledon, fatto di lanci lunghi.\nSoprattutto nel campionato 1996-1997, Leonhardsen fu importantissimo per la squadra. Le sue prestazioni furono talmente positive che il manager del club, Joe Kinnear, dichiar\u00f2 che il calciatore sarebbe valso almeno 5.000.000 di sterline al momento della sua cessione.\nLasci\u00f2 il club dopo aver rifiutato di rinnovare il suo contratto.\nLiverpool.\nLeonardsen fu poi acquistato dal Liverpool. Il manager dei \"Reds\", Roy Evans, lo schier\u00f2 con regolarit\u00e0 in squadra nella sua prima stagione. Debutt\u00f2 in Premier League con questa casacca il 15 ottobre 1997, subentrando a Jamie Carragher nel successo per due a zero in casa del West Bromwich Albion. Dieci giorni dopo, segn\u00f2 la prima rete ai danni del Derby County: fu autore di uno dei quattro gol che piegarono i \"Rams\".\nL'anno successivo, per\u00f2, lo spazio in squadra per Leonhardsen diminu\u00ec sensibilmente, venendo relegato al ruolo di riserva. Il fatto che non fosse un giocatore di classe port\u00f2 il manager G\u00e9rard Houllier a considerarne la cessione, che poi effettivamente arriv\u00f2.\nTottenham Hotspur.\nArriv\u00f2 al Tottenham ad agosto 1999, rinforzando la colonia scandinava gi\u00e0 composta dal connazionale Steffen Iversen e dal danese Allan Nielsen. Leonhardsen impieg\u00f2 poco a mostrare le sue qualit\u00e0 con la maglia degli \"Spurs\": trov\u00f2 infatti la rete gi\u00e0 nello stesso mese, segnando un gol all'Everton e poi sancendo il definitivo due a uno in favore della sua squadra in casa dello Sheffield Wednesday. Dopo una lunga corsa palla al piede, spost\u00f2 il pallone sul suo sinistro e super\u00f2 il portiere avversario con un tiro dal limite dell'area. Il norvegese contribu\u00ec a portare il Tottenham in vetta alla classifica dopo poche giornate, ma la mancanza di fantasia in squadra li costrinse al 10\u00ba posto finale.\nLa stagione seguente sembr\u00f2, inizialmente, piuttosto fruttuosa per il centrocampista, grazie alle reti contro il Middlesbrough e il Bradford City. Invece, fu un campionato di alterne fortune: emblematica fu la partita di ottobre contro il Derby County, dove Leonhardsen segn\u00f2 una doppietta ma dovette lasciare il campo per infortunio, rimanendo lontano dai campi da gioco per due mesi. Torn\u00f2 al gol a febbraio 2001, contribuendo alla rimonta da per quattro a due, dopo che il Tottenham si trov\u00f2 sotto per due a zero contro il Charlton nell'edizione stagionale della FA Cup. Nel turno successivo, contro lo Stockport County, il norvegese fu vittima di un infortunio che lo costrinse a saltare buona parte del resto della stagione. L'avventura degli \"Spurs\" si concluse in semifinale, contro l'Arsenal. Dopo l'eliminazione dalla coppa, un Tottenham senza obiettivi termin\u00f2 il campionato a met\u00e0 classifica.\nNonostante fosse stato un membro importante della squadra, sotto la gestione di George Graham, il cambio di guida tecnica (con l'arrivo di Glenn Hoddle) lo port\u00f2 ai margini della squadra, anche a causa degli infortuni. In quella stagione, infatti, totalizz\u00f2 soltanto 7 presenze in campionato, senza mai trovare la via del gol.\nAston Villa.\nLeonhardsen fu ingaggiato dall'Aston Villa il 30 agosto 2002, dopo aver sostenuto un provino allo Schalke 04. Si accord\u00f2 per un contratto dalla durata annuale, pi\u00f9 un'opzione per altri dodici mesi. Il manager Graham Taylor lo volle con s\u00e9 per aggiungere esperienza ad una squadra piuttosto giovane.\nLyn Oslo.\nIl 25 marzo 2004, Leonhardsen trov\u00f2 l'accordo con il Lyn Oslo, tornando cos\u00ec in patria. Firm\u00f2 un contratto dalla durata triennale. Fu un acquisto importante per il club, soprattutto per via della sua esperienza internazionale. Debutt\u00f2 il 12 aprile, sostituendo Ole Bj\u00f8rn Sundgot nella sconfitta per due a zero in casa del Molde. Il 6 giugno arriv\u00f2 la prima rete, nel successo esterno per quattro a due contro il Fredrikstad.\nStr\u00f8msgodset.\nLeonhardsen firm\u00f2 per lo Str\u00f8msgodset il 12 dicembre 2005, accordandosi per un contratto biennale e diventandone capitano. Suscit\u00f2 un po' di sorpresa la scelta del calciatore di lasciare il Lyn, squadra al vertice del calcio norvegese, per passare al \"Godset\", militante in 1. divisjon. Il calciatore spieg\u00f2 di essere entusiasta di far parte di una squadra da costruire e che il fatto che lo schema del club fosse il 4-3-3 piuttosto che il 4-4-2 del Lyn fu un ulteriore incentivo. Lo Str\u00f8msgodset, sotto la guida di Dag-Eilev Fagermo in panchina e Jostein Flo come direttore sportivo, costru\u00ec comunque una squadra competitiva, con l'obiettivo di raggiungere una promozione immediata. Esord\u00ec il 9 aprile 2006, schierato titolare nel pareggio per uno a uno contro lo H\u00f8dd. Il 23 aprile arriv\u00f2 il primo gol, nel tre a due inflitto al Follo. La squadra vinse il campionato e conquist\u00f2 la promozione.\nGioc\u00f2 ancora una stagione, nella massima divisione, per poi ritirarsi.\nNazionale.\nLeonhardsen gioc\u00f2 86 partite per la , con 19 reti all'attivo. Debutt\u00f2 il 31 ottobre 1990, schierato titolare nel sei a uno inflitto in amichevole al . Il 14 novembre gioc\u00f2 il primo incontro valido per le qualificazioni al campionato d'Europa 1992: fu impiegato dall'inizio nella vittoria per tre a zero in casa di . L'8 agosto 1991 arriv\u00f2 la prima rete, nella sconfitta per due a uno contro la . Contribu\u00ec alla qualificazione della selezione scandinava al campionato del mondo 1994 con 6 presenze ed una marcatura. L'8 settembre 1993 ricevette il Gullklokka per il 25\u00ba gettone di presenza in Nazionale, nella vittoria in amichevole per uno a zero contro gli .\nAi Mondiali statunitensi, Leonhardsen debutt\u00f2 da titolare nella prima sfida della fase a gironi, vinta per uno a zero sul . La sconfitta di misura contro l' e il pareggio a reti inviolate contro l' impedirono per\u00f2 il passaggio del turno agli scandinavi. La Nazionale manc\u00f2 poi l'accesso al campionato d'Europa 1996.\nLa formazione gioc\u00f2 per\u00f2 il campionato del mondo 1998. La Norvegia part\u00ec male e pareggi\u00f2 il primo incontro con il per due a due, con Leonhardsen che offr\u00ec una prova deludente. Leonhardsen non fu cos\u00ec schierato in campo nella partita successiva, contro la . Rientr\u00f2 per l'ultima partita del girone, vinta sorprendentemente per due a uno contro il . La squadra fu poi eliminata dall'Italia agli ottavi.\nLeonhardsen partecip\u00f2 anche alle qualificazioni per il campionato d'Europa 2000, dove la Norvegia riusc\u00ec a qualificarsi. Il commissario tecnico Nils Johan Semb annunci\u00f2 per\u00f2 che il calciatore non avrebbe preso parte alla fase finale del torneo, poich\u00e9 appena ripresosi da un infortunio.\nIl 7 giugno 2003 gioc\u00f2 l'ultimo match in Nazionale, nella sconfitta per uno a zero contro la .\nDopo il ritiro.\nIl 3 marzo 2009 divent\u00f2 allenatore di una squadra giovanile del Lyn Oslo."}
{"id": "359107", "revid": "26630", "url": "https://it.wikipedia.org/wiki?curid=359107", "title": "Lucio Emilio Paolo (console 219 a.C.)", "text": "Biografia.\nLucio Emilio Paolo, patrizio appartenente all'antica \"gens Aemilia\", nipote di Marco Emilio Paolo, che era stato console nel 302 a.C., fu console per la prima volta nel 219 a.C. con Marco Livio Salinatore. In quell'occasione, insieme al collega, condusse la seconda guerra illirica contro gli Illiri guidati da Demetrio di Faro. I consoli vinsero la guerra, costringendo Demetrio a rifugiarsi presso Filippo V di Macedonia, ed ottennero il trionfo. Subito dopo furono per\u00f2 processati con l'accusa di non aver diviso equamente il bottino. Mentre Marco Livio Salinatore fu condannato, Lucio Emilio Paolo se la cav\u00f2 a stento.\nVerso la fine del 219 a.C. fu inviato come ambasciatore dal Senato romano a Cartagine, dopo la resa di Sagunto, per capire se fosse stato Annibale ad aggredire Sagunto oppure se avesse ricevuto l'ordine dal senato cartaginese. La delegazione era composta da Quinto Fabio, Marco Livio Salinatore, Emilio Paolo, Gaio Licinio Varo e Quinto Bebio Tamfilo.\nFu anche pontefice, ma non si sa da quale anno.\nFu eletto nuovamente console nel 216 a.C., durante la seconda guerra punica, insieme con Gaio Terenzio Varrone. Secondo la tradizione storiografica di Polibio, Varrone, al quale sarebbe spettato il comando il giorno della battaglia, decise di affrontare lo scontro in campo aperto contro Annibale, nonostante il parere contrario di Emilio Paolo. La battaglia di Canne si concluse con una catastrofica disfatta delle legioni romane. Lucio Emilio Paolo perse la vita in combattimento, mentre il suo collega Varrone riusc\u00ec a trovare scampo. Secondo la tradizione Paolo sarebbe morto eroicamente, rifiutando di fuggire con un cavallo che gli era stato offerto.\nLe interpretazioni storiografiche moderne hanno messo in dubbio il classico racconto polibiano, verosimilmente inficiato dal pregiudizio favorevole dello storico greco nei confronti di Emilio Paolo, progenitore di Publio Cornelio Scipione Emiliano, il grande protettore di Polibio; in realt\u00e0 \u00e8 probabile che i due consoli fossero sostanzialmente in accordo sulla volont\u00e0 di affrontare la battaglia contro Annibale a Canne; \u00e8 possibile che proprio Emilio Paolo, il console pi\u00f9 esperto, avesse assunto effettivamente il comando supremo il giorno della battaglia."}
{"id": "359108", "revid": "30300", "url": "https://it.wikipedia.org/wiki?curid=359108", "title": "Lucio Emilio paolo", "text": ""}
{"id": "359112", "revid": "1534511", "url": "https://it.wikipedia.org/wiki?curid=359112", "title": "Simbolo di Christoffel", "text": "In geometria differenziale, i simboli di Christoffel sono dei coefficienti che codificano completamente una connessione in una carta particolare. I simboli dipendono fortemente dalla carta scelta: questi non sono infatti dei tensori. Si devono a Elwin Bruno Christoffel. \nDefinizione.\nSia formula_1 una variet\u00e0 differenziabile dotata di una connessione, ovvero di una derivata covariante formula_2. Una carta fornisce un diffeomorfismo fra un aperto di formula_1 ed un aperto formula_4 di formula_5. Nell'aperto formula_4 sono definiti i campi di vettori coordinati costanti formula_7 e quindi tutti i tensori possono essere agevolmente scritti in coordinate. In un punto di formula_4, la derivata covariante del campo formula_9 nella formula_10-esima direzione \u00e8 una combinazione lineare\ncon alcuni coefficienti formula_12. Nell'ultima espressione si fa uso della notazione di Einstein. Questi coefficienti sono i \"simboli di Christoffel\" della connessione, nella carta scelta.\nI simboli di Christoffel sono definiti per ogni punto: quindi ogni formula_12 \u00e8 una funzione liscia\ndipendente da tre parametri formula_15. I simboli di Christoffel descrivono completamente e concretamente la derivata covariante formula_16 nella carta.\nNotazione.\nIn alcuni testi \u00e8 possibile che i simboli di Christoffel siano presentati con una notazione diversa. Una prima possibilit\u00e0 \u00e8 la seguente:\nMentre nel testo originale di Einstein si trova la notazione\nPropriet\u00e0.\nOggetto non tensoriale.\nNonostante la notazione, i simboli di Christoffel non sono dei tensori. Con questa espressione, un po' impropria, si intende dire la seguente cosa: si prendano due carte formula_19 e formula_20 definite su un aperto comune formula_21, esse inducono su formula_21 delle coordinate differenti formula_23 che generano rispettivamente dei simboli di Christoffel formula_24 e formula_25. A questo punto si possono ben definire localmente due tensori:\nSe ora le formula_12 fossero le componenti (nella carta in cui sono calcolate) di un unico campo tensoriale esso dovrebbe coincidere necessariamente sia con formula_28 che con formula_29, quindi la relazione tra i formula_24 e i formula_25 dovrebbe essere quella che lega le componenti di un tensore formula_32 in due carte diverse. Ma noi abbiamo gi\u00e0 una formula per calcolare sia i formula_33 che i formula_34 e quindi o trasformano nel modo corretto o non lo fanno. Il computo mostra che non lo fanno, essi sono collegati dalla relazione:\nA causa del secondo addendo a destra, i simboli di Christoffel non mutano come le coordinate di un tensore formula_32.\nTorsione.\nI simboli di Christoffel non sono tensori. La differenza fra due simboli di Christoffel \u00e8 per\u00f2 un tensore: nella formula relativa ad un cambiamento di coordinate, il secondo addendo a destra (descritto sopra) infatti si cancella e resta solo il primo. D'altra parte, se formula_24 \u00e8 un simbolo di Christoffel, anche il simbolo formula_38 ottenuto scambiando le variabili formula_39 e formula_10 \u00e8 un simbolo di Christoffel (e descrive un'altra connessione). La loro differenza\n\u00e8 quindi un tensore. Questo tensore \u00e8 la torsione della connessione. Quindi una connessione ha torsione (ovunque) nulla se e solo se i simboli di Christoffel sono (ovunque) simmetrici rispetto ai due indici in basso.\nConnessione di Levi-Civita.\nFissato un tensore metrico formula_42 su una variet\u00e0 differenziabile, esiste un'unica connessione senza torsione in cui il tensore metrico ha derivata covariante nulla. Questa connessione \u00e8 detta connessione di Levi-Civita ed \u00e8 quella abitualmente utilizzata per una variet\u00e0 riemanniana o pseudo-riemanniana. I simboli di Christoffel che definiscono questa connessione sono ricavabili in una qualsiasi carta dalla relazione seguente:\nNella relazione sono presenti il tensore metrico e le sue derivate parziali rispetto alle coordinate fissate dalla carta (le derivate parziali \"non\" coincidono con la derivata covariante del tensore metrico, che \u00e8 nulla). Nell'ultimo passaggio si \u00e8 utilizzata la convenzione :\nper le derivate parziali.\nApplicazioni.\nDerivata covariante di un campo tensoriale.\nLa derivata covariante di un campo vettoriale formula_45 pu\u00f2 essere calcolata in una carta facendo uso dei simboli di Christoffel nel modo seguente:\nAnalogamente, la derivata covariante di un campo tensoriale di tipo (0,1) \u00e8 data da:\nLa derivata covariante di un campo tensoriale di tipo (2,0) \u00e8 data da:"}
{"id": "359114", "revid": "125399404", "url": "https://it.wikipedia.org/wiki?curid=359114", "title": "Knattspyrnuf\u00e9lag Reykjav\u00edkur", "text": "Il Knattspyrnuf\u00e9lag Reykjav\u00edkur, meglio nota in campo internazionale come KR Reykjavik o semplicemente KR, \u00e8 una societ\u00e0 polisportiva islandese nota soprattutto per la sua sezione calcistica.\nCon sede nella capitale Reykjav\u00edk, milita nella massima serie nazionale. \n\u00c8 la pi\u00f9 celebre societ\u00e0 e la squadra pi\u00f9 antica e titolata d'Islanda.\nStoria.\nIl \"KR\" venne fondato il 16 febbraio del 1899; essendo per\u00f2 l'unica societ\u00e0 calcistica d'Islanda, fu costretto ad attendere fino al 1912 per disputare il primo campionato, vinto dopo un derby contro il Fram Reykjav\u00edk. Sempre in quell'anno, adott\u00f2 le divise ufficiali a strisce verticali bianche e nere, scelte in onore del Newcastle United, allora Campione d'Inghilterra.\nPer lunghi anni il KR rimase in vetta alle classifiche islandesi: nel 1960 pot\u00e9 festeggiare anche la vittoria della prima edizione della Coppa d'Islanda e nel 1964 esord\u00ec in Coppa dei Campioni contro il .\nDopo lo scudetto del 1968, con la nascita di nuove importanti realt\u00e0 calcistiche nell'isola, il KR perse lentamente colpi: in pochi anni i bianconeri passarono dalla lotta per lo scudetto a quella per la salvezza, che nel 1975 arriv\u00f2 per un solo punto. Nel 1977 la retrocessione fu inevitabile.\nNel 1979, al ritorno in A, un rinvigorito KR sfior\u00f2 la vittoria del ventunesimo titolo, che per\u00f2 arriv\u00f2 solamente nel 1999, l'anno del centenario, dopo 31 anni di sconfitte e di delusioni (per tre volte lo scudetto era sfuggito all'ultima giornata). Sempre in quell'anno, il KR vinse anche la Coppa d'Islanda (la stessa squadra femminile riusc\u00ec a ottenere in quell'anno l'accoppiata scudetto-coppa), realizzando per la terza volta il cosiddetto \"double\" (vi era gi\u00e0 riuscito nel 1961 e nel 1963).\nRinvigorito economicamente dai finanziamenti del principale sponsor, la multinazionale petrolifera Royal Dutch Shell, il KR \u00e8 ritornato oggi una delle realt\u00e0 calcistiche pi\u00f9 importanti d'Islanda.\nIn totale, la squadra maschile ha vinto il campionato nazionale per 24 volte e 11 volte la Coppa d'Islanda (6 campionati e 2 coppe \u00e8 invece il bottino della compagine femminile).\nIl miglior risultato del KR nelle competizioni europee risale all'Europa League 2009-2010, quando hanno sconfitto i greci dell'AE Larissa (2-0, 1-1) nel secondo turno di qualificazione; il KR \u00e8 stato poi eliminato dal (2-2, 1-3) nel turno successivo. L'anno successivo invece l'KR \u00e8 riuscito a qualificarsi, sempre in UEFA Europa League 2011-2012 per il terzo turno preliminare bettendo \u00cdF Fuglafj\u00f8r\u00f0ur (1-3),(1-5) e lo \u017dilina (3-0),(0-2) andando cos\u00ec ad affrontare la Dinamo Tbilisi.\nPalmar\u00e8s.\nCompetizioni nazionali.\nAd oggi, il club ha in bacheca 27 scudetti e 14 coppe nazionali; inoltre, la squadra femminile del KR ha vinto finora 6 scudetti e 12 Coppe.\nStatistiche.\nStatistiche nelle competizioni UEFA.\nTabella aggiornata alla fine della stagione 2019-2020.\nAltre sezioni sportive.\nLa polisportiva \"KR Reykjav\u00edk\" oltre alla nota sezione calcistica comprende anche sezioni di altri sport, tra le quali le pi\u00f9 note sono quelle di pallacanestro, pallamano e pallavolo.\nCalcio.\nCon i sei titoli nazionali conquistati al 2017, \u00e8 la terza squadra pi\u00f9 titolata d'Islanda nel calcio femminile.\nPallacanestro.\nTra le squadre di pallacanestro pi\u00f9 titolate d'Islanda, partecipa costantemente al \u00darvalsdeild karla \u00ed k\u00f6rfuknattleik, massimo livello del campionato islandese di pallacanestro."}
{"id": "359116", "revid": "729019", "url": "https://it.wikipedia.org/wiki?curid=359116", "title": "21. Panzer-Division", "text": "La 21. Panzer-Division fu una divisione corazzata della Wehrmacht originata dalla trasformazione della 5. Leichte-Division, operativa durante la seconda guerra mondiale, nota soprattutto per le sue valorose azioni di guerra nelle file dell'Afrikakorps e, dopo la sua ricostituzione, sul fronte di Normandia. Tra i suoi membri si distinsero gli ufficiali Georg von Bismarck, Johannes Streich, Werner Gr\u00fcn, Hans von Luck, Gerhard M\u00fcller, Hermann von Oppeln-Bronikowski.\nStoria.\nLe origini e in Nord Africa.\nLa 5. Leichte-Division (\"5\u00aa divisione leggera\"), gruppo da cui nacque la 21. Panzer-Division, nacque con elementi della 3. Panzer-Division e inizi\u00f2 ad addestrarsi dal luglio 1940 in Slesia per prepararsi al suo impiego nello scacchiere del Nord Africa dove venne inviata, rappresentando quindi l'avanguardia di quello che sarebbe divenuto il famoso Deutsches Afrikakorps di Erwin Rommel, il 14 febbraio 1941.\nIl 1\u00ba agosto dello stesso anno il suo organico venne trasformato in parte nella 21. Panzer-Division e in parte nella 15. Panzer-Division.\nNel corso dell'operazione Crusader la 21. Panzer-Division ebbe una parte di rilievo in tutti gli scontri, in particolare nella giornata del 22 novembre durante la prima battaglia di Sidi Rezegh, e tra il 26 e il 29 novembre, giorno in cui tutto lo stato maggiore della divisione, compreso il \"generalleutnant\" Johann von Ravenstein, venne fatto prigioniero dalle truppe neozelandesi. Quando Rommel decise di abbandonare la Cirenaica la divisione continu\u00f2 a combattere in cruenti scontri di retroguardia nel corso della ritirata fino a El-Agheila, sacrificando gli ultimi dei 130 carri tra Panzer III e Panzer IV con cui era giunta in Africa.\nRiequipaggiata e riorganizzata, la divisione svolse un ruolo importante nella seconda offensiva organizzata dalla \"Volpe del deserto\" (il soprannome di Rommel) nel gennaio 1942, nella lunga cavalcata di 560 km fino alla linea di Ain el-Gazala; qui, insieme al resto della \"Panzerarmee Afrika\" (il nome assunto dalle forze tedesche e italiane dopo la riorganizzazione, DAK, X, XX e XXI Corpo d'Armata italiani pi\u00f9 altre unit\u00e0), riorganizz\u00f2 le proprie forze fino alla nuova offensiva del maggio 1942. Ancora una volta la 21. Panzer-Division si distinse durante la battaglia di Ain el-Gazala assestando il colpo decisivo alle colonne corazzate britanniche e penetrando per prima nel perimetro difensivo di Tobruch, proseguendo poi la propria avanzata fino alle posizioni di Alam Halfa. Qui, il 31 agosto 1942, aggirando il fianco meridionale del fronte, cerc\u00f2 di prendere in trappola il grosso delle forze corazzate britanniche, ma dopo accaniti scontri fu costretta dapprima a sospendere l'attacco, e il 3 settembre a ripiegare.\nLa divisione partecip\u00f2 in seguito sia alla prima che alla seconda battaglia di El Alamein, dove si trov\u00f2 a combattere in condizioni sempre pi\u00f9 disperate contro un nemico che continuava di giorno in giorno ad aumentare la propria forza corazzata. Il 4 novembre 1942 inizi\u00f2 il lungo ripiegamento, con la divisione sacrificata in retroguardia, che si ferm\u00f2 soltanto al confine tra Libia e Tunisia.\nLa divisione fu quindi posta alle dipendenze della 5\u00aa Panzerarmee che aveva occupato la Tunisia nel novembre del 1942 in risposta all'operazione Torch Alleata, e tra il 30 gennaio e il 3 febbraio 1943 fu divisa in due \"Kampfgruppen\" (gruppi di battaglia): il \"Kampfgruppe Grun\" e il \"Kampfgruppe Pfeiffer\" (dal cognome dei loro comandanti), quest'ultimo a sua volta diviso in altri tre gruppi denominati \"\"Nord\", \"Mitte\" e \"Sud\"\". impiegato in tutte le azioni fino alla ritirata finale dal Nordafrica. Ultimo brillante successo fu infatti la vittoria nella battaglia del passo di Kasserine, dove la 21. Panzer-Division costitu\u00ec il nucleo principale della forza corazzata tedesca.\nTra l'11 e il 13 maggio 1943, comunque, la quasi totalit\u00e0 della divisione si arrese con le ultime forze italo-tedesche in Tunisia.\nLa disfatta in Francia.\nLa 21. Panzer-Division venne riformata in Francia, nella zona di Rennes, il 15 luglio 1943 con elementi della \"931. Schnellen Brigade\" (letteralmente 931\u00aa brigata veloce) e circa 2.000 sopravvissuti dalla guerra in Africa, equipaggiata inizialmente con carri di preda bellica come i francesi SOMUA S35, per passare poi ai Panzer IV. Ritenuta non ancora sufficientemente addestrata per partecipare ai combattimenti sul fronte orientale, il nuovo reparto entr\u00f2 in azione solamente nel marzo 1944 nell'ambito dell'operazione Margarethe, l'invasione dell'Ungheria, quindi venne di nuovo dislocata in Francia.\nDopo lo sbarco in Normandia la divisione venne impiegata in combattimento dato che era l'unica divisione corazzata presente in zona: i suoi panzer vennero distrutti nei primi giorni dell'invasione con perdite notevoli soprattutto nel settore di Caen, ma gli uomini continuarono a distinguersi nei combattimenti per molte altre settimane anche grazie ai rinforzi giunti dalla 16. Luftwaffen-Felddivision (\"16\u00aa divisione campale della Luftwaffe\") ad agosto.\nTrasferita nel sud della Francia per fronteggiare le forze Alleate sbarcate a seguito dell'operazione Dragoon, venne impegnata a \u00c9pinal, Saint-Di\u00e9-des-Vosges, Luneville, Nancy e Metz, per venire poi distrutta quasi completamente nella sacca di Falaise, finch\u00e9 nell'agosto del 1944 fu ritirata dalla prima linea per riorganizzarsi in Lorena. I reparti di rinforzo si concretizzarono nella 112. Panzer-Brigade (\"112\u00aa brigata corazzata\"), giunta nell'ottobre dello stesso anno.\nLe ultime battaglie.\nCon gli Alleati che spingevano ad ovest, la divisione venne inviata d'urgenza al fronte dove combatt\u00e9 in operazioni difensive nella zona della Saar e dell'Alsazia.\nNel dicembre del 1944 la 21. Panzer-Division fu utilizzata in un attacco contro Strasburgo (operazione Nordwind), e in febbraio del nuovo anno fu trasferita al fronte orientale, pi\u00f9 precisamente a Luba\u0144, dove combatt\u00e9 lungo l'Oder inquadrata sotto la 4. Panzerarmee. Sopraffatta dalle forze dell'Armata Rossa nella zona di Halbe. e G\u00f6rlitz, capitol\u00f2 definitivamente a Cottbus l'8 maggio 1945.\nOrdine di battaglia.\n1941: creazione in Nord Africa.\n1941 - 1942: Nord Africa\nMarzo 1943: Nord Africa\nLuglio 1943 - Giugno 1944: Francia\nfebbraio 1945: fronte orientale.\nDecorazioni.\nIn totale furono 24 gli uomini decorati con la Croce di Cavaliere della Croce di Ferro, dei quali 2 con Fronde di Quercia. Ad altri 57 fu appuntata la Croce Tedesca d'oro e a 8 la Spilla d'Onore dell'Esercito. Ai soldati Hans Beil e Heinz Pfeiffer venne assegnato anche l'Ordine di Michele il Coraggioso di terza classe in data 13 settembre 1943.\nComandanti.\nPrima formazione\nSeconda formazione\nDati tratti da:\nVideogiochi.\nUna rappresentazione videoludica della 21. Panzer-Division \u00e8 presente in ."}
{"id": "359119", "revid": "123094158", "url": "https://it.wikipedia.org/wiki?curid=359119", "title": "Guidoriccio da Fogliano all'assedio di Montemassi", "text": "Il Guidoriccio da Fogliano all'assedio di Montemassi (detto anche solamente Guidoriccio da Fogliano) \u00e8 un grande affresco (968x340 cm) collocato nella Sala del Mappamondo del Palazzo Pubblico di Siena. \u00c8 attribuito per tradizione a Simone Martini, che l'avrebbe dipinto nel 1330, ma una lunga controversia, iniziatasi nel 1977, e il recente ritrovamento di disegni preparatori farebbero pensare a un rifacimento del Quattrocento.\nDescrizione.\nL'opera mostra il comandante delle truppe senesi, Guido Ricci o Guidoriccio da Fogliano di Reggio Emilia, a cavallo, di profilo, mentre va all'assalto del Castello di Montemassi in Maremma, nel 1328. Sullo sfondo, un paesaggio piuttosto realistico con montagne, un accampamento e le localit\u00e0 teatro dei fatti.\nIl dipinto mostra segni di ripetuti interventi, ridipinture e rifacimenti, messi ancor pi\u00f9 in evidenza dal restauro conservativo effettuato da Giuseppe Gavazzi nel 1980.\nIn basso, all'interno di una cornice decorativa dipinta, si legge A(N)NO D(OMI)NI M.CCC.XXVIII.\nLa controversia sull'attribuzione.\nL'attribuzione a Simone Martini parrebbe suffragata da un documento del 1330, in cui si d\u00e0 mandato al maestro Simone di dipingere per sedici fiorini i castelli di Montemassi e Sassoforte appena acquisiti dalla Repubblica Senese; l'anno dopo egli ricever\u00e0 otto fiorini d'oro per dipingere Arcidosso e Castel del Piano. Il documento cita il castello di Montemassi, ma non parla di un ritratto equestre di Guidoriccio.\nConsiderazioni stilistiche, araldiche, storiche e di altro genere avevano portato gi\u00e0 nel 1977 Gordon Moran a dubitare dell'attribuzione al Martini, e a pensare invece a un dipinto commemorativo quattrocentesco. L'ipotesi non convinse gli studiosi italiani.\nSolo nel 1980, dopo restauri eseguiti sulla parete in cui si trovava il famoso \"Mappamondo\" che d\u00e0 il nome alla sala, venne alla luce, sotto il \"Guidoriccio\", un altro affresco, e la controversia s'infiamm\u00f2, coinvolgendo critici, storici, tecnici ed esperti di ogni materia.\nL'affresco sottostante si \u00e8 rivelato di straordinaria qualit\u00e0 e, per chi nega l'autenticit\u00e0 del \"Guidoriccio\", proprio questo sarebbe la vera opera di Simone, che del resto \u00e8 certo abbia realizzato altri lavori nella sala, oltre ovviamente alla \"Maest\u00e0\". Se poi la scena ora riscoperta raffiguri la conquista di Montemassi o un'altra vittoria senese \u00e8 motivo di dubbi anche per chi sostiene la paternit\u00e0 del Martini. I contrari concludono, per lo pi\u00f9, con l'attribuirlo a Duccio di Boninsegna, e individuano in vario modo l'episodio raffigurato, ovviamente escludendo l'assedio di Montemassi, avvenuto quando Duccio era morto da un decennio. Quest'attribuzione \u00e8 per\u00f2 fermamente negata dai sostenitori di Simone, anche per l'incompatibilit\u00e0 stilistica, che essi ravvisano, tra questo affresco e l'opera di Duccio: in particolare per la modernit\u00e0 della scena, non compatibile con il suo stile bizantineggiante. La totale perdita (o \"inesistenza\") di affreschi di Duccio e di suoi dipinti di soggetto laico rende l'attribuzione ancor pi\u00f9 difficile.\nIn ogni caso, questa scoperta ha messo viepi\u00f9 in dubbio l'autenticit\u00e0 e la paternit\u00e0 del dipinto tradizionale, creando pi\u00f9 alternative di attribuzione. Un'ipotesi di matrice anglosassone, con Michael Mallory e il Moran in testa, basata sulla rilevazione di asserite incongruenze presenti nel \"Guidoriccio\", conclude trattarsi di un \"pastiche\" del XVIII o XIX secolo; un'altra lo ritiene opera (modesta) di un ignoto pittore senese di fine Trecento o inizio Quattrocento (Zeri). Altri autorevoli studiosi (come Bellosi e De Castris) continuano a sostenere l'attribuzione a Simone Martini.\nLa scoperta dei disegni preparatori.\nUn'importante scoperta \u00e8 stata effettuata nel 2010. Un antiquario palermitano \u00e8 entrato in possesso di cinque pergamene, nascoste nella copertina di un libro, raffiguranti bozzetti del Guidoriccio. Le pergamene sono firmate da Francesco e Domenico d'Andrea e risalirebbero al 1442 circa.\nPer la tecnica grafica e alcuni dettagli si ritiene trattarsi di disegni preparatori a un affresco ex novo, il che sembra avvalorare l'ipotesi Moran-Mallory.\nA seguito di recenti ricerche, \u00e8 stato ipotizzato che il condottiero solitario sia il console romano Attilio Regolo, inserito nel contesto spaziale della battaglia di Adys, che vide le forze romane prevalere sui cartaginesi (ipotesi Farmeschi)."}
{"id": "359123", "revid": "486946", "url": "https://it.wikipedia.org/wiki?curid=359123", "title": "Rai Sport Satellite", "text": ""}
{"id": "359126", "revid": "1924342", "url": "https://it.wikipedia.org/wiki?curid=359126", "title": "Low (David Bowie)", "text": "Low \u00e8 l'undicesimo album discografico dell'artista inglese David Bowie pubblicato nel 1977 dalla RCA.\n\"Low\" \u00e8 considerato anche il primo album della cosiddetta \"trilogia berlinese\" composta da, per l'appunto, \"Low\", \"Heroes\" e \"Lodger\". Dei tre album, per\u00f2, solo \"Heroes\" venne registrato interamente a Berlino. La definizione data a questa trilogia non \u00e8 infatti di natura geografica, ma pi\u00f9 probabilmente la citt\u00e0 europea \u00e8 il luogo dove Bowie, lasciatosi alle spalle le trasgressioni del glam rock, ritrov\u00f2 nell'arte lo sfogo che i suoi tormenti gli rendevano necessario, e si reinventa dando vita (insieme a Brian Eno) a tre album seminali per la musica degli anni ottanta. \"Low\" fonde le fredde e sofisticate atmosfere europee ai ritmi caldi e febbrili del rhythm and blues e del funk che risuonano da molto pi\u00f9 a Sud, creando cos\u00ec un lavoro altamente ispirato.\nIl disco.\nOrigine e storia.\nLa genesi dell'album, uno dei pi\u00f9 alti picchi artistici della carriera di Bowie secondo gran parte della critica odierna, \u00e8 da ricercarsi nelle composizioni originariamente scritte per la colonna sonora del film \"L'uomo che cadde sulla Terra\" interpretato da Bowie stesso nella parte del protagonista nel 1976. A causa degli incalzanti tempi di lavorazione della pellicola e alle pressanti scadenze imposte dalla casa produttrice, Bowie non ebbe il tempo di terminare i brani e la colonna sonora del film venne affidata a John Phillips dal regista Nicolas Roeg. Affascinato ed influenzato dalla musica elettronica d'avanguardia di gruppi tedeschi come Kraftwerk, Neu!, e Tangerine Dream, Bowie decise di conservare i pezzi per il suo prossimo album discografico. Nell'estate del '76, alla conclusione del tour mondiale di \"Station to Station\", l'artista decise di abbandonare Los Angeles, citt\u00e0 dove la sua tossicodipendenza da cocaina aveva raggiunto proporzioni inquietanti, partendo per l'Europa insieme all'amico Iggy Pop, anch'egli reduce da disavventure varie.\n\"The Idiot\".\nBowie si stabil\u00ec allo Ch\u00e2teau d'H\u00e9rouville, nei pressi di Parigi, un antico castello che era stato convertito in studio di registrazione nel 1969 dal musicista francese Michel Magne, dove inizi\u00f2 la lavorazione del nuovo disco di Iggy, intitolato \"The Idiot\". L'album, nelle intenzioni di Bowie, avrebbe dovuto rilanciare la carriera dell'iguana di Detroit, che negli ultimi tempi era molto in ribasso (poco tempo prima Pop era anche stato ricoverato in un ospedale psichiatrico). Da l\u00ec Bowie si spost\u00f2 in una grande casa a Clos-des-M\u00e9sanges, in Svizzera, e poi di nuovo al castello di H\u00e9rouville per terminare l'album di Iggy. In agosto, dato che lo Chat\u00e9au era gi\u00e0 prenotato da un altro gruppo, le sessioni si spostarono prima agli studi Munich Musicland di Giorgio Moroder, e infine agli studi Hansa-by-the-Wall di Berlino Ovest. Per Bowie, \"The Idiot\" non fu solo il tentativo (riuscito) di far risorgere Iggy Pop come artista, ma anche una sorta di prova generale per \"Low\". Ci furono persino brani registrati per l'album di Iggy che finirono invece su \"Low\", come ad esempio \"What in the World\" che in origine si intitolava \"Isolation\". David Bowie produsse e scrisse tutte le canzoni presenti su \"The Idiot\" insieme a Iggy, e le atmosfere dell'album sono a tratti alquanto affini a quelle di \"Low\". Finito l'album dell'amico, che comunque anche se registrato prima fin\u00ec per uscire dopo \"Low\", Bowie si concentr\u00f2 sul suo nuovo lavoro da solista. Per occuparsi della produzione del disco contatt\u00f2 Tony Visconti, con il quale aveva gi\u00e0 proficuamente lavorato in passato.\n\"New Music: Night and Day\".\nOriginariamente per l'album era stato considerato come titolo \"New Music: Night and Day\". Questa scelta avrebbe voluto evidenziare la palese divisione in due parti dell'album: una pi\u00f9 \"pop\", con brani ancora riconciliabili alla struttura della \"canzone\", ove la depressione \u00e8 ancora trattata con apatia, rassegnazione, ironia, e l'altra prevalentemente strumentale, pi\u00f9 sperimentale, con musiche e strutture straripanti al di fuori di qualsiasi schema, dove troviamo finalmente rivelate le atmosfere cupe, straziate, deserte, che fanno da sfondo all'intero album. Successivamente per\u00f2, si decise di optare per il pi\u00f9 succinto titolo \"Low\".\nLa scelta della parola \"low\" (\"depresso\") come titolo dell'opera dice molto sul conto della stessa: la musica dell'album \u00e8 palesemente triste, sebbene tanta depressione \u00e8 raccontata in molti brani con la peculiare ironia di Bowie, e inoltre \"low\" va anche a identificarsi con il \"low profile\" (\"basso profilo\") voluto dall'artista, attraverso il quale il duca bianco voleva adesso mostrarsi al pubblico dopo tanti \"eccessi mediatici\".\nLa copertina dell'album, come quella del precedente \"Station to Station\", \u00e8 ancora un fotogramma ricavato dal film \"L'uomo che cadde sulla Terra\".\nRegistrazione.\nBrian Eno.\nLe sedute di registrazione ebbero luogo allo Chat\u00e9au d'H\u00e9rouville a partire dal 1\u00ba settembre 1976, nello stesso luogo dove tre anni prima era stato inciso \"Pin Ups\" e dove era stato appena terminato l'album \"The Idiot\" di Iggy Pop. Incontro fondamentale per le sorti dell'opera, fu quello tra Bowie e Brian Eno, avvenuto nel maggio precedente. A Eno era piaciuto molto \"Station to Station\", l'ultimo album di Bowie, mentre David ammirava sinceramente le nuove sonorit\u00e0 esplorate dall'ex membro dei Roxy Music con \"Discreet Music\", e la propensione di quest'ultimo verso compositori minimalisti come John Cage e Philip Glass. Cos\u00ec, David contatt\u00f2 Eno invitandolo a prendere parte alle sessioni per il suo prossimo album, che, a suo dire, sarebbe stato un \"disco puramente sperimentale\".\nLe \"Strategie Oblique\".\nQuando Eno si un\u00ec agli altri musicisti, la band aveva gi\u00e0 provato e registrato le basi dei brani. Uno dei contributi pi\u00f9 innovativi e significativi apportati da Eno alla lavorazione in studio, fu l'implementazione della \"tecnica delle 124 carte delle strategie oblique\" da lui ideata nel 1975 insieme all'artista Peter Schmidt. Le carte venivano girate a caso dai musicisti in studio, che ne ricavavano di volta in volta nuove ed enigmatiche indicazioni su come portare a termine il lavoro. Alcuni esempi delle surreali istruzioni che potevano capitare ai perplessi musicisti erano: \"enfatizza gli errori\", \"riempi ogni battuta con qualcosa\", o \"usa un colore inaccettabile\". Ne risult\u00f2 per Bowie un approccio compositivo del tutto inedito. La tecnica di Eno era per\u00f2 troppo aleatoria per non essere oggetto di critica da parte di un musicista di formazione classica come Carlos Alomar, il quale inizialmente si oppose decisamente al metodo improvvisativo delle carte di Eno. Anche per i testi, David decise di adottare una concezione impressionista, non lineare, utilizzando una nuova idea di elaborazione del concetto astratto di comunicazione. In confronto agli album precedenti, infatti i testi dei brani di \"Low\" sono molto scarni, minimali, e frammentari, se non del tutto assenti come nei numerosi pezzi solo strumentali del disco (ben 6 su 11). Alla fine i testi acquisirono un'ampiezza tonale quanto lo era l'intonazione della voce o il sottofondo musicale, al punto che il breve testo presente in \"Warszawa\", una delle canzoni dell'album, \u00e8 letteralmente costituito da un linguaggio immaginario, onomatopeico, dal contenuto semantico nullo.\nLa metodologia di lavoro utilizzata da Bowie e soci durante le sessioni di \"Low\" si deline\u00f2 con il procedere dell'opera. Il gruppo incideva prevalentemente di notte, Bowie arrivava in studio con dei vari frammenti musicali appena abbozzati, senza testi o melodie definite. Poi la sezione ritmica era lasciata libera di improvvisare in una sequenza libera di accordi fino a quando non emergeva qualcosa di interessante che, con una minima regia da parte di Bowie o Visconti, evolveva in qualche arrangiamento. Quindi iniziava il lavoro di sovraincisione delle parti soliste di chitarra e degli assoli degli altri strumenti, tutti elettronicamente trattati da Visconti, Eno, o Bowie. In particolare Eno utilizz\u00f2 principalmente un sintetizzatore portatile EMS di sua propriet\u00e0 che si era portato dietro. Questa era anche la fase dove il lavoro svolto da Eno aveva pi\u00f9 ampia possibilit\u00e0 di manovra e sperimentazione.\nLa maggior parte dei musicisti fu presente in studio solo per i primi cinque giorni, dopo di che rimasero solamente Bowie, Eno, Alomar e Gardiner per effettuare le varie sovraincisioni. Quando poi Bowie incise le tracce vocali, erano rimasti solo Visconti e i tecnici del suono. Furono proprio le sessioni di \"Low\" a stabilire il modus operandi tipico dei futuri album di David Bowie. Esso consisteva nel registrare prima le tracce base dei brani, poi gli interventi degli ospiti e gli assoli, infine la stesura dei testi e l'incisione delle parti vocali, che a volte poteva avvenire anche molto tempo dopo la conclusione delle sedute. Tale procedimento era stato gi\u00e0 impiegato dall'artista ai tempi di \"The Man Who Sold the World\", ma da \"Low\" in poi avrebbe costituito la norma.\nA fine settembre, dopo i postumi di un'intossicazione alimentare e con la certezza che il castello fosse infestato dai fantasmi, Bowie e Visconti lasciarono lo Chat\u00e9au per trasferirsi agli Hansa Studios a Berlino Ovest per rifinire il materiale inciso.\nBerlino: 155 Hauptstrasse, Sch\u00f6neberg.\nBerlino venne presto eletta da Bowie come sua nuova residenza ufficiale per i seguenti due anni. Dopo un breve soggiorno all'Hotel Gerhus, David prese in affitto un appartamento di sette stanze al 155 di Hauptstrasse nel distretto popolare di Sch\u00f6neberg. Dopo anni passati incessantemente sotto la luce dei riflettori, David Bowie pot\u00e9 godersi l'anonimato che gli offriva la citt\u00e0. Smise di tingersi i capelli di rosso, si lasci\u00f2 crescere i baffi, rilassandosi a dipingere, bighellonare in bicicletta in giro per la citt\u00e0 con Iggy Pop, visitare gallerie d'arte, e la notte, frequentando diversi locali notturni. Anni dopo, ricordando questo periodo della sua vita, Bowie dichiarer\u00e0: \u00abNon riesco ad esprimere il senso di libert\u00e0 che provavo!\u00bb. Persino le quantit\u00e0 di cocaina da lui abitualmente consumate iniziarono a diminuire, anche se in compenso Bowie inizi\u00f2 a bere smodatamente.\nAgli studi Hansa, Bowie incise le tracce finali del disco, \"Weeping Wall\" e \"Art Decade\", ed aggiunse le parti cantate ad alcuni brani registrati in Francia ma rimasti ancora incompleti. A quel punto, nel novembre '76, l'album pot\u00e9 dirsi completato.\nTematiche.\nLa prima facciata di \"Low\" contiene i brani pi\u00f9 personali dell'autore circa la sua situazione esistenziale dell'epoca. In essi le tematiche principali che risaltano sono le nevrosi, l'agorafobia, l'isolamento, la violenza, il nichilismo, e l'apatia. Viceversa, il lato due dell'album \u00e8 un'osservazione in termini musicali delle sensazioni provate dall'artista nell'osservare il blocco dell'Est e come Berlino Ovest riuscisse a sopravvivere all'interno della cortina di ferro.\nDei cinque brani dell'album ai quali collabor\u00f2 Brian Eno, celebre \"inventore\" della ambient music, il brano migliore partorito dalla collaborazione Eno/Bowie \u00e8 probabilmente \"Warszawa\", lungo e lugubre strumentale dedicato all'omonima citt\u00e0 polacca sede durante la seconda guerra mondiale del ghetto ebraico annientato dai nazisti durante il tentativo di rivolta dei suoi occupanti, che contiene in nuce accenni di world music in anticipo sui tempi. Importante \u00e8 anche la collaborazione di Ricky Gardiner, la febbrile chitarra in \"Always Crashing in the Same Car\" (la richiesta era stata inizialmente fatta a Klaus Dinger dei Neu!, che per\u00f2 aveva rifiutato).\nAnche se la musica presente in \"Low\" e la svolta artistica di Bowie vennero ampiamente influenzate da gruppi krautrock tedeschi come i Kraftwerk e i Neu!, il lavoro \u00e8 stato lodato per la sua originalit\u00e0 e considerato in anticipo sui tempi, non ultimo per il cavernoso suono della batteria trattata creato per l'album dal produttore Tony Visconti usando un Eventide Harmonizer. Per parecchio tempo dopo la pubblicazione di \"Low\", Visconti continu\u00f2 a ricevere numerose telefonate da parte di altri produttori discografici che gli chiedevano, incuriositi, come avesse fatto a creare quel tipo di sonorit\u00e0, ma egli prefer\u00ec sempre non rispondere alle domande, divertendosi invece chiedendo a sua volta ad ogni produttore come loro pensassero che egli avesse fatto.\nDescrizione dei brani.\n\"Speed of Life\".\n\"Low\" si apre con un vigoroso brano strumentale che inizia per mezzo di una assolvenza creando all'ascoltatore occasionale la bizzarra sensazione di essere arrivato a portata d'orecchio di qualcosa di gi\u00e0 iniziato. Il brano \u00e8 caratterizzato dal suono dei sintetizzatori e del rullante distorto della batteria che disegnano una pregevole ed incalzante linea melodica rock. Cos\u00ec come era iniziato, il pezzo sfuma in dissolvenza nel finale.\n\"Breaking Glass\".\nIl brano pi\u00f9 breve dell'album, e uno dei brani pi\u00f9 corti in assoluto mai incisi da Bowie, contiene un testo particolarmente assurdo e sottilmente inquietante che tratteggia la figura di un amante schizofrenico mentre distrugge la camera della sua donna. Frasi come queste contribuirono ad alimentare la leggenda che voleva Bowie essere un forte appassionato di simboli cabalistici e di magia nera (pochi mesi prima si era fatto fotografare mentre disegnava \"L'albero della vita\" su un pavimento). Musicalmente la traccia \u00e8 un rock dominato dai sintetizzatori e dalle percussioni di Davis.\n\"What in the World\".\nProvato gi\u00e0 durante le sessioni per l'album \"The Idiot\", \u00e8 uno dei brani pi\u00f9 melodici del disco nel quale il tentativo di unire art-rock e pop music \u00e8 maggiormente marcato. Il testo \u00e8 intriso di un senso di insicurezza ed isolamento: Chitarre, percussioni distorte e sintetizzatore costituiscono l'ossatura della canzone, che include anche la voce di Iggy Pop ai cori di accompagnamento in sottofondo.\n\"Sound and Vision\".\nProbabilmente il brano pi\u00f9 conosciuto dell'album, venne pubblicato come primo singolo estratto dal disco raggiungendo la terza posizione in classifica in Gran Bretagna, mentre in America non and\u00f2 oltre il sessantanovesimo posto. Il suono del rullante distorto di Dennis Davis, il \"plish\" dei piatti, il coro in sottofondo della moglie di Visconti e gli strati di archi sintetici creano un ritmo contagioso e una melodia accattivante corredati per\u00f2, da un testo sull'alienazione e il fallimento personale che gioca sul doppio significato in lingua inglese del termine \"blue\" che pu\u00f2 indicare sia il semplice colore blu, sia uno stato d'animo di tristezza e malinconia. Inizialmente il testo del brano era pi\u00f9 lungo, ma in fase di mixaggio venne accorciato. \n\"Always Crashing in the Same Car\".\nUltima traccia registrata per l'album, venne completata nel novembre '76 dopo molti ripensamenti da parte di Bowie che cambi\u00f2 diverse volte l'arrangiamento. Il testo fa riferimento ad un reale incidente accaduto all'artista, trasformandolo in una metafora esistenziale, quando Bowie, un po' alticcio alla guida, non riusc\u00ec a parcheggiare l'auto in un parcheggio sotterraneo di Berlino continuando a girare in tondo e rigando vistosamente le fiancate dell'auto sbattendo contro le altre macchine in sosta: \n\"Be My Wife\".\nSecondo singolo estratto da \"Low\" che per\u00f2 non riusc\u00ec a replicare il successo della precedente \"Sound and Vision\". Il brano, l'ultimo del primo lato dell'LP ad essere un pop-rock distorto, contiene nel testo un'accorata richiesta d'aiuto con la quale viene chiesto alla donna del protagonista di \"essere sua moglie\". Curiosamente, proprio durante le sedute per \"Low\", il matrimonio di Bowie con Angie stava entrando in una crisi irreversibile che avrebbe portato la coppia al divorzio nel 1980. Per la versione su singolo di \"Be My Wife\", Bowie gir\u00f2 anche un minimale video promozionale diretto dal regista Stanley Dorfman.\n\"A New Career in a New Town\".\nBrano strumentale dal titolo emblematico (\"una nuova carriera in una nuova citt\u00e0\") posto a chiusura di facciata dell'album. Simboleggia il cambiamento di vita e professionale messo in atto da Bowie all'epoca. Musicalmente \u00e8 un originale commistione tra ritmi R&amp;B e glaciali sintetizzatori alla Kraftwerk. La traccia venne iniziata in Francia e completata in un secondo momento a Berlino.\n\"Warszawa\".\nPrima traccia del secondo lato di \"Low\", \u00e8 uno strumentale frutto della collaborazione Bowie/Eno nel quale i due compositori si lasciano definitivamente alle spalle la musica pop per esplorare nuovi orizzonti sonori. Il pezzo \u00e8 principalmente opera di Brian Eno che lo scrisse e registr\u00f2 da solo, mentre Bowie era andato via a Parigi per questioni legali. \"Warszawa\" nacque al pianoforte, e poi venne rielaborata elettronicamente al sintetizzatore. Eno la compose seguendo l'indicazione datagli da Bowie di scrivere \"un pezzo molto lento\" che possedesse \"un sentimento quasi religioso\". Al suo ritorno, Bowie aggiunse una curiosa parte vocale senza parole vere e proprie, costituita da sillabe scelte per il suono piuttosto che per il loro significato. Una delle tracce vocali \u00e8 cantata da Bowie in un registro acuto che il produttore Visconti ottenne rallentando il nastro, e poi accelerandolo nuovamente. La composizione \u00e8 un tentativo di catturare l'atmosfera del paesaggio polacco che Bowie aveva avuto modo di osservare durante un viaggio in treno nel 1976:\nI funerei sintetizzatori si contrappongono al canto lamentoso, salmodiante, creando una suggestiva e tetra atmosfera simile alla musica ambient pi\u00f9 sperimentale incrociata per\u00f2 ad una sorta di canto corale luterano.\n\"Art Decade\".\nSe il brano precedente era ispirato a Varsavia, \"Art Decade\" rappresenta in musica la reazione di Bowie a Berlino Ovest, una citt\u00e0 culturalmente tagliata fuori dal mondo, imprigionata all'interno del blocco sovietico, un mondo a parte, agonizzante, e senza redenzione.\nBowie percepiva la citt\u00e0 occidentale come \"arte decaduta\", da qui il titolo della traccia. Lo strumentale, anch'esso frutto della collaborazione tra Bowie e Brian Eno, contiene una parte di violoncello scritta da Tony Visconti ed eseguita da Eduard Meyer, un ingegnere del suono dello studio Hansa.\n\"Weeping Wall\".\nStrumentale questa volta ad opera del solo David Bowie, \u00e8 la messa in musica del senso di oppressione ed angoscia che la vista del muro di Berlino provocava all'autore. Anche qui compare una breve parte cantata.\n\"Subterraneans\".\nL'ultimo brano di \"Low\", un altro strumentale elettronico, \u00e8 l'unico pezzo dell'album che l'autore abbia confermato risalisse all'abortita colonna sonora del film \"L'uomo che cadde sulla Terra\". Possiede una struttura simile a quella del brano d'inizio, \"Speed of Life\", iniziando a met\u00e0 e sfumando dopo pochi minuti dando l'impressione di un frammento sonoro incompleto. Bowie ed Eno rielaborarono quanto scritto da Bowie in precedenza, aggiungendovi un malinconico assolo di sassofono, per rendere l'atmosfera ancora pi\u00f9 lugubre e dipingere un quadro sonoro sui residenti dimenticati di Berlino Est, al di l\u00e0 del muro.\nOuttakes.\nNel 1991, nelle ristampe in CD/LP della discografia di David Bowie, la Rykodisc/EMI pubblic\u00f2 \"Low\" con l'aggiunta di tre tracce bonus: \"Some Are\", \"All Saints\", e un remix di \"Sound and Vision\". Le prime due sono le tracce pi\u00f9 interessanti essendo due canzoni provate durante le sessioni per l'album ma lasciate fuori dalla versione finale. Mixate e completate da Bowie e dall'ingegnere del suono David Richards quindici anni dopo la loro composizione, i brani, due strumentali elettronici affini a quelli presenti sulla seconda facciata di \"Low\", sono le uniche outtakes del disco di cui si conosca l'esistenza certa. In particolare, \"Some Are\", per la sua affascinante apertura melodica e l'atmosfera evocata dal brano, ricevette una buona accoglienza critica, arrivando ad essere oggetto di rilettura orchestrale da parte di Philip Glass ed inserita come parte integrante della sua sinfonia ispirata a \"Low\", la \"Symphony No. 1 Low\", in qualit\u00e0 di secondo movimento tra \"Subterraneans\" e \"Warszawa\".\nAccoglienza.\nAll'epoca della pubblicazione, le recensioni di \"Low\" furono alquanto discordanti. Robert Christgau di \"The Village Voice\", diede al disco una B+, giudicandolo \"un buon disco, con una facciata interessante e l'altra con almeno un brano valido\". Christgau giudic\u00f2 positivamente i pezzi sul primo lato dell'album, ma annot\u00f2 che \"la musica da film sul secondo lato era abbastanza noiosa e banale\". John Milward su \"Rolling Stone\" not\u00f2 che \"Bowie mancava dell'autoironia necessaria nell'esporre le sue ambizioni sperimentali\" e trov\u00f2 la seconda facciata dell'album molto peggiore della prima, affermando: \"Il lato 1, dove Bowie esegue rock pi\u00f9 convenzionali, \u00e8 superiore agli esperimenti del lato 2 semplicemente perch\u00e9 la disciplina e professionalit\u00e0 della band argina la scrittura e l'esecuzione di Bowie\". Il giornalista del \"Los Angeles Times\" Robert Hilburn espresse una posizione simile circa il disco asserendo: \"Per 12 minuti, questo \u00e8 il miglior album di Bowie sin dai tempi di \"Ziggy\". Ma nei rimanenti 26 minuti, inclusa tutta la seconda facciata dell'LP, stanca con uno stile \"rock spaziale\" artistico che \u00e8 semplicemente troppo lontano dal pubblico di massa per suscitare entusiasmo nell'ascoltatore\".\nIn contrasto, \"Billboard\" defin\u00ec il secondo lato dell'album \"pi\u00f9 avventuroso e migliore dei brani di rock grezzo e distorto del lato 1\" aggiungendo che \"Low\" \"enfatizza il serio tentativo di scrittura colta da parte di Bowie nello sfuggire ai clich\u00e9 del rock, familiare alle persone che lo hanno visto passare attraverso tutte le sue varie fasi musicali\". John Rockwell del \"The New York Times\" scrisse che nell'album \"ci sono pochissimi testi, e quelli presenti sono per lo pi\u00f9 filastrocche senza senso. E gli strumentali sono strani e misteriosi. Tuttavia, tutto ci\u00f2 colpisce notevolmente l'ascoltatore, in maniera seducente e bellissima\". Rockwell descrisse il sound di \"Low\" come \"uno strano incrocio tra i Roxy Music, i lavori solistici di Eno, i Talking Heads, e la musica indonesiana. Ma ancora pienamente riconoscibile come un album di David Bowie\", e concluse definendo \"Low\" \"uno dei migliori dischi della carriera dell'artista\". Michael Watts su \"Melody Maker\" lo defin\u00ec \"un disco notevole e certamente il pi\u00f9 interessante che Bowie avesse mai fatto\".\nNel 1977 in Italia, Bowie non godeva della massima considerazione da parte della critica musicale, e quando l'album usc\u00ec nel gennaio di quell'anno, si era in piena epoca contestatrice ed impegnata degli \"anni di piombo\", impregnati dall'impegno politico del nostro cantautorato. Di conseguenza, \"Low\" venne quasi ignorato o generalmente recensito negativamente da quasi tutta la stampa di settore, che mal accolse le gelide e decadenti atmosfere mitteleuropee presenti nell'album e gli astrusi, schizofrenici, testi contenuti in esso. Le cose sarebbero cambiate con la pubblicazione del successivo \"Heroes\", che ricevette molta pi\u00f9 attenzione e successo di pubblico, forse un segno che i tempi stavano lentamente cambiando anche in Italia.\nNonostante le critiche discordanti, l'album fu un notevole successo commerciale, raggiungendo la posizione numero 2 in classifica nel Regno Unito e la posizione numero 11 della classifica \"Billboard\" Pop Albums negli Stati Uniti. \"Sound and Vision\" e \"Be My Wife\" furono i brani pubblicati come singoli promozionali. \"Sound and Vision\" raggiunse la terza posizione in classifica in Gran Bretagna e la numero 69 negli Stati Uniti.\nRiconoscimenti.\nIn anni recenti, \"Low\" \u00e8 stato enormemente rivalutato dalla critica, che ha inserito l'album in diverse classifiche di merito come opera di notevole influenza per gli sviluppi musicali futuri. Il disco \u00e8 stato posizionato al primo posto nella classifica dei migliori album degli anni settanta da Pitchfork. Nel 2000, la rivista \"Q\" mise l'album alla posizione numero 14 della lista dei 100 migliori album britannici di sempre da loro redatta. Nel 2003, l'album \u00e8 stato inserito alla posizione numero 249 dalla rivista \"Rolling Stone\" nella loro \"lista dei 500 migliori album di tutti i tempi\".\nAdattamento sinfonico.\nPhilip Glass bas\u00f2 la sua composizione di musica classica del 1992 intitolata \"Low Symphony\" proprio sull'album di Bowie, con citazioni letterali di temi provenienti dall'opera, e dichiarando espressamente l'ispirazione ricevuta dalla musica di Bowie ed Eno.\nClassifica.\nAlbum\nSingoli"}
{"id": "359130", "revid": "37114907", "url": "https://it.wikipedia.org/wiki?curid=359130", "title": "Consiglio di Sicurezza", "text": ""}
{"id": "359135", "revid": "2149966", "url": "https://it.wikipedia.org/wiki?curid=359135", "title": "Ediperiodici", "text": "Ediperiodici, precedentemente conosciuta come ErreGI, \u00e8 stata una casa editrice italiana fondata alla fine degli anni sessanta. Era attiva principalmente, negli anni settanta e ottanta, nel campo del fumetto erotico-pornografico in formato tascabile e insieme alla Edifumetto, sua principale concorrente nel settore del fumetto per adulti, ne monopolizz\u00f2 il settore. Venne fondata da Renzo Barbieri e Giorgio Cavedon come ErreGi e deve la sua notoriet\u00e0 all'aver pubblicato famose serie a fumetti erotiche, alcune delle quali arriveranno a vendere oltre centomila copie a numero portando alla nascita del genere nero/erotico con personaggi femminili come Isabella, Jacula e molti altri, ancora oggi ricercate dai collezionisti. A seguito di contrasti interni i due decisero nel 1972 di separarsi: Barbieri fond\u00f2 una propria casa editrice, la Edifumetto, mentre Cavedon divenne unico proprietario della ErreGi alla quale cambi\u00f2 denominazione in Ediperiodici.\nStoria.\nLa \"Editrice 66\" e gli anni sessanta.\nNel 1966 lo scrittore di fumetti Renzo Barbieri fond\u00f2 la Editrice 66 per poter pubblicare fumetti da lui ideati ispirandosi a famosi soggetti cinematografici e letterari del periodo: nacquero cos\u00ec \"Isabella\", ispirata ai romanzi di Angelica di Anne e Serge Golon, scritto da Cavedon, e \"Goldrake\", ispirato da James Bond di Ian Fleming, scritto da Barbieri stesso; entrambe le serie furono disegnate da Sandro Angiolini. L'impresa non riscosse per\u00f2 il successo sperato e vennero pubblicati solo pochi numeri prima della chiusura.\nLa fondazione delle \"Edizioni RG\".\nNel 1967, Cavedon e Barbieri divennero soci costituendo le Edizioni ErreGi (dalle iniziali dei nomi dei fondatori) con sede a Milano, in via Carlo Poma 2, che esordisce riprendendo la pubblicazione della testata \"Isabella\" che riesce stavolta a raggiungere un successo notevole arrivando in pochi mesi a vendere oltre centomila copie a numero e che porter\u00e0 alla realizzazione anche di sei romanzi dedicati al personaggio, scritti dallo stesso Cavedon e pubblicati tra il 1967 e il 1970. Il personaggio, insieme a Diabolik e Satanik, port\u00f2 a una rivoluzione del fumetto tradizionale italiano facendo nascere il genero nero/erotico, caratterizzato da una certa facilit\u00e0 e immediatezza di lettura raggiunta usando con estrema parsimonia le didascalie e riducendo al minimo i dialoghi ricorrendo al linguaggio parlato di uso corrente. Barbieri e Cavedon, con la collaborazione di Giuseppe Pederiali e Roberto Renzi, daranno vita ad altre testate incentrate su personaggi femminili come Jacula, esordito sulle pagine di \"Isabella\", Lucrezia, Hessa, Messalina, Lucifera e molti altri.\nVi sono fumetti dedicati alla figura di Al Capone e vengono pubblicate agende erotiche come l'Agenda del Playboy.\nNel 1972, , i due imprenditori decidono di dividersi: mentre Barbieri fonda la Edifumetto, Cavedon rimarr\u00e0 unico proprietario della casa editrice con le relative testate dirigendola personalmente, dopo averla rinominata Ediperiodici, denominazione pressoch\u00e9 definitiva della casa editrice.\nLa \"Ediperiodici\" e gli anni settanta.\nDurante gli anni settanta venne proseguita la pubblicazione di testate esordite sotto la gestione ErreGi come \"Isabella\", \"Terror\" e \"Goldrake\" e ne vennero ideate di nuove come \"Oltretomba\", \"Lucifera\", \"Maghella\", \"Storie Nere\" e \"Storie Blu\" che vennero pubblicate per tutto il decennio. Alcune di queste testate, per vincoli legati agli autori costrinsero l'editore ad assumere la diversa denominazione di \"Publistrip\".\nAnni ottanta.\nNegli anni ottanta, oltre a continuare a pubblicare testate per adulti nel classico formato tascabile, sulla scia del successo della rivista \"Paninaro\", pubblicata dalla concorrente Edifumetto, pubblica una analoga rivista contenitore, \"Wild Boys\", per cavalcare il fenomeno di costume dei paninari. Negli anni ottanta la sede viene spostata in viale Forlanini 36, a Milano .\nAnni novanta - 2002.\nNegli anni novanta - oltre a cambiare sede, spostandosi in Via Barigozzi 2 - l'azienda assunse altre denominazioni - a volte utilizzate anche come marchio - quali \"Internazionale Ediperiodici\" o EDP, con il logo della testa di un falco all'interno di un cerchio. Dal 2000, poi, mut\u00f2 nome in \"Reprise\", pur continuando a pubblicare parallalelamente, soprattutto ristampe, come Ediperiodici. In questi ultimi anni, l'attivit\u00e0 di pubblicazione di tascabili per adulti continu\u00f2 - in parte riproponendo anche ristampe di serie precedenti attraverso il recupero dei fondi di magazzino o resi di edicole delle varie collane ricopertinate, in aggiunta ad una serie di raccolte di serie precedenti caratterizzate dalla dicitura \"Compact\" in aggiunta alla testata..\nDopo il 2002 non risultano nuove produzioni o comunque uscite editoriali a nome della Ediperiodici.\nLa produzione all'estero.\nInoltre, dalla fine degli anni novanta, Cavedon, con la Divisione Jade della Internazionale Ediperiodici, entra nel settore dei fumetti non erotici pubblicando serie di fumetti giapponesi come \"Samurai\", \"X 1999\" e \"Midnight Panther\", o cinesi prodotti a Hong Kong dalla Jade come \"Super Shen\", Street fighter alpha 2, \"Street fighter alpha 3\", \"Street fighter zero\" e \"Solar Lord\".\nCatalogo delle testate pubblicate.\nElenco parziale delle principali testate:"}
{"id": "359136", "revid": "599013", "url": "https://it.wikipedia.org/wiki?curid=359136", "title": "Daniele Amerini", "text": "Carriera.\nGiocatore.\nCresce calcisticamente nel vivaio della Sestese e gi\u00e0 in giovane et\u00e0 viene ingaggiato dalla Fiorentina. Nella squadra viola trova spazio per\u00f2 solo due anni pi\u00f9 tardi, nel 1993, dopo la retrocessione in Serie B.\nNel 1994 debutta in A, sempre con la Fiorentina, poi passa due discrete stagioni da comprimario nel massimo campionato con il con cui vince la Coppa Italia 1996-1997.\nNel 1997 torna in serie B con il Verona e da allora ha sempre giocato in questa categoria, indossando le maglie di , , Palermo, , e .\nDal gennaio 2005 \u00e8 passato al . Nel giugno del 2006, passa alla . All'ultima di campionato, il 27 maggio 2007, segna il primo gol in Serie A contro il , nella gara che vale ai calabresi una salvezza dopo la pesante penalizzazione iniziale.\nNell'agosto 2007 passa a titolo definitivo al Frosinone (Serie B), firmando un contratto biennale.\nA novembre 2008 rescinde il contratto che lo legava al Frosinone e si accasa al , squadra con la quale aveva gi\u00e0 militato nel 2005.\nDopo il ritiro.\nNon essendogli stato rinnovato il contratto con il Modena dopo la stagione 2008-2009, decide di ritirarsi in seguito a problemi fisici. Dopo aver collaborato, una volta smesso di giocare, con il suo ex agente, Moreno Roggi, il 26 settembre 2013 supera la prova di idoneit\u00e0 per Agenti di calciatori e intraprende la nuova carriera di Agente FIFA.Consegue inoltre a Coverciano la qualifica di allenatore di base e l\u2019Attestato di direttore sportivo.\nDal 27 maggio 2007 \u00e8 cittadino onorario della citt\u00e0 di Reggio Calabria."}
{"id": "359137", "revid": "1060", "url": "https://it.wikipedia.org/wiki?curid=359137", "title": "Ordine (sacramento)", "text": ""}
{"id": "359139", "revid": "1543377", "url": "https://it.wikipedia.org/wiki?curid=359139", "title": "Spettrofotometria", "text": "In fisica il termine spettrofotometria designa lo studio degli spettri elettromagnetici. Si tratta di un termine pi\u00f9 specifico del termine generale spettroscopia elettromagnetica, in quanto la spettrofotometria si occupa di luce visibile, dal vicino ultravioletto al vicino infrarosso. Inoltre il termine non comprende le tecniche di spettroscopia con risoluzione temporale.\nLa spettrofotometria richiede l'uso di spettrofotometri. Uno di tali strumenti \u00e8 un fotometro, cio\u00e8 un dispositivo per la misura dell'intensit\u00e0 luminosa, che pu\u00f2 determinare l'intensit\u00e0 come funzione della lunghezza d'onda della radiazione luminosa. Sono disponibili molti generi di spettrofotometri. Tra le distinzioni pi\u00f9 importanti adottate per classificarli vi sono gli intervalli di lunghezze d'onda nei quali operano, le tecniche di misurazione che adottano, le modalit\u00e0 secondo le quali acquisiscono uno spettro e le sorgenti dell'intensit\u00e0 luminosa variabile per la cui misura sono stati progettati. Altri aspetti importanti degli spettrofotometri includono la loro banda spettrale e il loro intervallo di linearit\u00e0.\nL'applicazione forse pi\u00f9 comune degli spettrofotometri \u00e8 la misurazione dell'assorbimento luminoso, ma essi possono essere progettati anche per misurare la riflettanza diffusa o speculare. In termini strettamente fisici, anche la mezza emissione di uno strumento a luminescenza costituisce una specie di spettrofotometro.\nVi sono due importanti categorie di spettrofotometri; quelli a fascio singolo e quelli a fascio doppio. Uno spettrofotometro a fascio doppio misura il rapporto dell'intensit\u00e0 luminosa di due diversi percorsi della luce, mentre uno spettrofotometro a fascio singolo misura una intensit\u00e0 luminosa assoluta. Sebbene le misure di rapporti siano pi\u00f9 facili, e in genere pi\u00f9 stabili, gli strumenti a fascio singolo presentano dei vantaggi; ad esempio possono avere degli intervalli dinamici pi\u00f9 estesi.\nSpettrofotometri della regione del visibile.\nLa spettrofotometria della regione del visibile, tra circa 400 e circa 700\u00a0nm, viene usata estesamente nella colorimetria scientifica.\nI produttori di inchiostri, le aziende della stampa, i produttori di tessili e molti altri tipi di imprese necessitano di dati ottenibili attraverso la colorimetria. Solitamente, nella spettrofotometria del visibile si effettuano misurazioni ad intervalli di lunghezza d'onda di 10 nanometri e si produce una curva di riflettanza spettrale. Queste curve possono essere utilizzate per controllare i lotti di coloranti per verificare se soddisfano i requisiti specifici. Gli spettrofotometri del visibile tradizionali non riescono a rilevare se un colorante presenta fluorescenza. Questo rende loro impossibile operare correttamente sui colori quando qualcuno degli inchiostri da stampa analizzato \u00e8 fluorescente. Per i coloranti che presentano fluorescenza occorre usare uno spettrometro fluorescente bispettrale. Sono disponibili due assetti principali per gli spettrofotometri per lo spettro visibile chiamati rispettivamente d/8 o sferici e 0/45. Questi termini sono derivati dalla geometria della sorgente luminosa, dell'osservatore e dell'interno della camera di misurazione.\nSpettroradiometri.\nGli spettroradiometri sono apparecchiature che operano in modo molto simile agli spettrofotometri per la regione delle radiazioni visibili e sono designati a misurare le distribuzioni della potenza spettrale di dispositivi ed impianti di illuminazione; i costruttori li usano per valutare e categorizzare i dispositivi che pongono in vendita e i loro clienti per garantire che quanto acquistano soddisfi le loro esigenze.\nSpettrofotometri UV e spettrometri IR.\nGli spettrofotometri pi\u00f9 comuni sono usati nelle regioni UV e visibile dello spettro; alcuni di questi strumenti (spettrometri IR) operano altrettanto bene nella regione dell'infrarosso vicino. Gli spettrometri progettati per la regione principale dell'infrarosso sono molto differenti, a causa delle esigenze tecniche delle misurazioni in questa parte dello spettro. Uno dei fattori principali \u00e8 il tipo di sensori efficaci nelle diverse regioni spettrali, ma le misurazioni nell'infrarosso risultano impegnative anche perch\u00e9, virtualmente, tutti gli oggetti emettono radiazioni IR a causa di fenomeni termici, specialmente per lunghezze d'onda maggiori di 5\u00a0\u00b5m.\nMolti spettrofotometri per analizzare lo spettro usano un monocromatore a prisma o a reticolo; sono per\u00f2 disponibili anche spettrofotometri che usano sequenze di fotosensori e, specialmente nell'infrarosso, vi sono spettrofotometri che utilizzano una tecnica di trasformata di Fourier per acquisire le informazioni spettrali; tale tecnica \u00e8 conosciuta con la sigla FTIR.\nLo spettrofotometro misura quantitativamente la frazione di luce che attraversa una determinata soluzione. In uno spettrofotometro, una luce proveniente da una lampada nella regione vicino-IR/VIS/UV (tipicamente una lampada a scarica in gas deuterio per l'IR e particolari lampade ad incandescenza per l'UV/VIS) viene guidata attraverso un monocromatore che separa dallo spettro complessivo la radiazione di una particolare lunghezza d'onda. Questa luce passa attraverso il campione che deve essere sottoposto alla misurazione. Attraversato il campione, l'intensit\u00e0 luminosa rimanente della radiazione viene misurata mediante un rivelatore costituito da un fotodiodo o da un altro sensore luminoso; questo consente di calcolare la trasmittanza della lunghezza d'onda in esame.\nPer il visibile si impiegano preferibilmente sorgenti luminose al tungsteno, per l'ultravioletto lampade all'idrogeno o al deuterio e per l'infrarosso sorgenti a filamento incandescente di Nerst (miscela di ossidi di terre rare) o un Globar (bacchetta di carburo di silicio sinterizzato).\nMentre gli assorbimenti di lunghezze d'onda che cadono nell'ambito dell'UV/VIS danno luogo a variazioni di energia elettronica, gli assorbimenti nella regione infrarossa sono invece legati a variazione dell'energia vibrazionale delle molecole. Tali effetti, che stanno alla base di una misura spettrofotometrica, vengono comunemente sfruttati in chimica per determinazioni qualitative, quantitative ed inerenti allo studio della struttura e legame chimico."}
{"id": "359148", "revid": "729019", "url": "https://it.wikipedia.org/wiki?curid=359148", "title": "Isola Zannone", "text": "L'isola di Zannone \u00e8 la pi\u00f9 settentrionale delle Isole Ponziane, e per estensione (103\u00a0ettari) la terz'ultima dell'arcipelago (pi\u00f9 piccole sono Santo Stefano e Gavi). Sorge a nord-est di Ponza, nel mar Tirreno. Amministrativamente fa parte del Comune di Ponza (LT), nel Lazio.\n\u00c8 integralmente ricompresa nel Parco Nazionale del Circeo.\nStoria.\nEra nota agli antichi greci e romani con il nome \"Sinonia\" (\"\u03a3\u03b7\u03bd\u03c9\u03bd\u03af\u03b1\" in greco antico). \u00c8 stata la sede di un monastero cistercense (Monastero di Santo Spirito di Zannone) abbandonato alla fine del XIII secolo, di cui restano importanti ruderi.\nDurante la prima guerra mondiale, un sottomarino tedesco al largo di Zannone silur\u00f2 il motoveliero \"Corriere di Ponza\": 35 ponzesi persero la vita.\nIn passato era abitata solo nel periodo estivo dai due guardiani del faro, situato sull'estremit\u00e0 settentrionale dell'isola (Capo Negro). In seguito il faro \u00e8 stato automatizzato, rendendo superflua la presenza di guardiani.\nDall'inizio del XX secolo fino all'inclusione nel parco, l'isola \u00e8 stata gestita come riserva di caccia. L'isola fu la residenza privata del Marchese Camillo Casati.\nProtezione.\nDal 1979 l'isola \u00e8 stata ricompresa nel Parco nazionale del Circeo, data la sua rilevanza naturalistica. In effetti, data la scarsissima presenza umana nel corso della storia a Zannone, l'isola ospita interessanti elementi floristici e faunistici.\nIn seguito sono stati istituiti i siti di interesse comunitario \"Isole di Palmarola e Zannone\" e \"Fondali circostanti l'Isola di Zannone\".\nL'isola \u00e8 visitabile ma non \u00e8 permesso il pernottamento.\nFauna.\nL'isola \u00e8 sulle rotte di transito degli uccelli migratori: oltre ai passeriformi si possono osservare alcune specie di rapaci. Nell'isola \u00e8 nidificante il gabbiano reale. Il muflone \u00e8 stato introdotto sull'isola nel 1922, con tre coppie provenienti dalla Sardegna, per scopi venatori. Una lucertola, \"Podarcis siculus patrizii\", \u00e8 un endemismo ristretto dell'isola.\nNel SIC sono segnalate queste specie di rilevanza Comunitaria:\nFlora.\nLa vegetazione \u00e8 spiccatamente mediterranea, con esempi di macchia (habitat degli \"Arbusteti termo-mediterranei e pre-desertici\") e boschi di leccio (habitat delle \"Foreste di Quercus ilex e Quercus rotundifolia\") che rendono il panorama dell'isola alquanto lussureggiante. Sono inoltre presenti due esemplari di una quercia decidua, probabilmente \"Quercus virgiliana\".\nNel SIC sono segnalate queste specie di rilevanza Comunitaria:"}
{"id": "359158", "revid": "465998", "url": "https://it.wikipedia.org/wiki?curid=359158", "title": "Rai News 24", "text": "Rai News 24 \u00e8 un canale televisivo notiziario italiano edito dalla Rai.\nLanciato alle ore 6:00 CEST del 26 aprile 1999, \u00e8 stato il primo canale notiziario italiano a diffusione nazionale a trasmettere in diretta 24 ore al giorno.\nDipende dalla testata giornalistica Rai News, di cui fanno parte anche il servizio teletext Televideo e il sito web \"Rainews.it\", diretta da Paolo Petrecca.\nDescrizione.\nRai News 24 \u00e8 disponibile per 24 ore al giorno in diretta sul canale 48 del digitale terrestre e via satellite.\nLa sua programmazione \u00e8 anche visibile in simultanea su Rai 1 tutte le notti dalle 2:30/3:00 circa alle 6:15/6:30 circa, e su Rai 3 - in autunno, inverno e primavera - dalle 6:00 alle 7:00 il luned\u00ec, dalle 2:00 circa alle 7:00 dal marted\u00ec al venerd\u00ec, dalle 6:00 alle 8:00 il sabato e dalle 6:30 alle 8:00 la domenica; in estate va in onda dalle 2:00 circa alle 8:00 dal luned\u00ec al venerd\u00ec al posto di Buongiorno Italia e Buongiorno Regione.\n\u00c8 disponibile anche in streaming sul sito.\nI programmi sono trasmessi dagli studi della palazzina F del Centro di Produzione Rai di Saxa Rubra a Roma. Il canale si avvale in vari casi anche delle sedi regionali e delle redazioni regionali (redazioni TGR) nonch\u00e9 delle sedi internazionali della Rai, oltre che di contributi di altre testate giornalistiche, italiane e internazionali (via Rai Italia).\nIl palinsesto \u00e8 imperniato sui notiziari, trasmessi circa ogni 30 minuti, intervallati da notiziari meteo e dalle informazioni sul traffico curate dal CCISS. Ad essi si affiancano gli spazi notturni e mattutini dedicati alla rassegna stampa e molti altri programmi tematici.\nRai News 24 conta oltre 200 giornalisti. La sigla del notiziario \u00e8 stata scritta nel 2015 dal compositore Matteo Locasciulli.\nStoria.\nLa realizzazione di un canale pubblico \"notiziario\", prevista dal contratto di servizio tra la Rai e il Ministero delle comunicazioni, viene messa in atto a partire dalle ore 6 del 26 aprile 1999 con la nascita (inizialmente solo via satellite in chiaro, con uno spazio in simultanea su Rai 3) di Rai News 24, una rete ispirata al canale britannico BBC News 24 (della cui redazione faceva parte anche Carlo de Blasio, attuale vicedirettore della TGR, che da sette anni era a Londra per lavorare nel servizio pubblico radiotelevisivo britannico). Primo responsabile fu Michele Mezza, mentre il primo conduttore ad apparire in video fu Roberto Amen.\nEsordi.\nDiverse settimane dopo l'inizio delle trasmissioni, la Rai assegna la direzione a Roberto Morrione.\nIl canale sperimenta soluzioni allora insolite in Italia integrando televisione, internet e tecnologie digitali: significativa \u00e8 la scelta di una grafica multischermo, ideata da Giuseppe Rogolino, cos\u00ec come il diffuso utilizzo di collegamenti in videoconferenza con inviati ed esperti. In particolare, per ridurre il numero di bit necessari alla codifica del segnale, lo schermo \u00e8 diviso in varie finestre: la finestra occupata dal segnale televisivo vero e proprio, cio\u00e8 dalle immagini in movimento, occupa poco meno della met\u00e0 del numero di pixel totali, poich\u00e9 le altre parti dello schermo contengono testi informativi riguardanti l'ora esatta, i titoli delle notizie principali, gli indici delle borse valori e delle valute, il meteo, gli indirizzi dei siti internet di approfondimento per le varie notizie e il logo del notiziario o della rubrica in onda in quel momento.\nNella grafica compaiono simultaneamente tre campi testuali e due video. In questo modo le notizie possono essere recepite anche senza ascoltarne l'audio. Inoltre la sua particolare architettura, basata sull'HTML, lo rende particolarmente economico in fatto di gestione tecnica.\nFino al 19 maggio 2000 il canale trasmette in diretta dal luned\u00ec al venerd\u00ec, proponendo solo repliche il sabato e la domenica. Dal giorno successivo a tale data inizia a trasmettere in diretta 7 giorni su 7.\nNegli ultimi due mesi del 2005 la rete mette a segno varie \"esclusive\" sulla guerra in Iraq, informando dell'uso di armi quali il fosforo bianco o il napalm (attraverso un'inchiesta di Sigfrido Ranucci) da parte dell'esercito statunitense, e del comportamento in combattimento di alcuni soldati italiani a Nassiriya. Questi e altri risultati giornalistici vengono ottenuti nonostante una notevole scarsezza di risorse economiche e tecnologiche al confronto delle altre grandi testate Rai (il primo bilancio era di soli 42 miliardi di lire, di cui 10 solo per spese di redazione). Questa questione si sarebbe pi\u00f9 volte ripresentata negli anni successivi.\nLa direzione Mineo.\nDal novembre 2006, con la direzione di Corradino Mineo, il canale inaugura una nuova veste grafica a tutto schermo, progettata ancora una volta da Giuseppe Rogolino, che successivamente subir\u00e0 una modifica da parte del grafico Marco di Cesare. Cambiano pure il logo e i colori: non pi\u00f9 giallo e blu, ma rosso e grigio. Viene introdotta la doppia conduzione per alcune edizioni del notiziario e il motto del canale diventa \"Il mondo \u00e8 con voi\". In collaborazione con Rai 3, si lavora alla realizzazione di un telegiornale in lingua araba per Rai Med. Nello stesso periodo il canale, dapprima disponibile solo su satellite free to air, e in simultanea su Rai 3, viene reso disponibile anche sul digitale terrestre.\nIl 10 novembre 2006 l'emittente crea un proprio canale ufficiale su YouTube dove pubblica video tratti dai notiziari e dalle rubriche andate in onda. Nel 2014 i contenuti vengono rimossi a causa della fine della collaborazione tra la Rai e il sito di condivisione video.\nSviluppo e contrasti con la Rai.\nTra il 2010 e il 2012, grazie anche allo switch-off digitale, il canale registra uno sviluppo in termini di ascolti; nello stesso periodo, per\u00f2, sorgono alcuni contrasti tra la redazione e l'editore Rai per vari motivi.\nIl 3 maggio 2010 la Rai decide che il canale lascer\u00e0 la fascia oraria mattutina dalle 7:00 alle 7:30 su Rai 3, per essere sostituito dal nascente programma \"Buongiorno Italia\" della TGR. La decisione suscita malumori nella redazione.\nIl 18 maggio 2010, in occasione dello switch-over televisivo al digitale terrestre in Lombardia e Piemonte orientale, la Rai lancia la nuova identit\u00e0 grafica aziendale e la nuova offerta tv. In tale ottica, Rai News 24 diventa Rai News e adotta di conseguenza una nuova grafica: la redazione segnala problemi tecnici di leggibilit\u00e0 e funzionalit\u00e0, specie per la trasmissione delle ultim'ora.\nLo stesso giorno viene ampliato il bouquet di canali, con la nascita di Rai Sport 2. Ci\u00f2 comporta lo spostamento da parte di Rai Way del canale dal mux B al mux A (dal mux 3 al mux 1 nelle aree interamente digitali). A causa di un cambio dei parametri tecnici legati alla sintonizzazione, sulla frequenza satellitare precedentemente in uso viene attivato il segnale di Rai Sport 2: pertanto Rai News risulta irricevibile fino a una nuova sintonizzazione. I telespettatori di varie zone d'Italia lamentano problemi di ricezione su entrambe le piattaforme e interruzioni della diretta streaming.\nI giornalisti decidono di interrompere la programmazione e convocano una riunione straordinaria del comitato di redazione nella \"news room\", cos\u00ec che possa essere trasmessa in diretta sul loro canale (moderata da Vittorio Di Trapani). All'assemblea partecipa il segretario dell'Associazione Stampa Romana, Paolo Butturini, il quale annuncia l'intenzione di denunciare la Rai per interruzione di pubblico servizio e parla apertamente di oscuramento della rete.La Rai risponde con un comunicato in cui nega recisamente di aver oscurato il canale e dichiara di aver avvisato la redazione dell'intervento tecnico imminente. In un'altra nota l'editore ribadisce il ruolo strategico del canale all news all'interno dell'offerta Rai, assicurando di aver debitamente allertato i telespettatori sulla necessit\u00e0 di una nuova sintonizzazione degli apparecchi (comunicato Rai Way del 17 maggio 2010). La Rai afferma, tra l'altro, che lo spostamento di multiplex garantisce a Rai News una maggiore copertura a livello nazionale e la possibilit\u00e0 di trasmettere programmi a carattere regionale (procedura tecnicamente impossibile su un multiplex con trasmissione in isofrequenza come Rai Mux B). Per il settembre dello stesso anno, infatti, era stato prefigurato lo spostamento della terza edizione del telegiornale regionale (quello in onda dopo la mezzanotte) da Rai 3 a Rai News, ma sia la redazione della TGR sia quella di Rai News non approveranno tale scelta e ne otterranno l'annullamento.\nIl 29 agosto 2011 le conduzioni vengono trasferite in uno studio provvisorio per consentire alcuni lavori di ristrutturazione della storica sala delle notizie. In tale occasione vengono sperimentate nuove soluzioni tecniche: illuminazione a led, in grado di ridurre i consumi e la dispersione termica, nonch\u00e9 nuove telecamere a controllo remoto.\nDa ottobre 2011 il canale, per scelta aziendale, ospita alcuni programmi quotidiani della TGR, ovvero \"Piazza Affari\" (in onda alle 14:45 e attualmente in onda su Rai 3) e \"Italia Sera\" (programmato alle 22:00 e chiuso a dicembre dello stesso anno).\nSia la TGR che Rai News non approvano queste variazioni di palinsesto. Nello stesso mese, il direttore Corradino Mineo spiega (in un editoriale e in alcune interviste rilasciate ad altre testate) le difficolt\u00e0 di Rai News a operare efficientemente, a causa di scarsi mezzi tecnici e umani a disposizione, circostanza a suo giudizio legata al disinteresse dell'azienda nei confronti della rete. Il direttore lamenta, in particolare, la mancanza in studio di operatori di ripresa, con il conseguente obbligo di adottare telecamere fisse (e dunque una qualit\u00e0 bassa dell'immagine televisiva); la povert\u00e0 della grafica, dovuta all'assenza di una redazione appositamente preposta alla sua gestione; la carenza di personale e molteplici altri problemi.\nIl 15 dicembre 2011 il canale rinnova la grafica e inizia a trasmettere integralmente in formato : \u00e8 pertanto il primo telegiornale della Rai a trasmettere con questo rapporto d'aspetto. La Rai annuncia inoltre la nuova \"news room\" per i primi mesi del 2012, ma il progetto si concretizzer\u00e0 solo a inizio 2013.\nDall'aprile 2012, sulla falsariga del canale notiziario concorrente TGcom24, RaiNews inizia a realizzare notiziari lampo che vengono trasmessi dagli altri canali digitali Rai come \"pillole informative\" (che tra l'altro ottengono l'effetto di promuovere RaiNews).\nNello stesso periodo, per la politica di contenimento dei costi praticata dalla Rai, viene ridotto di euro il bilancio del canale, che scende cos\u00ec a poco pi\u00f9 di cinque milioni di euro.\nE sempre nel 2012 la Rai progetta una fusione fra le testate Rai News e Televideo, affidando il compito al vicedirettore generale Antonio Marano ma anche questa idea non incontra la approvazione delle due testate.\nLa direzione Maggioni e la nascita della struttura Rai News.\nL'8 gennaio 2013 Corradino Mineo lascia la direzione del canale, in quanto \u00e8 candidato come capolista al Senato della Repubblica nelle liste siciliane del Partito Democratico. Due giorni dopo il CdA della Rai nomina alla direzione l'ex conduttrice e responsabile degli speciali del TG1 Monica Maggioni.\nIl 24 febbraio 2013 alle ore 7:00, il canale riprende il nome Rai News 24, allestendo al contempo una nuova \"news room\" e introducendo una veste grafica leggermente modificata (i bumpers e le grafiche di rete sono aggiornate con il nuovo logo).\nIl 14 giugno 2013 il CdA della Rai ratifica la fusione della redazione di Rai News 24 con quella di Televideo, prodromo alla nascita della testata unificata Rai News. Infatti, Rai News diviene una realt\u00e0 il 1\u00ba dicembre 2013 con l'apertura del sito \"Rainews.it\", a cui la Rai affida il compito di fare da portale principale dell'informazione Rai sul web, in sostituzione sia del sito di Rai News 24 sia di quello di Televideo.\nMaggioni modifica la linea editoriale del canale, focalizzandosi principalmente sull'attualit\u00e0 e gli eventi in diretta. Cambia il palinsesto varando anche nuovi programmi: \"Di Mattina\", condotto inizialmente da Silvana Pepe, poi da Roberto Vicaretti ed Emanuela Bonchino; il programma pomeridiano \"Con il tempo che corre\", condotto da Alessandro Baracchini e Paolo Cappelli; \"Tutto in un'ora\", condotto da Silvana Pepe dalle 20:00 alle 21:00. Inoltre le risorse economiche e i mezzi tecnici e umani a disposizione vengono considerevolmente aumentati.\nSul fronte degli ascolti, nel 2013 il canale mostra un leggero aumento dell'ascolto medio rispetto al 2012, mentre l'indice del successivo anno 2014 rivela un calo dell'11% rispetto all'anno precedente (pi\u00f9 basso di un punto percentuale anche rispetto a due anni prima); Rai News 24 conferma comunque la sua primazia in Italia tra le reti notiziarie nazionali. Alcune testate giornalistiche ed esponenti politici giudicano scarsi tali risultati rispetto agli investimenti. Il portale \"Rainews.it\" ottiene il 300\u00ba posto tra i siti pi\u00f9 visitati dagli utenti italiani.\nInterim Marzoli/Giojelli e la direzione Di Bella.\nIl 5 agosto 2015 Monica Maggioni lascia la direzione del canale in seguito alla sua nomina a presidente della Rai. Dal 6 agosto 2015 la direzione di Rai News 24 \u00e8 affidata \"ad interim\" a Mirella Marzoli (fino a quel momento vicedirettore).\nIl 27 settembre 2015 il canale adotta una nuova veste grafica e un nuovo studio, insieme ad un sistema tecnologico rinnovato.\nIl 31 ottobre 2015 il canale \u00e8 premiato agli Eutelsat TV Awards nella categoria News.\nIl 5 novembre 2015 la guida \"ad interim\" della testata passa al vicedirettore Giancarlo Giojelli; il protrarsi di tale gestione temporanea suscita proteste da parte della redazione, che minaccia uno sciopero per il 5 febbraio 2016. Ma l'agitazione rientra il 3 febbraio, allorch\u00e9 il consiglio d'amministrazione vota la nomina a direttore di Antonio Di Bella.\nNel 2016, con la nuova direzione il canale subisce alcune modifiche, dalla grafica alla programmazione, con la nascita di nuovi programmi che affiancano quelli gi\u00e0 in onda (per esempio, \"Telegram\", condotto dal direttore, in onda tutti i giorni dalle 18:00 alle 18:20, e \"Newsroom Italia\", condotto da Paolo Poggio).\nDal 4 gennaio 2017, il canale ha iniziato a trasmettere in alta definizione sulla piattaforma satellitare Tiv\u00f9sat.\nIl 16 gennaio 2018, Rai News 24 aggiorna il suo logo come da prassi per i canali Rai, sebbene lo usi soltanto per le comunicazioni stampa.\nIl 28 marzo 2018, Rai News 24 cambia numerazione sulla piattaforma Tiv\u00f9sat: dal canale 20, assegnato alla rete di Mediaset 20, viene spostato al canale 24.\nDal 15 marzo al 13 settembre 2020, per effetto dell'emergenza sanitaria COVID-19, sono stati sospesi i collegamenti televisivi di Rai Mobilit\u00e0.\nIl 16 marzo 2020, a causa dell'emergenza COVID-19, alcune edizioni del TG1 sono state temporaneamente sospese lasciando spazio alle notizie di Rai News 24.\nLa direzione Vianello.\nIl 29 luglio 2020, il Consiglio di Amministrazione della Rai, su proposta dell'Amministratore Delegato Fabrizio Salini, approva all'unanimit\u00e0 la nomina di Andrea Vianello alla direzione di Rai News al posto di Antonio Di Bella, che torna a ricoprire l'incarico di corrispondente Rai dagli Stati Uniti.\nIl 14 settembre 2020 sono ripresi alcuni spazi informativi di Rai Mobilit\u00e0 su Rai News 24 alle 6:57 e alle 8:27.\nLa direzione Petrecca.\nIl 18 novembre 2021 il Cda della Rai, su proposta dell'amministratore delegato Carlo Fuortes, ha approvato la nomina di Paolo Petrecca come direttore della testata Rai News, di cui era gi\u00e0 vicedirettore.\nIl 14 dicembre 2021, in seguito ad una riorganizzazione delle frequenze, viene eliminata la versione SD dal satellite, rimanendo disponibile solo in HD. A seguito di ci\u00f2, il canale diventa visibile in chiaro.\nA partire dal 3 gennaio 2022, le trasmissioni di Rai News 24 saranno progressivamente diffuse con la nuova codifica MPEG-4 e ricevibili solo da televisori e decoder HD. Il passaggio di Rai News 24 alla nuova codifica avverr\u00e0 regione per regione, nelle stesse date previste per l'attivazione delle nuove frequenze stabilite dal Ministero dello Sviluppo Economico.\nNel dettaglio:\nPalinsesto.\nProgrammi in onda.\nI programmi di Rai News 24 sono in larga parte trasmessi da Roma, salvo dove \u00e8 espressamente indicato il contrario. Il palinsesto \u00e8 soggetto a variazioni in caso di eventi straordinari.\nAscolti.\nAscolti 24h di Rai News 24.\nDati Auditel relativi al giorno medio mensile sul pubblico individui 4+."}
{"id": "359173", "revid": "125795929", "url": "https://it.wikipedia.org/wiki?curid=359173", "title": "L'Europeo", "text": "L'Europeo \u00e8 stato un settimanale italiano d'attualit\u00e0, pubblicato dal 1945 al 1995. Dal 2001 ha conosciuto una nuova stagione editoriale, che si \u00e8 conclusa nel luglio 2013.\nStoria.\nFondato da Gianni Mazzocchi (editore) e Arrigo Benedetti (direttore), il primo numero del settimanale esce il 4 novembre 1945 con un editoriale di Bertrand Russell e una presentazione del direttore-fondatore Arrigo Benedetti. La foliazione iniziale \u00e8 di otto pagine in formato lenzuolo.\nLa redazione, che aveva sede a Milano in via Monte di Piet\u00e0 15, comprendeva nomi destinati a diventare famosi: Tommaso Besozzi, Oriana Fallaci, Vittorio Gorresio, Vittorio Zincone e Giorgio Bocca. La formula era innovativa: \u00abL'Europeo\u00bb era un quotidiano che usciva una volta alla settimana. Il formato lenzuolo (lo stesso dei quotidiani) consent\u00ec innovative soluzioni grafiche e un'impaginazione creativa e mobile. Dopo il successo riscontrato dalle vendite, entro il primo anno la foliazione raggiunse le sedici pagine.\nNel luglio 1950 Tommaso Besozzi firm\u00f2 un'inchiesta sulla morte di Salvatore Giuliano. Il pezzo, con il famoso titolo ideato da Emilio Radius, lanci\u00f2 definitivamente il settimanale nel panorama della stampa italiana. Arrigo Benedetti port\u00f2 nella redazione anche scrittori come Manlio Cancogni, Camilla Cederna e Ugo Stille (corrispondente da New York). Dal 24 giugno 1951 il periodico adott\u00f2 il procedimento di stampa a rotocalco.\nNel 1953 Mazzocchi cedette la testata ad Angelo Rizzoli e Giorgio De Fonseca. Dopo appena un anno Arrigo Benedetti si dimise da direttore. Il suo successore fu Michele Serra, a cui successe a sua volta Giorgio Fattori. Quest'ultimo chiam\u00f2 al giornale alcuni giovani talenti: Tommaso Giglio, Gianni Roghi, Lietta Tornabuoni e Gianluigi Melega.\nUn altro periodo d'oro del periodico coincise con la direzione di Tommaso Giglio (1966-76), durante la quale \"L'Europeo\" tocc\u00f2 le 230.000 copie alla settimana. In questo periodo scrissero per l'Europeo i pi\u00f9 importanti giornalisti italiani dell'epoca. Nel 1975 fu adottato un formato pi\u00f9 ridotto, seguendo una linea adottata dai maggiori settimanali d'attualit\u00e0. Alla fine degli anni settanta \u00abL'Europeo\u00bb conobbe un periodo di calo delle vendite. Per rilanciarlo, nel 1979 si decise di trasferire la redazione a Roma. Il 21 giugno di quell'anno il giornale usc\u00ec con una nuova veste grafica, un nuovo ordinamento delle sezioni e anche una nuova collocazione politica, filosocialista. I risultati non furono soddisfacenti, per cui l'anno successivo il giornale fu riportato a Milano. Fu chiamato alla direzione Lamberto Sechi, che aveva diretto per 14 anni \u00abPanorama\u00bb (1965-1979), portandolo a grandi livelli di diffusione. Sechi fren\u00f2 l'emorragia di vendite. Durante la sua direzione la testata fu accorciata in \u00abEuropeo\u00bb, togliendo l'articolo iniziale. Nel 1983 Sechi fu ringraziato e congedato. Dopo di lui, per\u00f2, il settimanale fatic\u00f2 a mantenere un soddisfacente livello di vendite.\nNella seconda met\u00e0 degli anni ottanta ricominci\u00f2 a perdere lettori. La rivista cess\u00f2 le pubblicazioni nel marzo 1995, con la vicedirezione di Daniele Protti. Il marchio rimase di propriet\u00e0 di RCS MediaGroup, che per garantire continuit\u00e0 alla testata, pubblic\u00f2 alcuni numeri monografici: il primo usc\u00ec il 20 febbraio 1997, intitolato \"Il fattore K\"; il secondo fu pubblicato quattro anni dopo (aprile 2001, \"Cinquant'anni di gialli\"). Avendo ottenuto un soddisfacente successo di vendite, l'editore decise di pubblicare numeri monografici ogni tre mesi. Un'autonoma redazione guidata da Daniele Protti riproponeva gli articoli storici della rivista, contestualizzandoli e legandoli ai fatti recenti. Nel 2003 la periodicit\u00e0 \u00e8 passata da mensile a bimestrale. Dal febbraio 2008 \"L'Europeo\" \u00e8 stato distribuito come mensile in abbinamento opzionale al \"Corriere della Sera\". Con il numero di luglio 2013 l'editore ha annunciato la sospensione definitiva delle pubblicazioni.\nL'Europeo Ciac.\nOltre al settimanale cartaceo, la redazione dell'Europeo fu impegnata nella realizzazione di un cinegiornale: \u00abL'Europeo Ciac\u00bb. I filmati erano realizzati dalla\nCompagnia Italiana Attualit\u00e0 Cinematografiche (C.I.A.C., diretta da Sandro Pallavicini e di propriet\u00e0 di Angelo Rizzoli) e i testi erano curati dai giornalisti del settimanale. \u00abL'Europeo Ciac\u00bb realizz\u00f2 116 filmati tra il 1956 e il 1958, che furono trasmessi nei cinema italiani.\nNel 1997 il fondo \u00e8 stato acquistato dall'Istituto Luce.\nDirettori de \"L'Europeo\".\n\"La fine di una direzione non coincide con l'inizio della successiva perch\u00e9 da un numero all'altro passano sette giorni.\"\n\"Nuova edizione\"\nFirme.\nTra le firme celebri del settimanale si ricordano:\nFotografi.\nTra i fotografi che hanno lavorato per il settimanale figurano:"}
{"id": "359174", "revid": "29035", "url": "https://it.wikipedia.org/wiki?curid=359174", "title": "Prospettiva Nevsky", "text": ""}
{"id": "359176", "revid": "2194936", "url": "https://it.wikipedia.org/wiki?curid=359176", "title": "Boutros Boutros-Ghali", "text": "Accademico ed ex vice ministro degli Esteri egiziano, Boutros Boutros-Ghali ha guidato le Nazioni Unite in un momento caratterizzato da varie crisi mondiali, tra cui la dissoluzione della Jugoslavia ed il genocidio del Ruanda. \u00c8 stato poi il primo segretario generale dell'Organizzazione internazionale della francofonia dal novembre 1997 al dicembre 2002.\nBiografia.\nFormazione ed istruzione.\nBoutros-Ghali nasce al Cairo il 14 novembre 1922 da un'abbiente famiglia cristiana copta (Boutros, o meglio Butros, in arabo vuol dire \"Pietro\") che aveva gi\u00e0 espresso un Primo ministro dell'Egitto, Butros Ghali Pasci\u00e0, assassinato nel 1910.\nBoutros-Ghali si \u00e8 laureato presso l'Universit\u00e0 del Cairo nel 1946. Ha conseguito un dottorato di ricerca in diritto internazionale presso l'Universit\u00e0 di Parigi e un diploma in relazioni internazionali a Sciences Po nel 1949. Dal 1949 al 1979 \u00e8 stato professore di diritto internazionale e relazioni internazionali presso l'Universit\u00e0 del Cairo. \u00c8 stato nominato presidente del Centro di studi politici e strategici nel 1975 e presidente della Societ\u00e0 africana di studi politici nel 1980. \u00c8 stato \"Fulbright Research Scholar\" presso la Columbia University nel 1954-1955, direttore del Centro di ricerca dell'Accademia del diritto internazionale dell'Aia nel 1963-1964, e \"visiting professor\" presso la Facolt\u00e0 di Giurisprudenza all'Universit\u00e0 di Parigi dal 1967 al 1968. \u00c8 stato anche rettore onorario dell'Istituto universitario di studi per la pace, un ramo dell'Universit\u00e0 Kyung Hee di Seul.\nCarriera politica.\nLa sua carriera politica si \u00e8 sviluppata durante la presidenza di Anwar Sadat. \u00c8 stato membro del Comitato centrale dell'Unione socialista araba dal 1974 al 1977. Ha servito come ministro di Stato (sottosegretario) per gli Affari Esteri dell'Egitto dal 1977 fino all'inizio del 1991. Poi \u00e8 stato Vice Ministro degli affari esteri per diversi mesi, prima di passare alle Nazioni Unite. Come ministro di Stato per gli Affari Esteri ha giocato un ruolo negli accordi di pace conclusi tra il presidente Sadat e il primo ministro israeliano Menachem Begin.\nSecondo la giornalista investigativa Linda Melvern, Boutros-Ghali avrebbe approvato un accordo segreto da 26 milioni di dollari per la vendita di armi al governo del Ruanda nel 1990, quando era ancora ministro degli Esteri egiziano. Le armi erano accumulate da parte del regime Hutu come parte dei \u2013 relativamente noti \u2013 preparativi a lungo termine per il successivo genocidio. Boutros-Ghali era in servizio come Segretario generale dell'ONU quando la mattanza ebbe luogo quattro anni dopo.\nCarriera all'ONU.\nEletto nel 1991 Segretario generale dell'ONU, la massima carica delle Nazioni Unite, il mandato di Boutros-Ghali \u00e8 rimasto segnato da controversie. Nel 1992 ha presentato il rapporto \"An Agenda for Peace\", una relazione su come l'ONU potesse rispondere a conflitti violenti. Tuttavia, Boutros-Ghali \u00e8 stato criticato per il fallimento delle Nazioni Unite nel caso del genocidio in Ruanda del 1994, che aveva causato oltre un milione di morti, e non \u00e8 apparso in grado di raccogliere il sostegno sufficiente alle Nazioni Unite per l'intervento nella lunga guerra civile angolana. Uno dei compiti pi\u00f9 difficili durante il suo mandato ha avuto a che fare con la crisi delle guerre jugoslave. La sua reputazione \u00e8 stata compromessa dalla grande controversia sulla scarsa efficacia delle Nazioni Unite e sul ruolo degli Stati Uniti nelle Nazioni Unite.\nAlcuni imprecisati somali ritengono inoltre che Boutros-Ghali sia stato responsabile di un'escalation della crisi in Somalia, intraprendendo una vendetta personale contro Mohammed Farah Aidid e il suo clan Habr Gidr, e favorendo i loro rivali, i Darod, del clan dell'ex dittatore Mohammed Siad Barre. Si ritiene inoltre che Boutros-Ghali abbia richiesto nel luglio 1993 l'attacco da parte di 12 elicotteri statunitensi contro una riunione di capi clan degli Habr Gidr, riuniti per discutere un'iniziativa di pace lanciata dal leader della Missione delle Nazioni Unite a Mogadiscio, l'ammiraglio statunitense in pensione Jonathan Howe. Si ritiene che la maggior parte degli anziani del clan fossero desiderosi di arrivare a una pace e tenere a freno le attivit\u00e0 provocatorie del loro capo, Mohammed Farrah Aidid, ma che dopo questo attacco contro la riunione il clan si sia risolto alla lotta contro gli statunitensi e le Nazioni Unite, portando alla battaglia di Mogadiscio del 3-4 ottobre 1993.\nNomina per un secondo mandato.\nNel 1996, dieci membri del Consiglio di Sicurezza, guidati dai membri africani Egitto, Guinea-Bissau e Botswana, hanno sponsorizzato una risoluzione che sosteneva Boutros-Ghali per un secondo mandato di cinque anni, fino al 2001. Tuttavia, gli Stati Uniti hanno posto il veto a un suo secondo mandato. Oltre agli Stati Uniti, anche il Regno Unito, la Corea del Sud, e l'Italia non hanno sponsorizzato la risoluzione, bench\u00e9 questi ultimi tre abbiano poi votato a sostegno di Boutros-Ghali, dopo che gli Stati Uniti avevano fermamente dichiarato la propria intenzione di porre il veto. Anche se non \u00e8 stato il primo candidato oggetto di veto (la Cina aveva posto il veto al terzo termine di Kurt Waldheim nel 1981 al fine di nominare un segretario generale originario del Terzo Mondo), Boutros-Ghali \u00e8 stato l'unico Segretario generale dell'ONU finora a non essere eletto per un secondo mandato. Gli succedette alle Nazioni Unite Kofi Annan.\nSecondo Richard A. Clarke, egli stesso partecip\u00f2 con Michael Sheehan, Madeleine Albright e James Rubin in quella che venne chiamata \"Operazione \"Orient Express\"\" per rimuovere Boutros-Ghali dal vertice dell'ONU. Clarke scrisse:\nRichard Holbrooke ha scritto che gli Stati Uniti si erano opposti a Boutros-Ghali a causa della riluttanza di quest'ultimo all'approvazione dei bombardamenti della NATO in Bosnia (cosa che Kofi Annan aveva invece sostenuto). Egli osserva che l'opposizione degli Stati Uniti al Segretario Generale \u00e8 stata espressa da tutti i loro alleati.\nIl biografo di Kofi Annan, Stanley Meisler, scrive che la riluttanza di Boutros Ghali a bombardare i serbi in Bosnia derivava dall'opposizione di francesi e inglesi alla tattica, in quanto i due paesi avevano fornito la maggior parte dei caschi blu e temevano che i serbi avrebbero operato ritorsioni contro i loro soldati. Meisler suggerisce invece che Bill Clinton ha cercato di porre il veto al secondo mandato di Boutros Ghali per aumentare la propria popolarit\u00e0, poich\u00e9 il senatore Bob Dole, che si presentava contro Clinton nel 1996, aveva ottenuto vari voti denunciando ripetutamente con veemenza Boutros-Ghali.\nNella sua autobiografia, Boutros-Ghali attribuisce il veto a una variet\u00e0 di fattori, tra cui la pressione politica legati alle elezioni presidenziali negli Stati Uniti d'America del 1996, l'attrito tra Stati Uniti e Nazioni Unite su questioni come la guerra in Bosnia e il genocidio ruandese, cos\u00ec come la tensione per le quote non pagate degli Stati Uniti alle Nazioni Unite.\nMassacro del Ruanda\n\"The Guardian\" rivel\u00f2 che \"l'allora Segretario generale dell'ONU, Boutros Boutros-Ghali, gioc\u00f2 un ruolo importante nella fornitura di armi al regime Hutu, il quale ha realizzato una campagna di genocidio contro i Tutsi in Ruanda nel 1994. Come ministro degli esteri in Egitto, Boutros-Ghali ha facilitato un affare di armi nel 1990, che era di $26 milioni (18 milioni di sterline) di bombe di mortaio, lanciarazzi, granate e munizioni, trasferite dal Cairo al Ruanda. Le armi furono utilizzate dagli Hutu in attacchi che hanno portato fino a 1.000.000 di morti\"[9].\nIncarichi successivi.\nDal 1997 al 2002, Boutros-Ghali \u00e8 stato segretario generale della Francofonia, l'organizzazione delle nazioni di lingua francese. Dal 2003 al 2006, ha servito come il presidente del consiglio di amministrazione del South Centre, un'organizzazione di ricerca intergovernativa dei paesi in via di sviluppo., \u00c8 stato Presidente del Curatorium Administrative Council presso l'Accademia del diritto internazionale dell'Aia. Nel 2003, Boutros-Ghali \u00e8 stato nominato direttore del Consiglio Nazionale Egiziano dei Diritti dell'Uomo, carica mantenuta fino al 2012.&lt;br&gt;\nDall'aprile 2007, Boutros-Ghali ha sostenuto la campagna per l'istituzione di un'Assemblea parlamentare delle Nazioni Unite ed \u00e8 stato uno dei firmatari iniziali del ricorso della campagna. In un messaggio alla campagna, ha sottolineato la necessit\u00e0 di stabilire la partecipazione democratica dei cittadini a livello globale.\nDal 2009 al 2015 ha anche partecipato come membro della giuria per il Premio per la prevenzione dei conflitti assegnato ogni anno dalla Fondazione Chirac.\n\u00c8 stato membro onorario dell'Association Internationale du Droit de la Mer (AssIDMer).\nMorte.\nBoutros Boutros-Ghali \u00e8 morto a 93 anni il 16 febbraio 2016 all'ospedale Al Salam di Giza. Dopo i funerali presieduti da Tawadros II \u00e8 stato sepolto presso la chiesa copta di San Pietro e Paolo a Il Cairo.\nOpere.\nCome segretario generale ONU, Boutros-Ghali ha scritto il rapporto \"An Agenda for Peace\". Ha anche pubblicato due libri di memorie:\nOnorificenze.\nOnorificenze straniere.\nNel 1998 ha ricevuto il \"Premio Internazionale Vittorino Colombo\", assegnatogli dalla Fondazione Vittorino Colombo."}
{"id": "359177", "revid": "2225", "url": "https://it.wikipedia.org/wiki?curid=359177", "title": "Luce Caponegro", "text": ""}
{"id": "359183", "revid": "30610", "url": "https://it.wikipedia.org/wiki?curid=359183", "title": "Brandon", "text": ""}
{"id": "359192", "revid": "287204", "url": "https://it.wikipedia.org/wiki?curid=359192", "title": "Mu Arae", "text": "Mu Arae (\u03bc Ara / \u03bc Arae), o Cervantes, \u00e8 una stella di colore giallo-arancio (classe spettrale G3), molto simile al nostro Sole. Si trova a 49,8 anni luce ed \u00e8 appena visibile ad occhio nudo (magnitudine apparente 5,1) dall'emisfero meridionale, nella costellazione dell'Altare. Si stima che abbia una massa pari al 108% di quella solare e che sia circa del 32% pi\u00f9 grande. Ha circa 1,7 volte la luminosit\u00e0 del Sole e si ritiene che sia pi\u00f9 antica, in lenta migrazione verso la fase di subgigante della sua evoluzione stellare. \u03bc Arae \u00e8 una stella ricca in metalli, anche pi\u00f9 del nostro Sole.\nSono stati scoperti almeno tre pianeti extrasolari orbitanti attorno a \u03bc Arae, includendo uno che gli scienziati ritengono essere il primo pianeta extrasolare roccioso scoperto attorno ad una stella della sequenza principale. \u00c8 stata recentemente ipotizzata la presenza di un quarto pianeta, che spiegherebbe alcune particolarit\u00e0 nella velocit\u00e0 radiale dell'astro.\nOsservazione.\nSi tratta di una stella situata nell'emisfero celeste australe. La sua posizione \u00e8 fortemente australe e ci\u00f2 comporta che la stella sia osservabile prevalentemente dall'emisfero sud, dove si presenta circumpolare anche da gran parte delle regioni temperate; dall'emisfero nord la sua visibilit\u00e0 \u00e8 invece limitata alle regioni temperate inferiori e alla fascia tropicale. La sua magnitudine pari a 5,1 fa s\u00ec che possa essere scorta solo con un cielo sufficientemente libero dagli effetti dell'inquinamento luminoso.\nIl periodo migliore per la sua osservazione nel cielo serale ricade nei mesi compresi fra maggio e settembre; nell'emisfero sud \u00e8 visibile anche per gran parte della primavera, grazie alla declinazione boreale della stella, mentre nell'emisfero sud pu\u00f2 essere osservata limitatamente durante i mesi estivi boreali.\nCaratteristiche della stella.\nSi ritiene che \u03bc Arae abbia una massa lievemente maggiore di quella del Sole (circa 1,10 masse solari). \u00c8 estremamente ricca di elementi pesanti, in particolar modo di ferro, ed ha una temperatura superficiale di circa 5800 K, dunque molto simile al Sole. La stella ha un raggio pi\u00f9 grande del 31,5% rispetto a quello solare e una luminosit\u00e0 del 75% maggiore.\nData la sua et\u00e0, stimata sulla base delle osservazioni in 6.410 milioni di anni, il livello di attivit\u00e0 nella sua cromosfera sarebbe in fase di declino.\nLa stella \u00e8 di classe spettrale G3 IV\u2013V; da ci\u00f2 si evince che ha un colore giallo, simile a quello del Sole, di classe G2 V. L'astro sarebbe in procinto di entrare nello stadio evolutivo di subgigante, poich\u00e9 l'idrogeno del nucleo inizia a scarseggiare; ci\u00f2 si riflette sulla sua incerta classe di luminosit\u00e0, tra IV (subgiganti) e V (nane di sequenza principale, come il Sole).\nSistema planetario.\nLa stella possiede un sistema planetario costituito da quattro pianeti. Si ritiene che due siano giganti gassosi, e che gli altri due siano dei pianeti terrestri (forse delle super Terre), oppure giganti gassosi di piccola massa, simili a Nettuno.\nScoperta.\nL'\u00e9quipe dell' \"Anglo-Australian Planet Search\" annunci\u00f2 nel 2001 la scoperta di un pianeta extrasolare attorno a \u03bc Arae, in concomitanza con quello di \u03b5 Reticuli. Il pianeta, denominato Mu Arae b, possiede un'orbita piuttosto eccentrica, che compie in 743 giorni. La scoperta \u00e8 stata effettuata mediante l'analisi delle variazioni nella velocit\u00e0 radiale della stella, dovute all'attrazione gravitazionale del pianeta; le misurazioni sono state condotte osservando l'effetto Doppler delle linee spettrali della stella.\nLe osservazioni successive rivelarono la presenza di un secondo oggetto nel sistema (Mu Arae c), avente un'orbita molto eccentrica completata dal corpo celeste in 8,5 anni. La sua scoperta fu pubblicata nel 2004.\nNello stesso anno fu scoperto, tramite lo spettrografo ad alta precisione \"High Accuracy Radial Velocity Planet Searcher\" (HARPS), un pianeta pi\u00f9 piccolo, posto molto pi\u00f9 vicino alla stella rispetto agli altri due, denominato Mu Arae d. Alla sua scoperta gli fu attribuita una massa pari ad Urano, il che lo rende il prototipo di una classe di pianeti denominati \"hot Neptune\" (dall'inglese \"Nettuni caldi\").\nNel 2006 due team, uno capitanato da Krzysztof Go\u017adziewski, l'altro da Francesco Pepe, presero in considerazione indipendentemente l'ipotesi che vi fosse un quarto pianeta, postulato per giustificare delle inspiegabili variazioni nella velocit\u00e0 radiale della stella. Chiamato Mu Arae e, si troverebbe a una distanza di circa una unit\u00e0 astronomica in un'orbita quasi circolare che completerebbe in circa 311 giorni.\nIl modello a quattro pianeti modifica alcuni parametri dei pianeti precedentemente scoperti, che si trovano ad avere cos\u00ec delle minori eccentricit\u00e0 orbitali. La scoperta del quarto pianeta rende Mu Arae il secondo sistema planetario extrasolare per numero di pianeti, dopo 55 Cancri.\nStruttura del sistema.\nIl sistema di Mu Arae consta di un pianeta pi\u00f9 interno, di massa paragonabile a Urano, con periodo di 9 giorni, e tre pianeti massicci, probabilmente giganti gassosi, disposti in orbite pi\u00f9 larghe, quasi circolari, in contrasto con la grande eccentricit\u00e0 osservata negli esopianeti a lungo periodo. Il pianeta interno sarebbe forse un pianeta ctonio, cio\u00e8 il nucleo di un gigante gassoso privato della sua atmosfera dalla forte radiazione stellare, oppure una super Terra, vale a dire un massiccio pianeta di tipo roccioso.\nI pianeti \"e\" e \"b\" sono posti abbastanza vicini, a una risonanza orbitale di 2:1, che fa s\u00ec che vadano incontro a reciproche interazioni. Pertanto gli astronomi convengono sul fatto che il sistema sia instabile; le simulazioni al computer suggeriscono addirittura che il sistema sar\u00e0 distrutto tra 78 milioni di anni, dunque un tempo relativamente breve rispetto all'et\u00e0 stimata del sistema.\nLe ricerche effettuate non hanno dimostrato se sia presente o meno un disco circumstellare simile alla cintura di Kuiper, ma, se dovesse possederla, sarebbe troppo debole per essere visualizzata con le attuali tecnologie.\nAbitabilit\u00e0.\nMu Arae b \u00e8 situato nella zona abitabile, ovvero in quella regione attorno alla stella in cui \u00e8 possibile che l'acqua sia allo stato liquido. \u00c8 possibile che qualche satellite abbastanza esteso o qualche asteroide troiano posto nell'orbita del gigante gassoso possa supportare la presenza di acqua in forma liquida. D'altra parte non \u00e8 chiaro se lune abbastanza massicce si possano formare attorno a un gigante gassoso, dato che sembra esistere un'apparente correlazione tra la massa del pianeta e il suo sistema di satelliti. Inoltre le misurazioni effettuate sul flusso ultravioletto della stella suggeriscono che un ipotetico troiano o satellite abitabile potrebbe non ricevere un'adeguata quantit\u00e0 di ultravioletti per la sintesi di biomolecole.\nMu Arae e, secondo le recenti stime, dovrebbe trovarsi in una regione in cui riceverebbe un irraggiamento ultravioletto simile a quello della Terra, anche se forse il calore \u00e8 un tantino eccessivo perch\u00e9 qualche satellite riesca a mantenere l'acqua in forma liquida.\nIl problema della nomenclatura planetaria.\nLe convenzioni adottate per quanto riguarda la nomenclatura dei pianeti extrasolari suggeriscono di denominare i pianeti con le lettere dell'alfabeto latino a partire dalla b e procedendo in base alla data di scoperta. Questo \u00e8 il sistema adottato dal gruppo di Go\u017adziewski, ed \u00e8 stato usato in questa voce per questioni di compatibilit\u00e0 con le designazioni utilizzate in precedenza per il modello a tre pianeti.\nDall'altra parte, il team di Pepe ha proposto una modifica del sistema designativo, in cui i pianeti sono designati in ordine di caratterizzazione. I parametri dei pianeti esterni risultavano alquanto forzati fino all'introduzione del modello quadriplanetario, che diede luogo a un cambiamento dei nomi dei pianeti del sistema di Mu Arae. Entrambe le nomenclature denominano \"b\" il pianeta che orbita in 670 giorni; il sistema di Pepe per\u00f2 designa \"c\" il pianeta che orbita in 9 giorni, \"d\" quello che orbita in 310 giorni ed \"e\" il pianeta pi\u00f9 esterno.\nLa questione su quale sia la nomenclatura pi\u00f9 corretta rester\u00e0 aperta fino ad un eventuale pronunciamento dell'Unione Astronomica Internazionale, che non ha stabilito peraltro norme precise sulla designazione degli esopianeti."}
{"id": "359216", "revid": "1060", "url": "https://it.wikipedia.org/wiki?curid=359216", "title": "Estrema Unzione", "text": ""}
{"id": "359223", "revid": "281901", "url": "https://it.wikipedia.org/wiki?curid=359223", "title": "Rondinella di mare", "text": ""}
{"id": "359236", "revid": "297059", "url": "https://it.wikipedia.org/wiki?curid=359236", "title": "Facies", "text": "Il termine facies, dal latino \"facies, faciei\" (aspetto, apparenza), descrive l'associazione di alcune caratteristiche fisiche, chimiche e o biologiche che permettono di differenziare e quindi distinguere un corpo roccioso da un altro.\nIl concetto \u00e8 stato introdotto dal geologo svizzero Amanz Gressly nel 1838 ed \u00e8 parte del suo importante apporto alla moderna stratigrafia.\nIl termine \"facies\", mutuato dall'originario ambito della stratigrafia, assume rilievo anche in archeologia, dov'\u00e8 utilizzato per la descrizione di oggetti facenti parte di un orizzonte omogeneo.\nDiscussione del termine.\nNella sua applicazione pratica odierna, il termine \"facies\" viene utilizzato in diversi ambiti di Scienze della Terra, valutando in funzione della natura della roccia in esame e degli scopi dello studio quali caratteristiche litologiche, \npaleontologiche e petrografiche di una roccia siano utili per definire univocamente una \"facies\", tali da poterla riconoscere in altre rocce simili ed al contempo renderla distinguibile dalle altre litologie.\nSpesso con questo termine ci si riferisce ad un litosoma con specifiche caratteristiche e associato ad una roccia ben determinata, che si \u00e8 formata sotto particolari condizioni, riflettendo il suo particolare ambiente di formazione. Questi tipi di \"facies\" sono a loro volta suddivisi in sottogruppi, sulla base di caratteristiche quali gli ambienti metamorfici o sedimentari di formazione e la composizione originale della roccia.\nDalla sua definizione iniziale, il concetto di \"facies\" \u00e8 stato in seguito esteso ad altri concetti geologici.\nFacies sedimentarie.\nLe \"facies\" sedimentarie sono generalmente definite a seconda delle strutture sedimentarie osservabili entro la roccia e/o della natura del sedimento in esame. Le \"facies\" basate su caratteri petrologici, come la grandezza dei granuli e la mineralogia, sono dette litofacies, mentre quelle distinte in base al loro contenuto di fossili si chiamano biofacies.\nCol tempo l'uso del termine facies, nella geologia sedimentaria si \u00e8 esteso fino a diventare un sinonimo di sedimento caratteristico di un preciso ambiente sedimentario. Cos\u00ec sovente l'espressione \"facies\" sedimentaria viene usata per indicare l'ambiente deposizionale di un sedimento, e sono definite facies per ogni tipo di sedimento di una data area o ambiente, quali ad esempio facies deltizie. \nLegge di Walther per le facies.\nLa legge di Walther, dal nome del geologo Johannes Walther, afferma che la successione verticale di facies sedimentarie riflette i cambiamenti laterali nell'ambiente deposizionale. Un esempio tipico di questa legge \u00e8 dato dalla successione stratigrafica verticale risultante dai sedimenti, che testimoniano la regressione o la trasgressione del mare rispetto al luogo sulla superficie terrestre in cui si sta analizzando la sequenza sedimentaria.\nFacies paleontologiche.\nLe associazioni di particolari fossili vengono utilizzate per definire particolari facies nelle rocce sedimentarie. L'analisi micropaleontologica di sezioni sottili permette di definire delle microfacies sulla base del loro contenuto fossilifero. \nParticolari sono le palinofacies, associazioni caratteristiche di microfossili organici, in particolare spore vegetali, molto utili soprattutto negli studi delle serie continentali e nella geologia dei depositi quaternari.\nFacies metamorfiche.\nLa sequenza di minerali che si sviluppano durante un progressivo metamorfismo definisce una serie di facies metamorfiche dipendenti dalla pressione e temperatura alla quale ha avuto luogo il metamorfismo; infatti si \u00e8 determinato che, nell'ambito di specifici campi di valore di temperatura e pressione, si formano associazioni tipiche di specifici minerali.\nFacies sismiche.\nDall'osservazione di sezioni sismiche a larga scala, le unit\u00e0 sismiche riconoscibili per particolari loro geometrie deposizionali o attributi sismici (quali ad esempio attenuazione del segnale, frequenze, velocit\u00e0 di intervallo) sono anche dette \"facies\" sismiche.\nElettrofacies.\nUna elettrofacies, (\"electrofacies\" nella terminologia anglosassone) \u00e8 definita dall'insieme dei responsi dei log che caratterizzano un determinato livello entro una successione sedimentaria, e permettono di distinguerlo rispetto ai livelli adiacenti. Le elettrofacies sono utilizzate prevalentemente nell'ambito della geologia del petrolio, per scopi di studio e caratterizzazione di giacimento. Per la definizione di elettrofacies vengono utilizzati strumenti di analisi statistica automatica, come la cluster analysis e la discriminant analysis.\nArcheologia.\nMutuato dalla stratigrafia geologica, il termine \"facies\" in senso archeologico (e specialmente in ambito paletnologico), vale come categoria descrittiva dell'insieme degli aspetti e delle caratteristiche di una classe di manufatti omogenei. \nAccompagnato dalla denominazione del gruppo di manufatti che identifica (\"facies\" di Fiorano, \"facies\" di Castelluccio, di Capo Graziano, di Pantalica, della \"ceramica impressa\", \"del bicchiere campaniforme\", ecc.), il termine sostituisce un uso troppo generico del concetto di \"cultura\" (che meglio esprime, invece, una categoria interpretativa)."}
{"id": "359251", "revid": "254059", "url": "https://it.wikipedia.org/wiki?curid=359251", "title": "Ludovico I di Saluzzo", "text": "Biografia.\nLudovico non govern\u00f2 subito lo stato, in quanto alla morte del padre aveva solo nove anni. Il fratello maggiore, illegittimo, Valerano di Saluzzo, mantenne la reggenza fino alla sua maggiore et\u00e0, dopo la quale Ludovico detenne il potere sullo stato per gran parte del secolo XV, portando al maggior splendore il marchesato.\nMantenne sempre ottimi rapporti con tutti i vicini, Savoia in primo luogo (ottenne la luogotenenza sul territorio del Ducato). Spos\u00f2 nel 1436 Isabella Paleologa (1419 \u2013 1475), figlia del marchese di Monferrato Gian Giacomo. Nel 1446 divenne luogotenente anche del Monferrato. Dal suo punto di vista neutrale in ogni circostanza, divenne l'arbitro ideale tra le contese veneziane, fiorentine e milanesi.\nQuando Genova, nel 1458, venne sottomessa a Carlo VII di Francia, Ludovico venne scelto come governatore della citt\u00e0, ma si rifiut\u00f2 e venne scelto reggente Giovanni di Calabria.\nLa morte di Ludovico nel 1475 pose fine al pi\u00f9 glorioso periodo della storia economica e politica di Saluzzo: al governo sal\u00ec il figlio Ludovico II ma le fortune del marchesato iniziarono presto a mutare.\nMatrimonio e discendenza.\nLudovico spos\u00f2 il 7 agosto 1435 Isabella Paleologa del Monferrato e di Savoia (1419-75), (figlia di Gian Giacomo di Monferrato e nipote di Teodoro II del Monferrato. Discendente dei re di Maiorca e di re Aragona) dalla quale ebbe nove figli:\nLudovico ebbe inoltre due figli illegittimi:"}
{"id": "359273", "revid": "986213", "url": "https://it.wikipedia.org/wiki?curid=359273", "title": "Ludovico II di Saluzzo", "text": "Biografia.\nFiglio del marchese Ludovico I di Saluzzo (1406 \u2013 1475) e di Isabella Paleologa (1427 \u2013 1470), figlia di Giangiacomo, marchese di Monferrato, mantenne il titolo di conte di Carmagnola fino al 1475, quando sal\u00ec al potere del marchesato.\nMarchese di Saluzzo.\nLa saggia politica paterna di equilibrio venne stravolta dalla sfortunata campagna militare contro Carlo I di Savoia del 1487: Saluzzo, dopo alterne vicende, che la portarono ad essere anche sottratta al suo marchese, inizi\u00f2 a decadere pericolosamente. Alla morte di Carlo I fu ripresa dal marchese Ludovico, ma gran parte della gloria passata era ormai perduta. \nQuando Carlo VIII di Francia scese in Italia, fu al suo seguito, aiutando il suo esercito nella battaglia di Fornovo. Luigi XII, poi, attacc\u00f2 e conquist\u00f2 Milano, Ludovico lo segu\u00ec impegnandosi anche nelle lotte contro gli spagnoli a Napoli. La disperata situazione economica lasciata dalle spese militari delle guerre del marchese Ludovico II pose fine ad ogni tentativo di ripresa economica.\nIl marchese mor\u00ec a Genova, a 66 anni, nel 1504: la reggenza dello Stato per il figlio Michele Antonio, minore d'et\u00e0, fu assunta dalla madre e seconda moglie di Ludovico, Margherita di Foix-Candale, donna energica e volitiva.\nIl monumento funebre.\nIl monumento funebre di Ludovico II si trova oggi all'interno della chiesa di San Giovanni a Saluzzo, commissionato dalla consorte Margherita nel 1504 e realizzato in marmo bianco di Paesana, intorno al 1508, dallo scultore lombardo Benedetto Briosco. Nella nicchia di fronte avrebbe dovuto trovarsi il feretro della marchesa che, per\u00f2, mor\u00ec e fu tumulata in Francia.\nA Ludovico II si deve anche la realizzazione della cattedrale di Saluzzo, in stile tardogotico piemontese. Fu anche il promotore della costruzione del primo traforo alpino, il buco di Viso, a 2880\u00a0m s.l.m., alle pendici del Monviso, per aprire una rotta commerciale sicura e duratura chiamata via del Sale con il Delfinato e la Provenza. Durante il suo regno la zecca di Carmagnola coni\u00f2 splendide monete con l'effigie sua e di Margherita, tuttora ricercate dai collezionisti.\nMatrimoni e discendenza.\nNel 1481 Ludovico spos\u00f2 Giovanna del Monferrato, che mor\u00ec nel 1490, figlia di Guglielmo VIII del Monferrato e nipote di Gastone IV di Foix e della regina Eleonora di Navarra, e dalla quale ebbe:\nNel 1492 Ludovico spos\u00f2 in seconde nozze Margherita di Foix-Candale, figlia di Jean de Foix, primo conte di Candale, e di Margaret de la Pole, nipote di William de la Pole, I duca di Suffolk e zia di Anna di Foix-Candale, regina di Boemia, dalla quale ebbe:"}
{"id": "359287", "revid": "119029365", "url": "https://it.wikipedia.org/wiki?curid=359287", "title": "Passante ferroviario", "text": "Il termine passante ferroviario definisce un tipo di collegamento ferroviario che ha lo scopo di razionalizzare l'attraversamento di un centro cittadino di dimensioni notevoli collegando nello stesso tempo le varie relazioni ferroviarie e metropolitane e le relative stazioni esistenti allo scopo di realizzare un servizio di tipo integrato. La locuzione \"passante ferroviario\" si sviluppa come contrazione dell'espressione pi\u00f9 lunga e completa di \"collegamento ferroviario passante\".\nQualora la necessit\u00e0 topografica dovesse solo essere quella di collegare due punti esterni ad un centro urbano o nodo ferroviario, viene preferito talvolta disegnare un tracciato che aggiri il centro stesso. In questo caso viene comunemente preferito il termine \"linea di cintura\". Interessante \u00e8 il caso di Mestre in cui la cosiddetta \"Linea dei Bivi\" viene riconosciuta sia come \"passante\", in quanto collega centri dell'hinterland, che come \"cintura\" in quanto aggira il centro di Mestre-Venezia.\nIn vari stati europei, tra cui l'Italia, ci si rese presto conto della necessit\u00e0 di collegare le varie stazioni di testa con binari \"passanti\" attraverso la citt\u00e0, a volte interrati, ma molto spesso in superficie e sopraelevati.\nL'infrastruttura in oggetto, quindi, nacque originariamente per sopperire alla mancanza di collegamento tra le stazioni terminali delle ferrovie private e pubbliche dei primi tempi che costruivano le proprie linee ferroviarie tenendone le stazioni tendenzialmente separate e distanti da quelle delle altre compagnie e societ\u00e0. Il tal modo venivano superati i notevoli disagi del trasferimento dei viaggiatori e delle merci che da una rete dovevano trasferirsi ad un'altra per proseguire il viaggio dato che tale infrastruttura consente di realizzare collegamenti in treno da un punto all'altro della citt\u00e0 senza pi\u00f9 la necessit\u00e0 di effettuare cambi."}
{"id": "359291", "revid": "633110", "url": "https://it.wikipedia.org/wiki?curid=359291", "title": "Armi da fuoco portatili impiegate nella seconda guerra mondiale", "text": "Questa \u00e8 una lista delle armi da fanteria impiegate dalle varie nazioni durante la Seconda guerra mondiale (1939-1945)\nPer quelle armi catturate dai tedeschi la nomenclatura era assegnata seguendo un particolare manuale per cui alla sigla dell'arma venivano posti di seguito un numero (progressivo) e una lettera minuscola tra parentesi che indicasse il paese di provenienza dell'arma.\nCommonwealth d'Australia.\nPistole\nFucili\nPistole mitragliatrici\nMitragliatrici\nArmi anticarro\nGranate\nRegno del Belgio.\nPistole\nFucili\nPistole mitragliatrici\nMitragliatrici\nStati Uniti del Brasile.\nPistole\nFucili\nPistole mitragliatrici\nMitragliatrici\nFucili a canna liscia\nBulgaria.\nPistole\nFucili\nPistole mitragliatrici\nMitragliatrici\nDominion del Canada.\nPistole\nSubmachine Guns\nFucili\nMitragliatrici\nFucili a canna liscia\nGranate\nPrima Repubblica Slovacca.\nPistole\nFucili\nMitragliatrici\nMortai\nRepubblica di Cina.\nPistole\nFucili\nPistole mitragliatrici\nFucili a canna liscia\nMitragliatrici\nArmi anticarro\nGranate\nCecoslovacchia.\nPistole\nFucili\nPistole mitragliatrici\nMitragliatrici\nStato Indipendente di Croazia.\nPistole\nFucili\nPistole mitragliatrici\nMitragliatrici\nMortai\nGranate\nArmi anticarro\nDanimarca.\nPistole\nFucili\nPistole mitragliatrici\nMitragliatrici\nGranate\nRepubblica di Finlandia.\nPistole\nFucili\nPistole mitragliatrici\nMitragliatrici\nArmi anticarro \nGranate\nTerza Repubblica di Francia.\nPistole\nFucili\nPistole mitragliatrici\nMitragliatrici\nGranate\nMortai\nTerzo Reich.\nPistole\nFucili\nPistole mitragliatrici\nMitragliatrici\nFucili d'assalto\nFucili a canna liscia\nArmi anticarro \nLanciafiamme\nGranate\nLanciagranate\nMortai\nRegno di Grecia.\nPistole\nFucili\nPistole mitragliatrici\nMitragliatrici\nMortai\nRegno di Ungheria.\nPistole\nFucili\nPistole mitragliatrici\nMitragliatrici\nArmi anticarro\nGranate\nRegno d'Italia.\nPistole\nFucili\nPistole mitragliatrici\nMitragliatrici\nMortai\nArmi anticarro\nGranate\nLanciafiamme\nImpero giapponese.\nPistole\nFucili\nPistole mitragliatrici\nMitragliatrici\nArmi anticarro\nGranate\nLanciafiamme\nLanciagranate\nRepubblica di Lituania.\nPistole\nPistole mitragliatrici\nFucili\nMitragliatrici\nRepubblica d'Estonia.\nPistole\nFucili\nPistole mitragliatrici\nMitragliatrici\nRepubblica di Lettonia.\nPistole\nFucili\nPistole mitragliatrici\nMitragliatrici\nGranducato di Lussemburgo.\nFucili\nMitragliatrici\nUnione Malese.\nPistole\nFucili\nPistole mitragliatrici\nMitragliatrici\nFucili a canna liscia\nArmi anticarro\nGranate\nMessico.\nPistole\nFucili\nPistole mitragliatrici\nMitragliatrici\nRepubblica Popolare Mongola.\nFucili\nPistole mitragliatrici\nMitragliatrici\nRegno dei Paesi Bassi.\nPistole\nFucili\nPistole mitragliatrici\nMitragliatrici\nArmi anticarro\nDominion della Nuova Zelanda.\nPistole\nFucili\nPistole mitragliatrici\nMitragliatrici\nArmi anticarro\nGranate\nRegno di Norvegia.\nPistole\nFucili\nPistole mitragliatrici\nMitragliatrici\nSeconda Repubblica di Polonia.\nPistole\nFucili\nPistole mitragliatrici\nMitragliatrici\nArmi anticarro\nGranate\nLanciagranate\nLanciafiamme\nMortai\nRegno di Romania.\nPistole\nFucili\nPistole mitragliatrici\nMitragliatrici\nUnione del Sudafrica.\nPistole\nFucili\nPistole mitragliatrici\nMitragliatrici\nArmi anticarro\nUnione Sovietica.\nPistole\nPistole mitragliatrici\nFucili\nArmi anticarro\nMitragliatrici\nArmi anticarro\nGranate\nLanciagranate\nLanciafiamme\nRegno di Svezia.\nPistole\nFucili\nPistole mitragliatrici\nMitragliatrici\nArmi anticarro\nRegno di Tailandia.\nPistole\nFucili\nPistole mitragliatrici\nMitragliatrici\nArmi anticarro\nGranate\nImpero britannico.\nPistole\nFucili\nPistole mitragliatrici\nMitragliatrici\nFucili a canna liscia\nArmi anticarro\nGranate\nMortai\nLanciafiamme\nStati Uniti d'America.\nPistole\nFucili\nPistole mitragliatrici\nMitragliatrici\nFucili a canna liscia\nArmi anticarro\nLanciafiamme\nGranate\nLanciagranate\nMortai\nRepubblica Socialista Federale di Jugoslavia.\nPistole\nFucili\nPistole mitragliatrici\nMitragliatrici\nGranate\nLanciafiamme\nArmi anticarro"}
{"id": "359300", "revid": "2199400", "url": "https://it.wikipedia.org/wiki?curid=359300", "title": "Rachel Bilson", "text": "\u00c8 nota per aver interpretato Summer Roberts nella serie televisiva \"The O.C.\", e Zoe Hart in \"Hart of Dixie\".\nBiografia.\nRachel \u00e8 nata a Los Angeles, California, da padre statunitense di origine ebraica, Danny Bilson (di professione scrittore, produttore cinematografico e regista), e da madre statunitense di origini italiane, Janice Stango (una terapeuta). Nel 1997 i genitori di Rachel si separarono e in seguito suo padre si risposa con l'attrice Heather Medway, con cui ha avuto due figlie, Hattie e Rosemary.\nDurante l'adolescenza Rachel ebbe un \"periodo autodistruttivo\". Quando aveva 14 anni, lei e un gruppo di amici furono coinvolti in un incidente, una collisione frontale con un'altra macchina. Rachel rimase in coma per alcuni giorni, conservando una cicatrice sopra l'occhio. A seguito dell'incidente, soffr\u00ec di emicrania e di perdite di memoria. L'attrice ha affermato che l'esperienza la cambi\u00f2, facendole capire che doveva fermarsi e non doveva mettersi pi\u00f9 nei guai.\nRachel si \u00e8 diplomata nel 1996 alla \"Walter Reed Middle School\" e nel 1999 alla \"Notre Dame High School\". Durante la permanenza alla Notre Dame High School, ha partecipato alle produzioni teatrali di Bye Bye Birdie, Once Upon a Mattress e \"The Crucible\". \u00c8 anche apparsa sul palcoscenico con Katharine McPhee diventata in seguito una finalista di \"American Idol\".\nVita privata.\nDal 2003 al 2006 ha avuto una relazione con la co-star di \"The O.C.\", Adam Brody. Dal 2007 ha una relazione con l'attore Hayden Christensen, conosciuto sul set di \"Jumper - Senza confini\". A met\u00e0 del 2010 si sono lasciati, rimettendosi insieme pochi mesi dopo. La loro figlia, chiamata Briar Rose, nasce il 29 ottobre 2014. Nel settembre 2017 la coppia annuncia la loro separazione.. Nel 2019 ha una breve relazione con l'attore Bill Hader.\nCarriera.\nDopo il liceo, Rachel si iscrive al \"Grossmont College\", a San Diego, ma dopo un anno lascia gli studi per dedicarsi alla carriera nel mondo dello spettacolo. Partecipa ad alcune pubblicit\u00e0, fino a quando nel 2003 debutta come attrice in alcuni episodi di serie come \"Buffy l'ammazzavampiri\" (nel ruolo di una delle Potenziali Cacciatrici) e \"8 semplici regole\".\nSempre nello stesso anno ottiene il ruolo di Summer Roberts nella serie televisiva \"The O.C.\", che debutta nell'agosto 2003. Inizialmente il personaggio di Summer Roberts doveva apparire solo in alcuni episodi, ma dato il successo riscontrato Rachel Bilson viene promossa come membro regolare del cast. La serie ottiene un enorme successo e permette ai suoi protagonisti di raggiungere la fama a livello internazionale. Rachel recita in \"The O.C.\" fino al 2007, anno in cui la serie viene cancellata, ed \u00e8 tra i pochi membri del cast ad aver preso parte a tutti i 92 episodi che compongono la serie.\nParallelamente al successo televisivo, Rachel Bilson intraprende anche una carriera cinematografica. Infatti nel 2006 debutta al cinema con un ruolo da protagonista in \"The Last Kiss\", versione americana de L'ultimo bacio di Gabriele Muccino. Nello stesso anno ottiene un ruolo in \"Jumper - Senza confini\", film con protagonista Hayden Christensen, che esce nei cinema nel 2008. Nel 2009 \u00e8 nel cast del film \"New York, I Love You\", film corale in cui recitano anche Shia LaBeouf, Natalie Portman, Hayden Christensen e Blake Lively. Nello stesso anno \u00e8 tra i protagonisti di un'altra commedia romantica dal titolo \"Waiting For Forever\".\nNel 2007 torna a recitare in televisione prendendo parte a due episodi della serie tv \"Chuck\", il cui creatore \u00e8 Josh Schwartz, gi\u00e0 creatore di \"The O.C\". Nel 2010 debutta nella quinta stagione della serie \"How I Met Your Mother\" nel ruolo di Cindy, il nuovo interesse amoroso del protagonista e coinquilina della misteriosa mamma del titolo; un personaggio ricorrente che continuer\u00e0 a ricoprire nel corso delle stagioni. Nel 2011 diventa protagonista della nuova serie televisiva creata da Josh Schwartz dal titolo \"Hart of Dixie\", in cui interpreta il ruolo di Zoe Hart. Nel 2012 appare nell'ultimo episodio della sesta stagione di \"Gossip Girl\".\nNel 2017 prende parte in cinque episodi della serie \"Nashville\". Nel 2018 \u00e8 protagonista insieme a Eddie Cibrian della serie \" Take Two\".\nDoppiatrici italiane.\nNelle versioni in lingua italiana dei suoi lavori, Rachel Bilson \u00e8 stata doppiata da:"}
{"id": "359303", "revid": "125279813", "url": "https://it.wikipedia.org/wiki?curid=359303", "title": "Pera (disambigua)", "text": ""}
{"id": "359336", "revid": "287204", "url": "https://it.wikipedia.org/wiki?curid=359336", "title": "Accademia di belle arti di Reggio Calabria", "text": "LAccademia di belle arti di Reggio Calabria, nota anche come Accademia dello Stretto, \u00e8 un'istituzione pubblica di rango universitario compresa nel comparto dell'alta formazione artistica, musicale e coreutica del MUR, con sede in via XXV Luglio 10 a Reggio Calabria, a poca distanza dal porto e dal lungomare Falcomat\u00e0.\nFondata nel 1967, l'accademia reggina \u00e8 la pi\u00f9 antica istituzione per le belle arti in Calabria.\nLa biblioteca Frangipane, munita di catalogazione informatizzata, vanta un patrimonio librario di 5.000 volumi, affiancata dall'emeroteca e dalla videoteca.\nStoria.\nL'Accademia di belle arti di Reggio Calabria, la prima in ordine di istituzione in Calabria e la terza nell'Italia meridionale dopo quelle di Napoli e di Palermo, ha inaugurato la propria attivit\u00e0 formativa nel 1967. Comprendeva inizialmente una scuola di pittura e una scuola di scultura, a completamento delle scuole d'arte della citt\u00e0.\nPubblicazioni.\nL'Accademia di Reggio pubblicava il giornale d'arte \"Brutium\", periodico fondato nel 1922 da Alfonso Frangipane."}
{"id": "359354", "revid": "599013", "url": "https://it.wikipedia.org/wiki?curid=359354", "title": "Aracnoide", "text": ""}
{"id": "359355", "revid": "44876", "url": "https://it.wikipedia.org/wiki?curid=359355", "title": "Serie C 1938-1939", "text": "La Serie C 1938-1939 fu la quarta edizione della terza serie della Divisione Nazionale.\nStagione.\nAvvenimenti.\nSeguendo quell'andazzo che aveva creato grossi problemi vent'anni prima nella massima serie, la FIGC cedette anche quest'anno alle pressioni delle piccole societ\u00e0 ed ingrand\u00ec sostanziosamente il torneo. La prima bozza prevedeva sei gironi da 16 squadre: le prime di ogni girone avrebbero disputato un girone finale in cui le prime quattro sarebbero state promosse in Serie B, mentre sarebbero retrocesse in Prima Divisione le ultime tre squadre di ogni girone. Il disegno finale comprese pi\u00f9 gironi, quindi pi\u00f9 piccoli e meno estesi, con ancora pi\u00f9 club. La serie C era ora formata da ben 104 squadre, di cui quattro neoretrocesse e ben trentatr\u00e9 neopromosse. Dato l'elefantiaco aumento del numero dei gironi, la vittoria di essi non garantiva pi\u00f9 automaticamente la promozione, ma solo il passaggio alla fase finale in cui erano concretamente in palio i posti per l'ascesa in Serie B.\nNei raggruppamenti settentrionali ebbero la meglio l', che risaliva di categoria dopo sette stagioni, e il , che concludeva dopo solo un anno di inferno in C un'esperienza che non ripeter\u00e0 per molti decenni. In particolare i lombardi avevano avuto la meglio sul solo grazie alla nuova regola del quoziente-reti, che in caso di pari merito premiava la squadra col miglior rapporto fra reti segnate e subite. Nei gironi centrali e meridionali, oltre al successo del , \u00e8 da segnalarsi l'incredibile promozione del (Infatti sconfigge clamorosamente al \"Littoriale\" di Bologna il ), squadra di un piccolo centro della provincia di Bologna che era appena salita dalle Divisioni regionali.\nLa F.I.G.C. a partire dalla stagione 1938-1939 decise di reintrodurre il quoziente reti gi\u00e0 sperimentato nella stagione 1925-26 (con pessimi risultati e troppi scandali di \"reti vendute\"). In caso di una o pi\u00f9 squadre a pari punti la classifica, anche in caso di eventuali spareggi (sia promozione che salvezza), la posizione in classifica sarebbe stata determinata del quoziente reti ovvero dal rapporto tra reti fatte e subite. Rimase in vigore fino alla stagione 1941-42.\nGirone A.\nClassifica finale.\n\"Fonti\".\nLegenda:\nRegolamento:\nNote:\nGirone B.\nAggiornamenti.\nUnione Sportiva Caratese, Parma Associazione Sportiva, Associazione Calcio Derthona e Mantova Sportiva sono state riammesse in Serie C.\nClassifica finale.\n\"Fonti\".\nLegenda:\nRegolamento:\nNote:\nGirone C.\nClassifica finale.\n\"Fonti\".\nLegenda:\nRegolamento:\nNote:\nGirone D.\nAggiornamenti.\nAssociazione Calcio Pinerolo e Polisportiva Valpolcevera sono state riammesse in Serie C.\nSquadre partecipanti.\nLa \"Centrale del Latte\" era una rappresentativa dell'omonimo stabilimento di Genova.\nClassifica finale.\n\"Fonti\".\nLegenda:\nRegolamento:\nNote:\nGirone E.\nAggiornamenti.\nL'Associazione Sportiva Forl\u00ec \u00e8 stata riammessa in Serie C.\nClassifica finale.\n\"Fonti\".\nLegenda:\nRegolamento:\nNote:\nGirone F.\nAggiornamenti.\nL'Unione Sportiva Cagliari \u00e8 stata riammessa in Serie C.\nClassifica finale.\n\"Fonti\".\nLegenda:\nRegolamento:\nNote:\nGirone G.\nSquadre partecipanti.\nLa Pro Calcio San Giorgio Fois era una societ\u00e0 sportiva di Cagliari.\nClassifica finale.\n\"Fonti\".\nLegenda:\nRegolamento:\nNote:\nGirone H.\nAggiornamenti.\nL'Associazione Sportiva Lecce (nel frattempo rinominata Associazione Calcistica Lecce) e l'Associazione Sportiva Cosenza sono state riammesse in Serie C.\nClassifica finale.\n\"Fonti\".\nLegenda:\nRegolamento:\nNote:\nFinali promozione.\nLe otto squadre ammesse ai gironi finali per la promozione in Serie B furono: Udinese, Reggiana, Brescia, Savona, Molinella, Maceratese, MATER e Catania. Il D.D.S. form\u00f2 due gironi composti da 4 squadre ciascuno uno per il Nord e uno per il Centrosud, e le prime due di ogni girone furono promosse in Serie B.\nGirone finale A.\nClassifica.\nLegenda:\nRegolamento:\nGirone finale B.\nClassifica.\nLegenda:\nRegolamento:\nCollegamenti esterni.\nSerie C - Girone H - 1938-1939 Miki &amp; Genny - Storia del Taranto"}
{"id": "359364", "revid": "44876", "url": "https://it.wikipedia.org/wiki?curid=359364", "title": "Serie C 1939-1940", "text": "La Serie C 1939-1940 fu la quinta edizione della terza serie della Divisione Nazionale.\nStagione.\nLa crescita del campionato non cess\u00f2 neanche quest'anno, portando le societ\u00e0 partecipanti addirittura a 122 unit\u00e0, tra cui quattro neoretrocesse ed un esercito di ventotto neopromosse.\nIl campionato ebbe un andamento abbastanza simile a quello precedente. Tutte le quattro finaliste perdenti della scorsa stagione, , , e il , trovarono le forze per qualificarsi alle finali per la promozione in Serie B. E al dunque un rimescolamento geografico deciso nei gironi finali premi\u00f2 le societ\u00e0 del nord a discapito di quelle meridionali che rimasero al palo. Le squadre che approdarono alla Serie B furono il , la Reggiana, il Savona e il Macerata che dopo la delusione della stagione precedente batt\u00e9 la pi\u00f9 quotata MATER; lo Spezia fu poi ammesso in serie cadetta al posto dell'escluso .\nGirone A.\nClassifica finale.\nLegenda:\nNote:\nGirone B.\nAggiornamenti.\nL'Associazione Calcio Crema \u00e8 stata riammessa in Serie C.\nClassifica finale.\nLegenda:\nNote:\nGirone C.\nAggiornamenti.\nL\u2019Associazione Calcio Cant\u00f9 \u00e8 stato riammesso in Serie C.\nClassifica finale.\n \nLegenda:\nNote:\nGirone D.\nClassifica finale.\n \nLegenda:\nNote:\nGirone E.\nAggiornamenti.\nAssociazione Calcio Carpi ed Ente Sportivo Francesco Baracca di Lugo sono stati riammessi in Serie C.\nClassifica finale.\n \nLegenda:\nNote:\nGirone F.\nClassifica finale.\nLegenda:\nNote:\nGirone G.\nAggiornamenti.\nLa Pro Calcio San Giorgio Fois ha rinunciato di disputare il campionato di Serie C.\nClassifica finale.\nLegenda:\nNote:\nGirone H.\nAggiornamenti.\nL'Unione Sportiva Palmese ha rinunciato di disputare il campionato di Serie C.\nClassifica finale.\nLegenda:\nNote:\nFinali.\nLe 8 squadre qualificate alle finali, Vicenza, Reggiana, Varese Sportiva, Savona, Spezia, Macerata, M.A.T.E.R. e Taranto, furono quest'anno sorteggiate casualmente in due gironi da quattro. Le prime due di ciascun girone furono promosse in Serie B. Complice il fallimento della societ\u00e0 cadetta del Palermo anche lo Spezia giunto a pari punti con la sua seconda venne poi promosso.\nGirone finale A.\nClassifica finale.\nLegenda:\nNote:\nGirone finale B.\nClassifica finale.\nLegenda:\nNote:"}
{"id": "359375", "revid": "27723", "url": "https://it.wikipedia.org/wiki?curid=359375", "title": "Superficie citerea", "text": ""}
{"id": "359376", "revid": "1226", "url": "https://it.wikipedia.org/wiki?curid=359376", "title": "Webradio", "text": ""}
{"id": "359377", "revid": "729019", "url": "https://it.wikipedia.org/wiki?curid=359377", "title": "Aracnoide (esogeologia)", "text": "In esogeologia un aracnoide \u00e8 un particolare tipo di formazione geologica, presumibilmente di origine vulcanica, sinora individuato solamente sulla superficie di Venere. Gli aracnoidi appaiono composti di ovali concentrici, circondati da un complesso sistema di fratture che si pu\u00f2 estendere anche per 200 km in direzione radiale e che giustifica l'etimologia del termine.\nLa maggior parte degli aracnoidi noti, elencati nel prosieguo dell'articolo, \u00e8 situata nell'emisfero nord del pianeta, all'interno di regioni pianeggianti interessate da meccanismi di compressione della crosta citerea. La maggior parte di queste strutture \u00e8 classificata, secondo la nomenclatura ufficiale proposta dall'UAI, come \"corona\", sebbene questo tipo di formazione geologica non sia generalmente caratterizzato dalla presenza di linee radiali. Similmente alle \"coronae\", tuttavia, si ritiene che gli aracnidi si originino dalla fuoriuscita di magma dall'interno di Venere; \u00e8 pertanto giustificata in linea di massima la loro classificazione come vulcani, ma \u00e8 possibile che aracnoidi di diverso tipo si siano formati secondo differenti processi.\nLe prime osservazioni di aracnoidi sono dovute alle sonde sovietiche Venera 15 e 16, nel 1983; la loro esistenza \u00e8 stata confermata nel 1990 dalla sonda statunitense Magellano.\nLista di aracnoidi.\nSegue un prospetto degli aracnoidi presenti sulla superficie di Venere cui \u00e8 stato attribuito un nome; complessivamente la superficie citerea presenta oltre 250 strutture di questo tipo."}
{"id": "359388", "revid": "125341508", "url": "https://it.wikipedia.org/wiki?curid=359388", "title": "Bonellide", "text": "ll bonellide \u00e8 un formato di pubblicazione impiegato per gli albi a fumetti prodotti nelle stesse forme e dimensioni di quelli pubblicati dalla Sergio Bonelli Editore, ovvero 16 x 21 centimetri di lato, brossurati, generalmente con una foliazione di 96 pagine. Il termine aveva inizialmente un'accezione negativa in quanto era usato per epigoni, prodotti da altri editori, delle serie di successo della Bonelli ma ha poi raggiunto una connotazione neutra, utile ad indicare un formato editoriale specifico.\nStoria.\nIl formato venne ideato nel 1952 dalla Bonelli per pubblicare la ristampa della \"Collana del Tex\" che era pubblicata invece nel caratteristico formato a strisce (16,5 X 8\u00a0cm) tipico del periodo nel quale in ogni pagina vi erano al massimo tre vignette. Il nuovo formato scelto per la ristampa era ottenuto rimontando tre strisce per tavola; l'iniziativa ebbe successo tanto che l'editore avvi\u00f2 una seconda ristampa nel 1958 con le stesse caratteristiche che, nel 1968, sostituir\u00e0 la collana a strisce originaria nella pubblicazione delle storie inedite e, inoltre, il nuovo formato venne impiegato anche per le altre testate dell'editore il quale abbandon\u00f2 definitivamente l'uso del formato a strisce.\nNei primi anni novanta, in particolare in seguito al successo di un'altra serie della Bonelli, \"Dylan Dog\", il formato venne impiegato anche da altri editori per serie che si ispiravano a questo personaggio e che ebbero spesso vita breve come, ad esempio, Dick Drago, Gordon Link o Elton Cop. Successivamente il formato venne impiegato anche per serie di altri editori che non furono epigoni di Dylan Dog e che ebbero, in alcuni casi, un certo successo come \"Lazarus Ledd\" o \"John Doe.\" C'\u00e8 anche il caso di serie di produzione straniera che nell'edizione originale avevano un formato diverso ma che in Italia sono state pubblicate nel formato bonellide come, ad esempio, \"Dago\"."}
{"id": "359390", "revid": "552788", "url": "https://it.wikipedia.org/wiki?curid=359390", "title": "ReWire", "text": "ReWire \u00e8 un protocollo software, sviluppato in congiunzione da Propellerhead e Steinberg, che permette controllo remoto e trasferimento diretto di dati audio tra programmi di modifica digitale dell'audio e simili. Originalmente apparso nel sintetizzatore audio software ReBirth nel 1998, il protocollo \u00e8 evoluto sino a diventare uno standard industriale.\nReWire \u00e8 supportato da tutti i principali sequencer (Cubase, Pro Tools, Nuendo, Logic Pro, Ableton Live, Samplitude...)\nIn poche parole si tratta di un sistema che permette di trasferire dati audio in diretta senza perdita di qualit\u00e0 e senza bisogno di connessioni fisiche (cavi) tra i vari programmi.\nAttualmente usato nelle applicazioni audio sotto Mac OS e Microsoft Windows, ReWire permette il trasferimento simultaneo di 256 tracce audio di risoluzione arbitraria e 4080 canali di dati MIDI. Questo consente, ad esempio, il trasferimento diretto dell'output di un sintetizzatore a un programma di editing audio, senza bisogno di file intermedi o simili. \u00c8 possibile anche impartire comandi remoti, ad esempio quelli per iniziare la registrazione o fermarla. Il protocollo \u00e8 dato in licenza solo ai produttori di software commerciale, ma \u00e8 gratis."}
{"id": "359392", "revid": "21371", "url": "https://it.wikipedia.org/wiki?curid=359392", "title": "C\u00edcero Joao de C\u00e9zare", "text": ""}
{"id": "359395", "revid": "1305772", "url": "https://it.wikipedia.org/wiki?curid=359395", "title": "Alla Nazimova", "text": " \nNata da una famiglia ebraica ucraina, negli anni dieci e venti fu una delle pi\u00f9 celebri dive di Broadway e di Hollywood.\nBiografia.\nAlla Nazimova fu una dei tre figli di Jakov Leventon e Sonja Horowitz. La famiglia, ebrea, visse a Jalta, in Crimea, ai tempi una regione dell'Impero Russo. I conflitti in famiglia tra i genitori si ripercossero sulla giovane attrice e dopo la separazione dei genitori, ebbe la propria educazione divisa tra collegio e la casa di parenti, trascorrendo diversi anni in Svizzera. Lo stress emotivo cui fu sottoposta, la port\u00f2 a vivere la ribellione contro l'autorit\u00e0 come un modo per guadagnare l'attenzione degli altri.\nBambina precoce, suonava il violino all'et\u00e0 di sette anni. Raggiunta la pubert\u00e0, inizio a coltivare i propri interessi nel teatro ed inizi\u00f2 a prendere lezioni di recitazione presso l\"'Accademia di Recitazione\" a Mosca prima di iscriversi alla \"Scuola di Arte Teatrale\" di Stanislavskij col nome d'arte di \"Alla Nazimova\". Nel 1899 spos\u00f2 l'attore Sergej Golovin, ma il matrimonio fall\u00ec poco dopo.\nCarriera.\nLa carriera teatrale della Nazimova sbocci\u00f2 rapida e gi\u00e0 nel 1903 era una delle attrici pi\u00f9 note a Mosca e San Pietroburgo. Gir\u00f2 l'Europa, incluse Londra e Berlino, con il presunto amante Pavel Orlenev, attore e produttore. Nel 1905 i due si trasferirono a New York e fondarono una scuola teatrale in russo a Lower East Side. L'impresa non fu un successo e Orlenev ritorn\u00f2 in Russia mentre la Nazimova rimase a New York.\nFu scritturata dal produttore statunitense Henry Miller e il suo debutto a Broadway nel 1906 fu un successo per la critica e il pubblico. Divenne rapidamente molto popolare (un teatro prese il suo nome) e rimase per anni una delle principali stelle di Broadway, recitando spesso commedie di Ibsen (grande successo ottenne la sua interpretazione di Nora in \"Casa di bambola\") e \u010cechov.\nNel 1916, fece il suo debutto nel cinema muto. Il film era \"War Brides\", adattamento cinematografico di una commedia che Nazimova aveva portato con successo sul palcoscenico. La sua performance venne fortemente acclamata e l'attrice si fece notare da Lewis J. Selznick. Ottenne cos\u00ec un vantaggioso contratto dalla Metro-Goldwyn-Mayer. A partire dal 1918, oltre a prendervi parte, cominci\u00f2 ad interessarsi anche alla sceneggiatura e alla produzione dei propri film. Negli adattamenti delle opere di scrittori e drammaturghi come Alexandre Dumas ed Henrik Ibsen, svilupp\u00f2 personali tecniche cinematografiche, che erano considerate audaci per i tempi. I suoi \"La signora delle camelie\" (1921) e \"Casa di bambola\" (1922) incontrarono il gradimento del pubblico, cosa che le permise di guadagnare considerevoli quantit\u00e0 di denaro.\nIl suo tentativo di adattare per lo schermo l'audace opera teatrale di Oscar Wilde, \"Salom\u00e8\", fall\u00ec. Il film, uscito nel 1923, fu un disastro. Nel 1925 non pot\u00e9 pi\u00f9 permettersi di girare altri film poich\u00e9 i suoi finanziatori ritirarono il proprio supporto. Con poche scelte innanzi a s\u00e9, smise di girare film, e torn\u00f2 alle scene di Broadway. Negli anni trenta viaggi\u00f2 per il mondo, soggiornando spesso a Parigi. Torn\u00f2 sullo schermo nei primi anni quaranta come caratterista in alcuni film - come \"Sangue e arena\" (1941) e \"Da quando te ne andasti\" (1944) - presumibilmente perch\u00e9 bisognosa di denaro.\nSopravvissuta a un tumore al seno, la Nazimova mor\u00ec di trombosi all'et\u00e0 di 66 anni il 13 luglio 1945 a Los Angeles e fu sepolta nel Forest Lawn Memorial Park di Glendale.\nVita privata.\nAlla Nazimova era lesbica e non ne fece mai un mistero. Verso la fine degli anni dieci compr\u00f2 un grande casa sul Sunset Boulevard ad Hollywood, conosciuta come \"Il Giardino di Allah\", in cui dava stravaganti feste a base di alcol, droga e sesso, destinate quasi esclusivamente a donne, tra cui molte note attrici del tempo. Lo Studio per cui lavorava dovette mettere a tacere le voci sulla sua omosessualit\u00e0 e i legami con altre donne della Hollywood del tempo, come quello con la scrittrice Mercedes de Acosta e, secondo le voci che correvano, di un rapporto instabile e fugace con l'attrice Eva Le Gallienne, verso la quale si dice che la Nazimova fosse estremamente gelosa e possessiva.\nA quei tempi (tra il 1917 ed il 1921), la Nazimova esercit\u00f2 una notevole influenza a Hollywood. Era molto generosa nei confronti di giovani attrici nelle quali scorgesse talento; di alcune di loro fu anche l'amante. Aiut\u00f2 l'inizio delle carriere delle mogli di Rodolfo Valentino, l'attrice Jean Acker e la scenografa Natacha Rambova; fu certamente l'amante della Acker e probabilmente anche della Rambova. Fu molto impressionata dalle capacit\u00e0 di scenografa della Rambova, tanto da assegnarle le innovative scenografie dei film \"La signora delle camelie\" (1921), interpretato insieme a un Valentino quasi agli esordi e \"Salom\u00e8\" (1923).\nAiut\u00f2 il lancio della carriera di una giovane Patsy Ruth Miller dopo averla conosciuta ad una festa ad Hollywood. La Nazimova fu amica dell'attrice June Marlowe, che successivamente present\u00f2 al produttore e regista Lloyd Hamilton. Aiut\u00f2 infine gli esordi della giovane attrice Tallulah Bankhead, dopo una breve relazione con lei. Nel 1920 la Nazimova fu poi accusata da Charlie Chaplin di essere l'amante della ex-moglie Mildred Harris, dopo il loro divorzio. La Nazimova non ebbe per\u00f2 relazioni solo con nuovi talenti. Ebbe infatti anche una breve relazione con l'affermata attrice Maude Adams, che secondo i pettegolezzi avrebbe interrotto la relazione a causa dei gusti sessuali estremi della partner.\nSebbene fosse principalmente lesbica, la Nazimova ebbe relazioni anche con uomini, tra i quali il cameraman Paul Ivano, conosciuto soprattutto per i suoi lavori con Erich von Stroheim. Inoltre, per coprire la sua controversa sessualit\u00e0, per pi\u00f9 di un decennio lo Studio sparse la voce che la Nazimova convivesse con Charles Bryant, un attore notoriamente omosessuale cui fece firmare la regia di \"Salom\u00e8\". Nonostante tali controversie, nel 1921, l'amica Edith Luckett e suo marito, l'ultra-conservatore Loyal Davis, chiesero alla Nazimova di essere la madrina della futura first lady Nancy Reagan, figlia di una precedente relazione della Luckett.\nNazimova nella cultura di massa.\nIl personaggio di Alla Nazimova appare in diversi film, soprattutto in quelli biografici sulla vita di Rodolfo Valentino. Il pi\u00f9 noto di questi film \u00e8 \"Valentino\", diretto nel 1977 da Ken Russell, che ha come protagonista il grande ballerino Rudol'f Nureev. Il ruolo di Nazimova fu affidato all'attrice e ballerina francese Leslie Caron. Nel 2013 viene prodotto dalla Mediaset \"Rodolfo Valentino - La leggenda\", film nel quale il ruolo dell'attrice hollywoodiana \u00e8 interpretato da Giuliana De Sio.\nRiconoscimenti.\nIl contributo di Nazimova all'industria cinematografica \u00e8 stato riconosciuto con una stella nella \"Hollywood Walk of Fame\" di Los Angeles."}
{"id": "359401", "revid": "1860334", "url": "https://it.wikipedia.org/wiki?curid=359401", "title": "Parabasi", "text": "La parabasi () era uno dei vari momenti della commedia attica antica. \nIn questa il poeta era uso esporre il proprio pensiero e le proprie considerazioni (generalmente politiche) per mezzo di un personaggio della commedia o, pi\u00f9 spesso, del coro. Infatti, ad un certo punto della \"performance\", l'attore andava verso le prime file del teatro, dove solitamente sedevano i personaggi politici e illustri, e incominciava a scherzare su di loro e a far loro delle domande \"calde\": ci\u00f2 avveniva senza l'ausilio della maschera, che veniva appositamente tolta per la parabasi, rendendo riconoscibile l'attore.\nTutto ci\u00f2 poteva accadere solamente perch\u00e9, essendo la politica gestita dalle singole poleis, c'era pi\u00f9 confidenza. Quando invece la politica fu gestita a livelli pi\u00f9 alti, tale pratica scomparve. Prova ne sia che la parabasi \u00e8 presente in Aristofane, vissuto nell'et\u00e0 della polis, ma non in Menandro, commediografo dell'ellenismo."}
{"id": "359404", "revid": "1812835", "url": "https://it.wikipedia.org/wiki?curid=359404", "title": "Legge di Stefan-Boltzmann", "text": "La legge di Stefan-Boltzmann, chiamata anche legge di Boltzmann o legge di Stefan, dai due fisici austriaci Ludwig Boltzmann e Josef Stefan, stabilisce che l'emittanza di un corpo nero \u00e8 proporzionale alla quarta potenza della sua temperatura assoluta (espressa in kelvin):\ndove:\nLa legge, in questo enunciato, \u00e8 valida solo per corpi neri ideali.\nLa legge fu scoperta sperimentalmente da Stefan nel 1879 e spiegata teoricamente per la prima volta da Boltzmann nel 1884. Nella trattazione contemporanea \u00e8 ricondotta alla legge di Planck, di cui costituisce un integrale. Questo legame permette di ricondurre la costante di Stefan-Boltzmann alle costanti fisiche fondamentali:\nPer la dimostrazione e la spiegazione dei termini si rimanda al paragrafo derivazione quantistica.\nDerivazione termodinamica.\nLa legge pu\u00f2 essere dedotta a partire da considerazioni di natura termodinamica, senza poter accedere per\u00f2 ad alcuna informazione per il valore della costante di Stefan-Boltzmann. Sono note le relazioni:\ndove:\nQuindi dalla relazione fondamentale dell'energia interna si ha, integrando sul volume a temperatura costante:\nper le relazioni di Maxwell ci\u00f2 equivale a:\ndove nell'ultima equazione si sono sostituite le relazioni note all'inizio. Integrando l'equazione differenziale si ottiene:\nessendo formula_4 una costante d'integrazione, incorporata a quattro volte l'inverso di formula_9 nel valore di sigma, che veniva ricavata sperimentalmente.\nDerivazione quantistica.\nOgni corpo a una qualsiasi temperatura emette radiazione elettromagnetica; la quantit\u00e0 e la qualit\u00e0 di radiazione emessa dipende dalla temperatura del corpo e secondariamente dalle sue caratteristiche:\ndove:\nQuest'ultima distribuzione dell'energia in funzione delle frequenze non era stata ancora scoperta, solo successivamente Rayleigh e Jeans e pi\u00f9 tardi Planck la dedussero quantitativamente. Segue la legge di Planck per la radianza spettrale:\nformula_26\ndove:\nviene integrata su tutto il dominio di lunghezza d'onda:\nformula_33\nsi ottiene che la costante di Stefan-Boltzmann definita classicamente si pu\u00f2 riesprimere come:\nCorpo radiante reale.\nOvviamente il \"corpo nero\" \u00e8 un'idealizzazione e i corpi, anche i pi\u00f9 neri, non lo sono mai completamente. Per essere pi\u00f9 precisi in fisica per corpo nero si intende un corpo che assorbe tutta la radiazione elettromagnetica incidente; al contrario un corpo di un certo colore (diverso da nero) non lo \u00e8 perch\u00e9 riflette parte della luce che lo colpisce. I \"corpi bianchi\" infatti riflettono buona parte della radiazione che li colpisce ma ne assorbono sempre una parte. Le caratteristiche di un corpo in emissione sono duali delle caratteristiche in assorbimento: un corpo nero, assorbitore ideale, \u00e8 anche emettitore ideale. Nell'applicazione a corpi reali della legge di Stefan-Boltzmann si moltiplica la costante \u03c3 per l'emissivit\u00e0 \u03b5, che dipende dalla superficie del corpo preso in considerazione oltre che dalla sua temperatura ed \u00e8 compresa fra 0 (per i corpi \"idealmente bianchi\") e 1 (per i corpi \"idealmente neri\"). Per cui per i corpi reali (chiamati anche \"corpi grigi\") si ha:"}
{"id": "359407", "revid": "2216896", "url": "https://it.wikipedia.org/wiki?curid=359407", "title": "Cattedrale di San Cataldo", "text": "La cattedrale di San Cataldo (o duomo di San Cataldo) \u00e8 la cattedrale di Taranto, inizialmente dedicata a Santa Maria Maddalena poi a San Cataldo Vescovo. \nAl Fago risale la proposta di riconoscere nel succorpo i resti della chiesa paleocristiana dedicata a Santa Maria, della cui esistenza nel VII secolo faceva fede una lettera di Papa Gregorio. Quella stessa chiesa che, secondo la \"Historia\" di Berlengerio (pubblicata dai Bollandisti nel 1680) e l'Ufficio \"paene collapsa\", sarebbe stata abbattuta dal vescovo Dragone in un momento variamente fissato al 1050 o 1070 o 1071, per essere sostituita da una nuova e pi\u00f9 degna chiesa cattedrale. \nAlcuni studiosi (tra cui Pina Belli D'Elia) ritengono che in principio questa chiesa fosse un Santuario, curato dai monaci, dedicato a San Cataldo e non la cattedrale, non per altro perch\u00e9 il monaco Marinus ha trascritto il testo del \"Sermo\" al quale affidava la memoria dei miracoli di San Cataldo per edificare i suoi confratelli. \nQuindi si ritiene che la primitiva cattedrale paleocristiana, attestata almeno dal VII secolo, doveva essere posta fuori le mura e verosimilmente la sua collocazione potrebbe essere nell'area dove adesso si trova la Chiesa del Carmine, dove attualmente \u00e8 conservato un pezzo di colonna sulla quale San Pietro avrebbe celebrato il Santo Sacrificio. \nStoria.\nFu costruita per opera dei bizantini nella seconda met\u00e0 del X secolo durante i lavori di ricostruzione della citt\u00e0 voluti dall'imperatore Niceforo II Foca, in seguito al saccheggio della citt\u00e0 ad opera dei Saraceni, avvenuto nel 927, quando i musulmani distrussero definitivamente quanto rimaneva dell'antica citt\u00e0 greco-romana. \nNel 967, dopo quarant'anni, l'imperatore bizantino, considerato il secondo fondatore di Taranto, si interess\u00f2 alla citt\u00e0 e decise di ricostruirla, edificando l'odierno Borgo Antico, a partire proprio dalla costruzione della cattedrale; in questa operazione sparirono gli ultimi resti della citt\u00e0 antica e dell'acropoli. La cattedrale e la sua cripta vennero, infatti, costruite con materiali di spoglio ottenuti dalle precedenti costruzioni, tipicamente greche e romane. Si noti, infatti, come le colonne presenti nella cattedrale siano diverse tra loro, realizzate con rocchi di varie misure e di materiali diversi.\nNegli ultimi anni dell'XI secolo l'impianto bizantino venne rimaneggiato e si costru\u00ec l'attuale cattedrale a pianta basilicale, in epoca normanna. Tuttavia la vecchia costruzione non fu sostituita del tutto: il braccio longitudinale, ampliato e ribassato, incorpor\u00f2 la navata centrale con la profonda abside della chiesa bizantina, rimasta inalterata; l'altare \u00e8 posto sotto la cupola e la vecchia navata divenne il transetto, tagliato poi dalle navate laterali, lasciando in vista una serie di colonnine che decoravano l'antica costruzione. Nel 1713 fu aggiunta la facciata barocca, opera dell'architetto leccese Mauro Manieri. \nNell'ottobre 1964 papa Paolo VI l'ha elevata alla dignit\u00e0 di basilica minore.\nFacciata ed esterno.\nI muri esterni, di stile semplice, sono decorati da una serie di archetti a specchiature, all'interno dei quali si disponevano conci bicolori che creano figure geometriche.\nLa facciata antica doveva presentare simili forme. Qui si dovevano aprire probabilmente tre portali, in stile romanico. Altri due portali si aprivano lungo le pareti laterali.\nL'attuale facciata settecentesca \u00e8 tagliata orizzontalmente da un architrave spezzato di stile barocco. Sui tronconi sono adagiati due angeli che guardano il rettangolo del finestrone centrale sul quale campeggia la statua in pietra di san Cataldo. In basso si apre l'ampio portale sulla cui trabeazione \u00e8 incastonato lo stemma dell'arcivescovo Gian Battista Stella.\nSulle due fasce laterali suddivise in campi rettangolari si trovano quattro nicchie contenenti le statue di san Pietro apostolo e san Marco poste in basso ai lati del portale, e di san Rocco e sant'Irene in quelle superiori. Le nicchie sono sormontate da medaglioni culminanti a conchiglia. Il finestrone \u00e8 contornato da ornamentazioni floreali e affiancato da due colonne tortili. Due angioletti adoranti fiancheggiano la statua di san Cataldo che sormonta il finestrone. Sull'architrave del grande portale \u00e8 scolpito lo stemma dell'arcivescovo Stella che promosse la realizzazione dell'opera.\nNel XII secolo fu innalzato il campanile normanno e in seguito dal terremoto del 1456 fu necessario demolire la parte sommitale perch\u00e9 pericolante. Successivamente con i restauri dello Schettini nel 1952 fu completamente demolito e sostituito con l'attuale.\nInterno.\nLa cattedrale misura 84 metri di lunghezza e 24 larghezza, ha una navata centrale, due laterali e un transetto a una navata.\nLe tre navate sono divise da una duplice serie di otto colonne sormontate da capitelli di diversa fattura, alcuni dei quali di reimpiego da edifici antichi non pi\u00f9 in uso. Le pareti interne, sia quelle della cripta sia quelle della chiesa, furono arricchite di stucchi e affreschi, oggi quasi scomparsi.\nNel XIII secolo le navate laterali furono dotate di altari e cappelle gentilizie, abbattute e ricostruite pi\u00f9 volte.\nLa pi\u00f9 antica era certamente quella dedicata a sant'Agnese, che sorgeva attigua al braccio sud del transetto, successivamente divenuta l'attuale cappella del Sacramento.\nAlla sinistra dell'ingresso \u00e8 ancora integra la cappella dedicata a san Giacomo, costruita per opera di Giacomo Protontino nel 1568 con l'altare di san Lorenzo, successivamente dedicata alle Anime del Purgatorio; la nuova denominazione fu assunta in seguito all'acquisizione della cappella da parte della Confraternita del Santissimo Crocifisso e Purgatorio, che vi ebbe sede fino a qualche anno fa.\nNel vano attiguo sorgeva la cappella di santa Marta eretta nel 1432 da Angelo de Budaliciis. La tradizione vuole che qui vi fosse la cappella di San Giovanni in Galilea, nella quale furono rinvenute le spoglie successivamente identificate con quelle di San Cataldo. Nel 1600 fu destinato abattistero e ancora oggi vi si trova il fonte battesimale della pi\u00f9 antica chiesa bizantina: un unico blocco di marmo rotondo e concavo, sormontato da un baldacchino retto da quattro colonne poligonali su cui poggiano le travi che reggono il cupolino centrale.\nNella zona antistante la facciata romanica, corrispondente all'attuale pronao, furono accolte le tombe dei personaggi pi\u00f9 illustri della citt\u00e0. La struttura \u00e8 pianta rettangolare, coperta da una volta piana, successivamente inglobata nella cattedrale e all'esterno della quale si erge l'attuale facciata barocca.\nSulla parete sinistra del pronao vi \u00e8 una tela raffigurante l'ingresso di san Cataldo nella citt\u00e0 di Taranto. L'opera fu realizzata da Giovanni Stefano Caramia su commissione di monsignor Sarria, nel 1675. Sulla parte destra, invece, si presenta un'altra tela, dipinta da Michele Lenti da Gallipoli e risalente al 1773, in cui il santo patrono \u00e8 rappresentato nell'atto di resuscitare un morto.\nLe navate laterali sono ricoperte da un soffitto a capriate, mentre la navata centrale \u00e8 adornata da un soffitto a cassettoni detto il \"cielo d'oro della Cattedrale\". Il soffitto originario venne distrutto da un incendio nella notte di natale del 1635. Quello odierno, in noce, venne iniziato dall'arcivescovo cardinale Egidio Albornoz e completato dall'arcivescovo Caracciolo; nel 1713 l'arcivescovo Giovanni Battista Stella lo fece indorare a fuoco. \u00c8 composto da quarantotto riquadri tra i quali vi sono incastonate due statue lignee raffiguranti san Cataldo e Maria Immacolata.\nL'altare maggiore \u00e8 sormontato da un ciborio del 1652 sorretto da quattro colonnine di spoglio cilindriche di porfido di reimpiego, al di sopra del quale si apre la cupola centrale con affreschi del pittore Domenico Torti da Roma.\nAll'interno dell'abside \u00e8 il coro quattrocentesco, nel quale si possono ammirare tre tele, di artisti ignoti: l\"Adorazione dei Magi\", risalente ai primi decenni del Settecento, l\"Assunta\", sempre settecentesca, e il \"Riposo in Egitto\", della seconda met\u00e0 del Seicento.\nMosaico pavimentale.\nSul pavimento si possono notare frammenti di un mosaico realizzato nel 1160 dal mosaicista Petroius su commissione dell'arcivescovo Giraldo. Un disegno eseguito nel 1844 mostra che era composto di tre parti: una mediana, sviluppata lungo la navata centrale, due laterali nelle navate minori.\nLa parte mediana cominciava con la rappresentazione della leggenda aviatoria di Alessandro Magno, simbolo della superbia punita (si veda la voce Volo di Alessandro). A questo seguivano dieci tondi con figure. Le due navate laterali invece comprendevano ciascuna una fascia di nove tondi con figure situate nel verso contrario rispetto a quelle della parte mediana, affinch\u00e9 il visitatore, dopo aver percorso la navata centrale, potesse osservarle nel giusto verso tornando da quella laterale.\nLe iscrizioni inserite nel mosaico forniscomo informazioni circa la data di realizzazione, il committente e l'esecutore.\nNei tondi sono presenti raffigurazioni dei vari animali, ripresi dalle stoffe orientali e in generale in funzione puramente decorativa, sebbene alcuni di essi possano aver avuto un valore simbolico come rappresentazione di vizi o virt\u00f9. Le figure e gli stilemi presentano notevoli connessioni e affinit\u00e0 col coevo (1163-65) mosaico di Otranto del presbitero Pantaleone.\nCappellone di San Cataldo.\nIl \"cappellone\" consta di due ambienti: un vestibolo quadrangolare e la cappella di forma ellittica. Il vestibolo corrisponde all'antica cappella fatta costruire nel 1151 dall'arcivescovo Giraldo per porvi le reliquie di san Cataldo.\nIl vestibolo \u00e8 arricchito di marmi policromi, di cui \u00e8 anche composto il pavimento. Vi si trovano due statue: di \"San Giovanni Gualberto\" a destra, opera dello scultore napoletano Giuseppe Sanmartino e di \"San Giuseppe\" a sinistra.\nSulla vecchia cappella, ne fu costruita un'altra dalle dimensioni pi\u00f9 ridotte, in cui si trovavano le tombe dei principi di Taranto. I lavori furono avviati nel 1657 dall'arcivescovo Caracciolo, e conclusi dopo circa cinquant'anni dall'arcivescovo Pignatelli. Le pareti sono rivestite da intarsi di marmi colorati, reimpiegati da edifici antichi.\nLa tomba del santo \u00e8 posta all'interno dell'altare in marmo, ed \u00e8 visibile attraverso una grata marmorea e finestrelle laterali. L'altare \u00e8 opera del Lombardelli, marmoraro di Massa Carrara, ed \u00e8 impreziosito da madreperle e lapislazzuli. Al di sopra di esso si apre una nicchia nella quale \u00e8 conservata la statua argentea del santo patrono, modellata in argilla prima della fusione in argento da Orazio Del Monaco.\nLa cupola \u00e8 stata affrescata da Paolo De Matteis nel 1713, con scene della vita e dai miracoli del santo. L'intera opera cost\u00f2 4.500 ducati. Al centro \u00e8 rappresentata la \"Gloria di San Cataldo\", con la figura del santo che troneggia scena, inginocchiato di fronte alla Vergine che lo invita ad accostarsi al trono di Dio. In alto la Trinit\u00e0, in basso i santi.\nIl tamburo che sorregge la cupola \u00e8 affrescato con sette rappresentazioni dei miracoli del santo; sul lato sinistro il santo resuscita un operaio, un bambino portato in braccio dalla madre, un cieco che riacquista la vista durante il battesimo. A destra san Cataldo prega sul sepolcro e riceve l'ordine di recarsi a Taranto, una pastorella gli indica la via e riacquista la voce, una fanciulla indemoniata si libera dal demonio baciando il sepolcro del santo.\nAlle pareti sono presenti tutt'intorno dieci nicchie, nelle quali sono ospitate statue in marmo di Carrara raffiguranti: San Marco, Santa Teresa d'Avila, San Domenico di Guzm\u00e1n, San Filippo Neri, San Pietro apostolo a destra, a sinistra San Sebastiano, Sant'Irene, San Francesco d'Assisi, San Francesco di Paola, San Giovanni Battista, anch'esse, opere dello scultore Giuseppe Sammartino. \nCappella del Santissimo Sacramento.\nLa cappella, nel passato sede della arciconfraternita del Santissimo Sacramento, posta sul lato sinistro dell'altare e anticamente dedicata a sant'Agnese, porta chiari i segni del rifacimento barocco, voluto dall'arcivescovo Caracciolo nel 1657.\nIl portale \u00e8 adornato da dipinti racchiusi in cornici di marmo, risalenti al XVIII secolo, raffiguranti angeli e simboli della passione retti da cartigli recanti scritte di gloria.\nSulle pareti sono presenti tre tele dipinte da Giovanni Molinari intorno al 1657 (\"Moltiplicazione dei pani e dei pesci\", \"Caduta della manna\" e \"L'Ultima Cena\".\nSull'altare, al posto dell\"Ultima Cena\", si trova ormai da molti anni l'icona della \"Madonna della Salute\", proveniente dal santuario di Monteoliveto, chiuso per restauro.\nArcivescovi sepolti in cattedrale.\nin cripta\nMons. Francesco Saverio Mastrilli (1759-1777)\nMons. Pietro Alfonso Iorio (1885-1908)\nMons. Giuseppe Cecchini (1909-1916)\nMons. Ferdinando Bernardi (1935-1961)\nnel cappellone di San Cataldo\nMons. Juan De Castro osb cluniacense (1600-1601)\nnel presbiterio\nTommaso Capecelatro (1802) (padre di Mons. Arcivescovo Giuseppe Capecelatro)\nnel pronao\nGian Battista Stella\nI Principi Orsini di Taranto\nCripta.\nLa cripta, risalente con molta probabilit\u00e0 alla fase bizantina, presenta un impianto cruciforme.\n\u00c8 divisa da due navate, con colonne basse sormontate da lastre che fungono da capitelli, sulle quali poggiano le volte a crociera a sesto rialzato di epoca tarda. Intorno si aprono delle finestrelle, oggi ostruite dalle costruzione esterne.\nSulle pareti si notano dei frammenti di affreschi del Duecento e del Trecento, che un tempo decoravano l'intero ambiente. Particolarmente significativo \u00e8 il trittico raffigurante san Cataldo, santa Maria Maddalena e santa Maria Egiziaca, dove si pu\u00f2 notare la sovrapposizione di immagini risalenti a epoche diverse.\nAddossato alla parete orientale \u00e8 visibile un sarcofago della fine del XIII secolo, sul quale un bassorilievo raffigura un defunto (probabilmente una fanciulla) in ascesa, sorretto da due angeli. Nel vano della cripta vi sono le tombe di alcuni arcivescovi di Taranto.\nIl braccio rivolto a est sarebbe scomparso per far posto all'attuale scalinata, che immette nella piccola cappella della Candelora, dove sull'altare si pu\u00f2 ammirare un bassorilievo in stucco di scuola fiorentina della seconda met\u00e0 del Quattrocento, raffigurante la \"Madonna in trono che regge sulle ginocchia il Bambino\"."}
{"id": "359431", "revid": "712828", "url": "https://it.wikipedia.org/wiki?curid=359431", "title": "Evoluzione (Pok\u00e9mon)", "text": ""}
{"id": "359432", "revid": "24823", "url": "https://it.wikipedia.org/wiki?curid=359432", "title": "Sequestro del carbonio", "text": ""}
{"id": "359435", "revid": "24823", "url": "https://it.wikipedia.org/wiki?curid=359435", "title": "Cattura del carbonio", "text": ""}
{"id": "359488", "revid": "228587", "url": "https://it.wikipedia.org/wiki?curid=359488", "title": "Expandi", "text": "Il Mercato Expandi era un comparto del mercato borsistico italiano esistente fino al 22 giugno 2009. Era stato costituito nel 2004 ed aveva sostituito e meglio regolamentato il cosiddetto mercato ristretto. Era gestito dalla Borsa Italiana S.p.A..\nA seguito della chiusura definitiva del Mercato Expandi, dal 22 giugno 2009 le societ\u00e0 quotate sul mercato Expandi si sono trasferite sull'MTA.\nLa quotazione.\nLa principale funzione del mercato expandi era favorire la quotazione delle aziende di minori dimensioni tramite procedure di quotazione meno onerose e meno complesse. Al 24/3/2006 su detto mercato erano quotate 20 societ\u00e0 appartenenti a tutti i settori economici. I requisiti perch\u00e9 una societ\u00e0 potesse essere quotata nel mercato expandi erano: \nLa quotazione inoltre non imponeva la modifica o sostituzione degli organi societari e la redazione delle trimestrali. \nLa societ\u00e0 che desiderava quotarsi su tale mercato doveva inoltre essere accompagnata nel processo di quotazione da un intermediario abilitato che certificasse i requisiti economico-patrimoniali di cui sopra e attestasse, sulla base dei programmi di investimento societario e sulle informazioni fornite dalla societ\u00e0 stessa, che non vi fossero elementi che lasciassero prevedere una situazione di grave squilibrio finanziario.\nLa negoziazione.\nSulla base della modalit\u00e0 di negoziazione, gli strumenti finanziari trattati in questo mercato si dividevano in classe 1 e classe 2.\nNella \"classe 1\" erano compresi i titoli per i quali l'emittente nominava un intermediario che si offriva come controparte tra compratori e venditori, favorendo la formazione degli scambi (\"specialist\"). La contrattazione dei titoli di classe 1 si aveva tra le 8:00 e le 16:35 e si articolava nella fase d'asta iniziale, negoziazione continua e asta di chiusura che concludeva la seduta.\nNella \"classe 2\" invece erano compresi titoli privi di intermediazione, pertanto il mercato di questi titoli presentava minor liquidit\u00e0 di quello dei titoli di classe 1. La seduta si articolava in preapertura (immissione degli ordini di compravendita da parte degli operatori), validazione (verifica della compatibilit\u00e0 tra ordini e parametri di validit\u00e0 di borsa), apertura (esecuzione dei contratti abbinando le varie proposte) e asta di chiusura. Anche qui le negoziazione aveva luogo tra le 8:00 e le 16:30.\nGli intermediari che operavano nel mercato Expandi in qualit\u00e0 di dealer erano banche e Sim."}
{"id": "359493", "revid": "1457847", "url": "https://it.wikipedia.org/wiki?curid=359493", "title": "Gambetto di donna", "text": "Il gambetto di donna \u00e8 l'apertura del gioco degli scacchi definita dalle mosse\nStoria.\nIl gambetto di donna \u00e8 una delle aperture pi\u00f9 antiche che si conoscano: si sa che Lucena ne parl\u00f2 in un suo scritto del 1497 ed \u00e8 gi\u00e0 nominata in un manoscritto precedente, conservato a Gottinga.\nDurante il primo periodo degli scacchi moderni, le aperture di donna non erano di moda, e il gambetto non divenne popolare finch\u00e9 non fu giocato nel 1873 a un torneo a Vienna.\nLa sua popolarit\u00e0 crebbe molto in seguito alle teorie di Steinitz e Tarrasch sul gioco posizionale.\nIl picco di popolarit\u00e0 si ebbe negli anni venti e trenta del XX secolo, e fu giocato in 32 su 34 partite al Campionato del mondo di scacchi del 1934. Da quella volta il giocatore nero ha usato via via pi\u00f9 raramente le aperture simmetriche (come sarebbero \"1.d4 d5\" o \"1.e4 e5\") tendendo a preferire le difese indiane.\nIl gambetto di donna \u00e8 ancora giocato frequentemente e rimane parte del repertorio di molti grandi maestri: a livello di Campionato del mondo il gambetto di donna rifiutato \u00e8 stato ad esempio giocato durante il Mondiale 2013, tra Magnus Carlsen e Viswanathan Anand, e in quello 2016, tra Sergej Karjakin e Magnus Carlsen, mentre il gambetto di donna accettato lo \u00e8 stato nel 3\u00ba turno del femminile Knockout del 2017, tra Dronavalli Harika e Sopiko Guramishvili.\nAnalisi.\nCon 2.c4, il Bianco minaccia di scambiare un pedone d'ala (il pedone c) con un pedone centrale (il pedone d nero) e di dominare il centro con e2-e4. Il tratto c4 non pu\u00f2 essere considerato un vero gambetto in quanto il Nero non pu\u00f2 pensare di mantenere il vantaggio di un pedone.\nUna delle trappole in apertura \u00e8: 1.d4 d5 2.c4 dxc4 3.e3 b5? (il Nero tenta di tenere il pedone mentre dovrebbe svilupparsi con, per esempio, 3...e5!) 4.a4 c6? 5.axb5 cxb5?? 6.Df3! e il Bianco vince un pezzo sul lato di donna nero.\nIl gambetto di donna \u00e8 diviso in due categorie principali basate sulla risposta del Nero: il gambetto di donna accettato e il gambetto di donna rifiutato. Nel primo il Nero gioca 2\u2026dxc4, lasciando temporaneamente il centro, nel secondo il Nero mantiene il suo pedone d5. Spesso il Nero sar\u00e0 limitato nei movimenti dei suoi pezzi, e potr\u00e0 svilupparsi pi\u00f9 liberamente dopo le spinte di pedone c5 o e5.\nContinuazioni.\nTecnicamente, ogni risposta del nero diversa da 2\u2026dxc4 \u00e8 considerata un gambetto di donna rifiutato, ma le difese slava, \u010cigorin e il controgambetto Albin sono trattate a parte. La partita ortodossa e la difesa Tarrasch sono due linee importanti.\nDopo 1.d4 d5 2.c4 si possono avere:\nSe il Bianco decide di fianchettare l'alfiere di re, il gioco rientra nella partita catalana.\nLa difesa Marshall, tra quelle elencate, \u00e8 la pi\u00f9 debole per il Nero. Marshall la gioc\u00f2 solo per un periodo negli anni venti del Novecento prima di abbandonarla."}
{"id": "359496", "revid": "1982", "url": "https://it.wikipedia.org/wiki?curid=359496", "title": "Isola di Zannone", "text": ""}
{"id": "359498", "revid": "1186766", "url": "https://it.wikipedia.org/wiki?curid=359498", "title": "Zannone", "text": ""}
{"id": "359505", "revid": "287204", "url": "https://it.wikipedia.org/wiki?curid=359505", "title": "Speex", "text": "Speex \u00e8 un codec open source per la compressione del parlato sviluppato per non infrangere alcun brevetto software. La sua distribuzione \u00e8 regolata dalla Licenza BSD e pu\u00f2 essere usato in flussi in formato Ogg oppure trasmesso direttamente usando UDP/RTP.\nIl codificatore Speex usa il formato bitstream Ogg, ed i suoi progettisti vedono il proprio progetto come complementare a Vorbis, un codec di compressione audio di uso generico. Speex \u00e8 un formato di compressione lossy, ovvero ad ogni codifica delle informazioni vengono perse per ridurre la dimensione del file.\nIl progetto Speex inizi\u00f2 nel Febbraio 2002. Da qualche anno Xiph.Org considera Speex obsoleto; avendo sviluppo un successore, il formato Opus, che \u00e8 pi\u00f9 avanzato in tutte le aree.\nDescrizione.\nA differenza di molti altri codec per il parlato, Speex non \u00e8 mirato all'uso nella telefonia, ma piuttosto alla voice over IP (VoIP) ed alla compressione basata su file. Gli obiettivi del progetto sono stati quelli di fare un codec che permettesse sia un'ottima qualit\u00e0 che bassi bit rate, il che ha condotto allo sviluppo di un codec con bit rate multipli. Una qualit\u00e0 molto buona significa inoltre il supporto per le larghe frequenze (frequenza di campionamento 16 kHz) oltre al supporto per quelle strette (qualit\u00e0 telefonica, frequenza di campionamento 8\u00a0kHz). Progettare per il VoIP invece che per il telefono cellulare significa che Speex deve garantire una certa resistenza nel caso di pacchetti persi, ma non in caso di pacchetti corrotti, dato che l'UDP assicura che i pacchetti o arrivino integri o non arrivino. Tutto questo port\u00f2 alla scelta del Code Excited Linear Prediction (CELP) come tecnica di encoding in uso per Speex. Una delle molte ragioni \u00e8 che CELP ha provato da lungo tempo di essere adatto allo scopo e che scala bene sia a bassi bitrate (come dimostrato da Dod CELP a 4.8 kbit/s) sia ad alti bitrate (come con G.728 a 16 kbit/s).\nLe caratteristiche principali possono essere riassunte come segue:\nApplicazioni che lo supportano.\nVi \u00e8 gi\u00e0 una grande quantit\u00e0 di applicazioni che supportano il codec Speex, da software per teleconferenze a programmi per lo streaming multimediale, il P2P e l'elaborazione audio. La maggior parte di queste \u00e8 basata sul filtro DirectDS filter, codec OpenACM\u2014Netmeeting su Microsoft Windows, o OpenH323 su Linux (Ekiga), per esempio. Vi sono anche plugin per Winamp e XMMS. Inoltre KSP Sound Player dalla versione 2006.0.0.2 e Foobar2000 dalla versione 0.9.3 supportano Speex.\nIl servizio Xbox Live di Microsoft utilizza Speex per le cuffie auricolari, come annunciato da Ralph Giles, il maintainer del codec Ogg Theora della Xiph.Org Foundation, su LugRadio.\nCounter-Strike 1.6 usa il codec voice_speex.dll per la sua funzione di VoIP interna.\nIl sistema Land Warrior dell'esercito statunitense, progettato da General Dynamics, usa anche Speex per il VoIP su una radio EPLRS progettata da Raytheon.\nIl type MIME di Speex \u00e8 audio/x-speex. Il type audio/speex sar\u00e0 impiegato nel prossimo futuro.\nVedi la pagina dei plugin e del software sul sito ufficiale speex.org per maggiori dettagli."}
{"id": "359510", "revid": "44638", "url": "https://it.wikipedia.org/wiki?curid=359510", "title": "Gelone di Siracusa", "text": ""}
{"id": "359511", "revid": "767487", "url": "https://it.wikipedia.org/wiki?curid=359511", "title": "Impiegati... male!", "text": "Impiegati... male! (\"Office Space\") \u00e8 un film del 1999 scritto e diretto da Mike Judge, parzialmente basato sulla sua serie animata del 1991 \"Milton\", creata dallo stesso Mike Judge per il \"Saturday Night Live.\"\nIl film prende in giro la tipica vita da lavoratore in una compagnia di progettazione di software durante gli anni novanta, rappresentando degli individui che ne hanno abbastanza del proprio lavoro.\nConsiderato un vero e proprio cult comico, tempo dopo l'uscita del film venne pubblicata una versione DVD con contenuti aggiuntivi.\nTrama.\nPeter Gibbons \u00e8 un programmatore che passa il suo tempo ad aggiornare il software della compagnia per cui lavora; tra i suoi colleghi vi sono Samir Nagheenanajar, il cui cognome non viene mai pronunciato correttamente, Michael Bolton, che condivide il nome con l'omonimo cantante, e Milton Waddams, un tipo calmo e riservato che borbotta frasi con s\u00e9 stesso e viene spesso pressato dalla compagnia, in genere dal manager dell'ufficio Bill Lumbergh. Questi \u00e8 il tipico manager medio che passa il tempo girando con la tazza di caff\u00e8 in mano, supervisionando il lavoro dei suoi impiegati e interpellandoli con frasi brevi e sempre uguali.\nPeter \u00e8 stressato e poco efficiente e per questo potrebbe essere tra i primi ad essere licenziato dopo che la compagnia assume due consulenti, chiamati entrambi Bob, per ottimizzare le sue risorse; durante tuttavia una seduta di ipnotismo, cui si sottopone per volere della fidanzata, il suo terapista muore improvvisamente lasciando Peter in uno stato di semi-rilassamento. L'uomo afferma dunque che non ha pi\u00f9 intenzione di lavorare, inseguendo il suo sogno di \"fare nulla\", e finalmente riesce ad ottenere un appuntamento con Joanna, una cameriera che da molto tempo desiderava incontrare. I due Bob, a colloquio con lui, rimangono colpiti dal suo candore, dalla sua sincerit\u00e0 e dalla sua calma e per questo Peter riceve una promozione invece di essere cacciato. Samir e Michael, invece, rischiano di essere licenziati.\nPer vendicarsi della compagnia ed essere finalmente liberi, i tre amici decidono di diffondere un virus informatico nel sistema degli account per arrotondare le frazioni dei centesimi e trasferire il risultato rimanente in un conto corrente a loro intestato. A causa di un errore, tuttavia, viene presa una cifra maggiore di quella che si aspettavano e i tre sono certi che il fatto verr\u00e0 scoperto e che finiranno in prigione. Dopo una crisi di coscienza, che gli costa anche Joanna, Peter decide di scrivere una lettera in cui si assume tutta la colpa e fa scivolare la busta con la missiva e il denaro sotto la porta del suo capo.\nFortunatamente per loro, Milton perde definitivamente le staffe quando viene spostato in una stanza piena di scarafaggi e decide di dare fuoco all'edificio come prometteva (sottovoce) da tempo: questo distrugge ogni prova riguardante il virus e Peter quindi trova lavoro come costruttore assieme al vicino di casa Lawrence. Samir e Michael vengono invece assunti dalla Initrode, una compagnia rivale, mentre Milton raggiunge i Caraibi.\nProduzione.\nRiprese.\nIl film \u00e8 stato girato ad Austin e a Dallas, in Texas.\nAccoglienza.\nIl film non riscosse un grandissimo successo al botteghino, ma sufficiente per arrivare al pareggio. Con un budget di 10 milioni di dollari infatti, la pellicola ne incass\u00f2 poco meno di 13 milioni. Nonostante questo, il film divent\u00f2 presto popolare, con una vendita di oltre sei milioni di copie del VHS e DVD."}
{"id": "359528", "revid": "399", "url": "https://it.wikipedia.org/wiki?curid=359528", "title": "Citt\u00e0 del Vasto", "text": ""}
{"id": "359549", "revid": "588409", "url": "https://it.wikipedia.org/wiki?curid=359549", "title": "Theora", "text": "Theora \u00e8 un codec video sviluppato dalla Xiph.Org Foundation\ncome parte del progetto Ogg. \u00c8 basato sul codec VP3 della On2 Technologies, ed \u00e8 progettato per competere con il video MPEG-4 (come XviD e DivX), RealVideo, Windows Media Video, e simili schemi di compressione video a basso bit rate.\nIl nome \"Theora\" deriva da quello di \"Theora Jones\", una dei protagonisti del telefilm fantascientifico Max Headroom, interpretato da Amanda Pays.\nDescrizione.\nVP3 \"\u00e8\" una tecnologia brevettata, ma On2 ha concesso in modo irrevocabile una licenza royalty free perpetua dei brevetti collegati, permettendo al pubblico di usare Theora ed altri codec derivati da VP3 per qualsiasi uso senza dover pagare diritti a On2. L'obiettivo di sviluppare un codec video esente da royalty ha posto delle limitazioni al progetto che non ha potuto utilizzare alcune tecniche di compressione molto efficienti ma brevettate. Ci\u00f2 nonostante il progetto si pone dal punto di vista delle prestazioni nello stesso segmento (medio alto) del codec video H.264, essendo simile come qualit\u00e0 video a quest'ultimo equiparando sistemi come il DivX e il VC-1.\nTheora \u00e8 utilizzato per tutti i video di Wikipedia. Questo codec video \u00e8 stato implementato nelle nuove versioni di Firefox (3.5) e di Opera.\nNei flussi multimediali Ogg, Theora fornisce il layer video, mentre Vorbis \u00e8 usato di solito come layer audio (sebbene anche Speex e FLAC possano essere usati per l'audio).\nCronologia dello sviluppo.\nLe origini.\nVP3 fu originariamente un codec video registrato sotto licenza proprietaria e sviluppato da On2 Technologies. On2 TrueMotion VP3.1 venne introdotto nel maggio 2000 seguito poi dalla seconda release (VP3.2) tre mesi dopo\n. Pi\u00f9 tardi quell'anno, On2 annunci\u00f2 i plugins VP3 per QuickTime e RealPlayer\n. Nel maggio 2001, On2 rilasci\u00f2 una versione beta del suo nuovo codec proprietario VP4\n. Nel giugno dello stesso anno, On2 rilasci\u00f2 inoltre anche un'implementazione del codec VP3 per Microsoft Windows al prezzo di $39.95 per uso personale, e $2,995 per scopi commerciali limitati. Nell'agosto del 2001, On2 Technologies annunci\u00f2 che era in via di rilascio sotto licenza open source l'algoritmo del loro codec video VP3.2\n. Nel settembre 2001 il codice sorgente e la licenza open source vennero pubblicati su www.vp3.com\n. La \"VP3.2 Public License 0.1\" garantiva il diritto alla modifica del codice sorgente solo se il lavoro non risultava incompatibile con il supporto allo stesso codec VP3.2\nLa scelta dell'open source.\nNel marzo 2002, On2 adott\u00f2 la licenza LGPL per il suo codec VP3\n. Nel giugno del 2002 On2 don\u00f2 VP3 alla \"Xiph.Org Foundation\" sotto una licenza opensource BSD con 3 clausole\n. On2 garant\u00ec inoltre la sua disponibilit\u00e0 a rendere la licenza royalty-free permettendo cos\u00ec a chiunque di usare qualsiasi codec derivato da VP3 senza limitazioni\n. Nell'agosto 2002, On2 entr\u00f2 a far parte di un accordo con la Xiph.Org Foundation per rendere VP3 la base di un nuovo codec video opensource chiamato Theora\n. On2 dichiar\u00f2 che Theora avrebbe continuato la linea di sviluppo di VP3. Il 3 ottobre 2002 On2 e Xiph annunciarono il completamento e la disponibilit\u00e0 della prima versione di test di Theora(libtheora) targata come alpha1\n, libtheora raggiunse lo stato di alpha2 il 9 giugno 2003\n e successivamente quello di alpha3 il 20 marzo 2004\nNon vi fu una specifica del formato bitstream adottato dal codice del VP3 pubblicato da On2 Technologies. Nel 2003, Mike Melanson cre\u00f2 un abbozzo della descrizione del formato del VP3 bitstream e come veniva effettuato il processo di decodifica a un livello pi\u00f9 alto del codice sorgente, con il contributo di On2 e della \"Xiph.Org Foundation\". Le specifiche di Theora adottarano diverse porzioni della descrizione del codec VP3\nLa Specifica \"Theora I\".\nLa struttura del bitstream di Theora \u00e8 rimasta pressoch\u00e9 invariata dal rilascio di nel giugno 2004 di libtheora 1.0alpha3. Questo comporta che qualsiasi video codificato con qualsiasi versione di libtheora dalla versione alpha3 risulter\u00e0 compatibile con tutte le release successive del codec. Ci\u00f2 accade anche con tutti quei video codificati con implementazioni della specifica \"Theora I\" successive alla definizione definitiva del formato avvenuta nel 2004.Ogni successiva modifica riguarda aggiornamenti minori.\nLo sviluppo di libtheora dur\u00f2 diversi anni nei quali lo stato del progetto pass\u00f2 gli stati di alpha e beta. L'ultima versione alpha fu libtheora 1.0alpha7 pubblicata il 20 giugno 2006. L'anno successivo fu la volta di libtheora 1.0 beta1 (22 settembre 2007). L'ultima versione beta risale al 16 aprile 2008 (libtheora 1.0 beta3). Nel novembre dello stesso anno venne rilasciata al pubblico la release definitiva, libtheora 1.0. Il lavoro del team si focalizz\u00f2 poi sull miglioramento del codec stesso e delle sue performance (ramo \"Thusnelda\"), per terminare poi con il rilascio di una seconda release stabile sotto il nome di libtheora 1.1 nel settembre 2009. Questa release acquis\u00ec diversi miglioramenti e nuove funzionalit\u00e0 come il supporto alla codifica two-pass, la quale permette di calcolare con molta pi\u00f9 precisione la dimensione finale di un video compresso.\nRispetto alla versione 1.0, Theora 1.1 migliora notevolmente quindi sia la qualit\u00e0 che le performance, soprattutto in decodifica. Il merito va alla quantizzazione adattiva e da nuove matrici di quantizzazione, da un nuovo modulo per il rate control e da altri miglioramenti tecnici presenti nelle note di rilascio. Un ulteriore aggiornamento di Theora 1.1 \u00e8 stato rilasciato il primo ottobre 2009 targato come Theora 1.1.1 e risolve alcuni problemi di compilazione riscontrati con la versione 1.1\nTheora \u00e8 largamente diffuso ormai come formato video in applicazioni opensource, e come codec dei video di Wikipedia. Nonostante ci\u00f2, l'adozione di Theora come parte fondamentale della codifica video in HTML5 rimane ancora in discussione.\nCronologia versioni.\nQui di seguito un riepilogo delle versioni rilasciate:\nVersione 1.2 (ramo \"Ptalarbvorm\").\nHa raggiunto lo stadio di prerelease nel maggio 2010.\nCompatibilit\u00e0 e supporto.\nSupporto nativo nei browser web.\nCome originariamente richiesto da HTML5, questi browser supportano Theora quando incluso nel tag codice_1:"}
{"id": "359552", "revid": "47767", "url": "https://it.wikipedia.org/wiki?curid=359552", "title": "Antonios Nikopolidis", "text": ""}
{"id": "359554", "revid": "640277", "url": "https://it.wikipedia.org/wiki?curid=359554", "title": "Mariner 3", "text": "La sonda Mariner 3 fu lanciata il 5 novembre 1964 per eseguire il primo sorvolo ravvicinato (in inglese, \"fly-by\") di Marte.\nAnd\u00f2 perduta poich\u00e9 la sua copertura protettiva non riusc\u00ec ad aprirsi nel momento in cui la sonda entr\u00f2 nello spazio interplanetario. Ci\u00f2 imped\u00ec il dispiegamento dei quattro pannelli fotovoltaici, che furono pertanto incapaci di raccogliere energia dal Sole. La sonda cess\u00f2 di funzionare quando si scaricarono le sue batterie. \u00c8 disattiva, in orbita attorno al Sole.\nLa sua missione fu portata a compimento dalla sonda gemella Mariner 4, lanciata il seguente 28 novembre.\nIl fallimento del lancio.\nLa sonda fu lanciata il 5 novembre 1964, 19:22:05 UTC dal complesso di lancio 13 di Cape Canaveral, in Florida, a bordo di un razzo Atlas/Agena D. Al termine della fase di spinta del motore a razzo furono rilevati i primi problemi: la velocit\u00e0 era inferiore a quella prevista dai piani di volo. La causa fu identificata nella copertura dell'ogiva dell'Agena che proteggeva la sonda durante il lancio. Realizzata in pannello a sandwich con pelli in fibre di vetro, oppose una resistenza maggiore nell'attraversamento dell'atmosfera non bilanciata dal guadagno nella riduzione del peso, rispetto ad un'ogiva con pareti metalliche. Questo avrebbe di per s\u00e9 ostacolato il raggiungimento di Marte.\nTuttavia, una volta raggiunta l'orbita risult\u00f2 che la copertura protettiva non si era separata dalla sonda. Il tentativo di dispiegare i pannelli fotovoltaici non ebbe successo e, disattivati gli strumenti scientifici per risparmiare energia, la sonda continu\u00f2 a funzionare grazie alle batterie di bordo per altre 8 ore e 43 minuti, prima che anche queste si esaurissero.\nGli ingegneri della NASA avevano programmato di tentare di forzare l'apertura dell'ogiva attraverso l'accensione del motore, ma il tentativo non ebbe luogo perch\u00e9 le batterie si esaurirono prima che fosse compiuto. Il fallimento del lancio impose la riprogettazione dell'ogiva stessa, questa volta in metallo, per il 28 novembre seguente, quando sarebbe stato lanciato il razzo Atlas/Agena D con a bordo il Mariner 4."}
{"id": "359571", "revid": "773636", "url": "https://it.wikipedia.org/wiki?curid=359571", "title": "Mariner 4", "text": "Mariner 4 (indicata in letteratura anche come Mariner-Mars 1964 e come Mariner C nella fase di sviluppo) \u00e8 stata una sonda spaziale statunitense dedicata all'esplorazione di Marte, la prima a raggiungere con successo il pianeta nel 1965.\nGemella del Mariner 3, venne lanciata il 28 novembre 1964 e raccolse le prime immagini ravvicinate della superficie marziana (22 in tutto) durante il sorvolo del pianeta. Trov\u00f2 un mondo pieno di crateri con un'atmosfera molto pi\u00f9 sottile di quanto fosse atteso; da questo primo esame molti scienziati conclusero che Marte fosse un mondo \"morto\", dal punto di vista sia geologico sia biologico. Proprio il successo della missione determin\u00f2, nel medio periodo, una significativa riduzione nel programma di esplorazione del pianeta.\nLa missione \u00e8 costata complessivamente 83,2 milioni di dollari.\nSviluppo.\nLa missione fu autorizzata dalla NASA nel tardo 1962 ed assegnata al Jet Propulsion Laboratory di Pasadena, che ne diresse la progettazione e la produzione. Il JPL svilupp\u00f2 il nuovo veicolo, indicato come Mariner C, sulla base dell'esperienza maturata durante il programma Ranger per l'esplorazione della Luna e della missione Mariner 2, inviata verso Venere; tuttavia, dal momento che lo spazio attorno a Marte era ancora inesplorato, erano imposte importanti distinzioni e cautele nella progettazione. In particolare, alla distanza di Marte dal Sole la quantit\u00e0 di radiazione luminosa proveniente dalla stella - che, convertita in energia attraverso i pannelli fotovoltaici, alimentava la sonda stessa - sarebbe stata inferiore rispetto a quella che raggiunge la Terra o Venere. Ci\u00f2 richiese quindi che fosse coperta di celle fotovoltaiche una superficie maggiore, pertanto si scelse di dotare la sonda di quattro pannelli solari. Inoltre, se grazie alla vicinanza del Sole in precedenza il guasto di uno dei pannelli del Mariner 2 non aveva compromesso la missione, per le sonde Mariner 3 e 4 un guasto analogo non sarebbe stato ammissibile. Fu quindi necessario migliorare l'affidabilit\u00e0 dei pannelli stessi.\nUn'altra differenza, collegata alla precedente, era nel sistema di controllo termico del veicolo, che richiese un'opportuna progettazione per via delle temperature eccessivamente basse che sarebbero state raggiunte nel corso della missione. Infine, un'ultima importante incertezza era collegata alla presenza di micrometeoriti, vista la vicinanza di Marte alla fascia principale degli asteroidi.\nI limiti sul peso delle sonde suggerirono inoltre di riprogettare il razzo che le avrebbe portate in orbita. Presso il Lewis Research Center della NASA fu cos\u00ec sviluppata la versione D del razzo Agena, ma proprio da un errore in questa fase deriv\u00f2 il fallimento del lancio del Mariner 3, il 5 novembre 1964, e nelle tre settimane che precedettero il lancio del Mariner 4 fu necessario riprogettarne l'ogiva.\nDel Mariner C furono prodotti tre esemplari, due lanciati ed un terzo utilizzato per le prove di laboratorio a terra.\nCaratteristiche tecniche.\nIl corpo principale della sonda aveva la forma di un prisma, alto 0,46 m, a base ottagonale, dal diametro di 1,27 m, realizzato in magnesio. Da esso dipartivano: quattro pannelli fotovoltaici, ognuno dei quali lungo 1,76 m e largo 0,90 m, che fornivano una potenza in prossimit\u00e0 di Marte di ; l'antenna parabolica ad alto guadagno, di 1,17 m di diametro; l'antenna di basso guadagno, all'estremit\u00e0 di un'asta di 2,235 m. All'estremit\u00e0 dei pannelli solari erano presenti delle alette predisposte per utilizzare la pressione solare nella stabilizzazione dell'assetto della sonda. Completamente dispiegata, la sonda occupava 6,68 m in larghezza e 2,89 m in altezza. Al lancio, pesava .\nLa sonda era spinta da un motore a razzo a propellente liquido (nello specifico, idrazina), il cui ugello, diviso in quattro camere, fuoriusciva lateralmente dal corpo della sonda. Il propulsore generava una spinta di . La sonda era stabilizzata su tre assi ed il controllo d'assetto veniva eseguito attraverso dodici razzi ad azoto freddo, posti alle estremit\u00e0 dei pannelli fotovoltaici, ed era guidato dal computer di bordo che riceveva come input le misurazioni dei sensori solari, di un sensore ad orizzonte (operante in prossimit\u00e0 della Terra e di Marte), di un sensore stellare che puntava la stella Canopo e di una piattaforma giroscopica.\nIl corpo della sonda conteneva l'elettronica di bordo, il serbatoio del carburante ed una batteria ricaricabile a zinco e argento, con un'energia di 1200 Wh. Gli strumenti scientifici erano montati al di fuori del corpo della sonda, mentre la fotocamera era collocata sulla superficie inferiore, su una piattaforma. Erano inoltre presenti un magnetometro e dei rilevatori per la polvere interplanetaria, i raggi cosmici, il vento solare, le radiazioni, oltre che una camera a ionizzazione/contatore Geiger.\nPanoramica di Missione.\nLancio.\nLe due sonde selezionate per essere lanciate raggiunsero la Cape Canaveral Air Force Station l'11 settembre 1964, dove furono soggette ad ulteriori test ed assemblate per il lancio. Erano tra loro interscambiabili, cos\u00ec come i due razzi vettore che le avrebbero portate in orbita.\nLa finestra di lancio, di circa un mese, si apr\u00ec il 4 novembre. Il giorno seguente, dal complesso di lancio 13 fu lanciato il Mariner 3 a bordo di un razzo Atlas/Agena D. A circa nove ore dal lancio, la missione esaur\u00ec l'energia disponibile a bordo, condannata dalla mancata apertura dell'ogiva dell'Agena che imped\u00ec il dispiegamento dei pannelli fotovoltaici.\nIl Mariner 4 fu lanciato il 28 novembre 1964, alle 14:22:01 UTC dal complesso di lancio 12 della Cape Canaveral Air Force Station, a bordo di un razzo Atlas/Agena D. Dopo circa cinque minuti, si verific\u00f2 la separazione dell'Agena e la prima accensione del suo motore, che port\u00f2 lo stadio composto dall'Agena e dalla sonda in un'orbita di parcheggio circolare attorno alla Terra, ad una quota di 188\u00a0km dalla superficie. Dopo circa 32 minuti, una seconda accensione del motore spost\u00f2 il veicolo su un'orbita di trasferimento verso Marte. Circa due minuti e mezzo dopo, mentre la sonda era immersa nell'ombra della Terra, si verific\u00f2 la separazione tra il Mariner 4 e l'Agena.\nCrociera.\nDispiegati i pannelli solari, il computer di bordo adegu\u00f2 l'assetto del veicolo in modo da orientarli verso il Sole. Affinch\u00e9, per\u00f2, fosse possibile controllare l'assetto attorno alla congiungente sonda-Sole era necessario acquisire un altro punto di riferimento. Nelle precedenti missioni dirette verso la Luna e Venere, a tale scopo era stata utilizzata la Terra, che appariva come uno degli oggetti pi\u00f9 luminosi nel cielo visto dalle sonde. Nel viaggio verso Marte, per\u00f2, si sarebbe trovata prospetticamente in prossimit\u00e0 del Sole e ci\u00f2 avrebbe potuto impedirne l'acquisizione. Gli ingegneri del JPL svilupparono per il Mariner 4 un sensore stellare, che avrebbe fornito il riferimento desiderato attraverso l'osservazione della stella Canopo.\nPoich\u00e9 il sensore era stato regolato in modo che acquisisse ogni oggetto caratterizzato da una luminosit\u00e0 compresa tra un ottavo ed otto volte quella di Canopo, trascorse pi\u00f9 di un giorno e furono necessari sette tentativi prima che il sensore trovasse la stella giusta, soffermandosi anche su Alderamin, Regolo, Naos e . Nel corso della successiva fase di crociera, inoltre, il sensore fu pi\u00f9 volte disorientato da particelle di polvere che transitavano nel suo campo di vista, riflettendo la luce solare. Per mitigare il problema, fu eliminato il limite massimo, che era stato impostato affinch\u00e9 non fosse acquisita erroneamente la Terra nelle prime fasi della missione.\nL'orbita di trasferimento avrebbe portato la sonda a raggiungere Marte in 228 giorni. Per migliorare le condizioni di sorvolo del pianeta, il 5 dicembre fu eseguita una manovra di correzione della rotta, cui corrispose un delta-v di . La manovra era stata inizialmente programmata per il 4 dicembre, ma fu rinviata al giorno successivo a causa di un inconveniente intercorso nel controllo d'assetto, quando il sensore stellare forn\u00ec una lettura falsata - causata probabilmente dalla presenza di polvere nel suo campo di vista - e perse il puntamento di Canopo. Anche a causa di questo incidente la rimozione della copertura della fotocamera - la cui esecuzione era prevista in prossimit\u00e0 di Marte - fu riprogrammata ed eseguita nella fase di crociera.\nNel corso della fase di crociera furono attivi tutti gli strumenti scientifici, tranne la fotocamera, allo scopo di caratterizzare lo spazio tra la Terra e Marte. Il 5 febbraio 1965, la sonda fu investita dalle radiazioni prodotte nel corso di un brillamento solare, che causarono il malfunzionamento della camera a ionizzazione ed il guasto del contatore Geiger.\nNella tabella a lato sono indicati i parametri delle orbite precedente e successiva all'incontro con Marte.\nSorvolo di Marte.\nUn'ora prima dell'incontro ravvicinato col pianeta, gli ingegneri del JPL si resero conto che era stato commesso un errore che avrebbe allontanato di circa 1.000\u00a0km il punto di massimo avvicinamento rispetto al valore previsto. Le ragioni di tale errore risiedono nell'utilizzo, nei calcoli, di un'approssimazione dell'unit\u00e0 astronomica (UA) troppo grossolana rispetto alle esigenze della missione; inoltre, non fu trascurabile il contributo delle piccole spinte esercitate nella fase di crociera per il controllo d'assetto.\nIl Mariner 4 raggiunse Marte il 15 luglio 1965. Circa 42 minuti prima del massimo avvicinamento, fu attivata la fotocamera di bordo, che riprese in 25 minuti 21 immagini del pianeta. Successivamente, lo spostamento imposto dalla traiettoria percorsa al veicolo port\u00f2 Marte fuori dal suo campo di vista. Il massimo avvicinamento fu raggiunto alle 01:00:58 UTC e corrispose ad una distanza di . Circa un'ora dopo e per i successivi 54 minuti, la sonda transit\u00f2 dietro il pianeta rispetto alla congiungente con la Terra; ci\u00f2 fu sfruttato per sondare con onde radio lo spessore dell'atmosfera marziana e misurare con precisione il raggio del pianeta.\nFurono necessarie otto ore per immagine e pi\u00f9 di dieci giorni per trasmettere a Terra i dati raccolti. Il tutto fu ripetuto due volte, per evitare che potessero essere intercorsi errori di trasmissione.\nIl Mariner 4 fu la prima sonda a riuscire in un sorvolo di Marte, dopo sei tentativi falliti, di cui cinque sovietici ed uno statunitense. Fu inoltre la prima sonda statunitense ad inviare a terra immagini ravvicinate di un altro pianeta; il Mariner 2, infatti, che l'aveva preceduta nell'esplorazione di Venere, non recava a bordo alcuna fotocamera.\nIl sorvolo di Marte alter\u00f2 l'orbita della sonda, della quale aumentarono il semiasse maggiore (e di conseguenza il periodo), la distanza perielica e l'inclinazione orbitale. L'effetto pi\u00f9 significativo fu che l'orbita della sonda non avrebbe pi\u00f9 intersecato quella della Terra, cui sarebbe stata sempre esterna, caratterizzata da una minima distanza all'intersezione orbitale (MOID) superiore a 16 milioni di chilometri (16.244.000\u00a0km, 0,108 UA).\nIl Mariner 4 rimase in comunicazione con la Terra per altre otto settimane, durante le quali furono ripresi gli esperimenti per la caratterizzazione dello spazio interplanetario e furono eseguite alcune riprese fotografiche per verificare la calibratura della fotocamera ed interpretare correttamente le immagini marziane ricevute. Con l'aumentare della distanza dalla Terra, tuttavia, le comunicazioni divennero sempre pi\u00f9 difficoltose, finch\u00e9, il 1\u00ba ottobre 1965, la potenza del segnale scese al di sotto del limite inferiore di rilevabilit\u00e0 e la sonda entr\u00f2 in una fase di prolungato silenzio. Poich\u00e9 tutto ci\u00f2 era stato previsto, in precedenza alla sonda era stato comandato di predisporsi in modalit\u00e0 di ascolto, nella speranza che sopravvivesse alla lunga fase di volo nello spazio e potesse essere recuperata in un secondo momento, nel 1967, quando l'orbita l'avrebbe portata a riavvicinarsi alla Terra.\nRecupero delle comunicazioni e conclusione della missione.\nNel 1967, l'orbita del Mariner 4 port\u00f2 la sonda ad avvicinarsi alla Terra e le comunicazioni furono ristabilite nel maggio di quell'anno. Fu cos\u00ec possibile riprendere ad utilizzarla per lo studio dello spazio interplanetario.\nIl 15 settembre, quando si trovava a 1,273 UA dal Sole, il Mariner 4 attravers\u00f2 una nube di micrometeoriti (un insieme di detriti che generalmente seguono o precedono una cometa nella sua orbita). Il rilevatore di impatti ne registr\u00f2 17 in 15 minuti, dato che condusse a stimare che nel corso dei 45 minuti della durata dell'evento si fossero verificati 5.000 impatti su tutta la superficie. L'episodio fu particolarmente significativo sia per l'intensit\u00e0 dell'evento (che caus\u00f2 una variazione nell'assetto della sonda) sia perch\u00e9 il Mariner 4 fu una delle poche sonde ad essere dotata di un rilevatore d'impatti. L'evento non sembra collegato a nessuno degli sciami meteorici noti; nel 2006, l'astronomo statunitense Paul Wiegert ha suggerito che possa essersi trattato dei detriti prodotti dalla cometa D/1895 Q1 (Swift).\nIl fenomeno si ripet\u00e9 il 10 dicembre, dopo che, alcuni giorni prima, si era esaurito il propellente per il controllo d'assetto. Fu possibile mantenere delle comunicazioni, seppure difficoltose, con il Mariner 4 fino al 20 dicembre, quando le operazioni furono infine sospese.\nRisultati scientifici.\nLa missione invi\u00f2 a terra circa di dati. Tutti gli strumenti operarono con successo, salvo il tubo Geiger-M\u00fcller della camera a ionizzazione, che si guast\u00f2 nel 1965. Le prestazioni della sonda del plasma si degradarono a causa del guasto di un resistore l'8 dicembre 1964, ma i ricercatori furono in grado di ricalibrare lo strumento e continuare ad ottenere dati utili tenendo conto del guasto intercorso.\nLe immagini di Marte inviate a terra mostrarono una superficie craterizzata, in apparenza simile a quella lunare, tipica delle antiche regioni riprese dal Mariner 4, ma - come rilevarono le missioni successive - non del pianeta nella sua interezza. Dai dati raccolti furono stimate una pressione atmosferica compresa tra 4,1 e 7,0 mbar (da 410 a ) ed una temperatura diurna di \u2212100 \u00b0C. Non furono rilevati n\u00e9 un campo magnetico planetario n\u00e9 fasce di radiazioni (equivalenti alle fasce di van Allen della Terra).\nImpatto sul programma di esplorazione di Marte.\nLa missione era stata preceduta nell'estate del 1964 da un convegno della NASA nel corso del quale i ricercatori avevano avanzato numerose ipotesi su quello che sarebbe potuto essere l'ambiente marziano che avrebbero ripreso le sonde e, anche, sulle possibili forme di vita che avrebbero potuto abitarlo. I partecipanti erano stati concordi nel ritenere che la vita fosse presente sul pianeta; tra i pi\u00f9 ottimisti, Carl Sagan aveva proposto che animali delle dimensioni degli orsi polari potessero sopravvivere nelle fredde lande marziane, ma anche i cambiamenti stagionali nella colorazione di Marte erano stati interpretati come dovuti alla presenza di vaste aree di \"vegetazione\".\nTuttavia, i dati raccolti dal Mariner 4 ed in particolare l'esistenza di numerosi crateri in superficie, le caratteristiche della sottile atmosfera del pianeta e l'assenza di un campo magnetico indicarono che Marte era un pianeta relativamente inerte, esposto alle asprezze dello spazio, ed affievolirono le speranze di trovarvi quella vita che era stata per secoli oggetto di speculazioni fantascientifiche. Furono comunque sollevate varie obiezioni che ventidue foto, con risoluzione chilometrica, potessero escludere definitivamente l'esistenza di vita sul pianeta e, come controprova, furono portate le immagini riprese dai satelliti meteorologici dell'epoca in orbita attorno alla Terra che non fornivano prove dirette dell'esistenza di una civilt\u00e0 tecnologica sul nostro pianeta. Nonostante ci\u00f2, la riduzione che si ebbe nel programma di esplorazione del pianeta, come conseguenza della missione, in termini di finanziamento ed impegno politico fu significativa.\n\u00abMarte si era rivelato molto meno interessante rispetto a quanto ognuno avesse immaginato\u00bb ed il successo della missione \u00abinferse un colpo secco al programma di esplorazione planetario\u00bb. Nello sviluppare le missioni successive, la NASA and\u00f2 incontro ad una netta riduzione dei finanziamenti rispetto alle somme previste anche solo nel 1964, anche a causa dell'aggravarsi del conflitto in Vietnam. I progetti che avrebbero condotto alle Mariner 6 e 7 ed alle Mariner 8 e 9 furono ridimensionati ed il Programma Voyager (successivamente rinominato in Viking), che prevedeva l'atterraggio di una sonda sul pianeta, ridimensionato anch'esso e rinviato di un decennio. Nonostante Marte rimanesse il principale candidato ad ospitare vita extraterrestre, l'esplorazione del pianeta aveva perso quell'\"urgenza\" che l'aveva caratterizzata fino al 1965.\nLe immagini del Mariner 4 potrebbero, inoltre, aver contribuito al graduale cambiamento osservato nella fantascienza, dove gli alieni, da abitanti degli altri pianeti del sistema solare, sono stati immaginati sempre pi\u00f9 frequentemente come abitanti di mondi extrasolari."}
{"id": "359579", "revid": "1543377", "url": "https://it.wikipedia.org/wiki?curid=359579", "title": "Biotopo Laghestel di Pin\u00e9", "text": "Il Biotopo Laghestel di Pin\u00e9 \u00e8 stato dichiarato area protetta della Provincia Autonoma di Trento nel 1989."}
{"id": "359583", "revid": "372624", "url": "https://it.wikipedia.org/wiki?curid=359583", "title": "Paludi di Sternigo", "text": ""}
{"id": "359586", "revid": "287204", "url": "https://it.wikipedia.org/wiki?curid=359586", "title": "Dewey", "text": ""}
{"id": "359591", "revid": "15756", "url": "https://it.wikipedia.org/wiki?curid=359591", "title": "Ius Quiritium", "text": "Con la locuzione Ius quiritium si parla del primo sistema giuridico arcaico romano, adatto ad una societ\u00e0 ristretta ovvero quella dei soggetti qualificati \"Quiriti\", elaborato da una serie di organismi \"politici\" quali la \"civitas\", le \"gentes\" e le \"familiae\" era incentrato soprattutto nel diritto familiare e dominicale ed era elaborato con regole giuridico-religiose.\nStoria.\nPrimo sviluppo: dall'epoca pi\u00f9 arcaica sino alla prima met\u00e0 dell'VIII secolo a.C..\nSecondo gli storici Roma non si \u00e8 formata da una vera fondazione ma da parte di varie \"gentes\" le quali abitavano nei territori circostanti; perci\u00f2 le usanze di queste prime popolazioni e i mores, tramandati e rivelate al popolo dalla casta sacerdotale, di queste prime popolazioni vengono a creare il primo nucleo del diritto dello ius Quiritium. Il fondamento iniziale \u00e8 magico-religioso, poich\u00e9 nell'antichit\u00e0 si riteneva comunemente che le forze soprannaturali agissero nella realt\u00e0 della vita quotidiana.\nPiena attivit\u00e0 dello Ius Quiritium: seconda met\u00e0 dell'VIII secolo a.C. al VI secolo a.C..\nNel periodo regio il diritto quirito ha piena attivit\u00e0, secondo il Guarino dal VII al VI secolo a.C. Secondo la tradizione portata dalle fonti (tutte successive di parecchi secoli: Plutarco, Cicerone, Pomponio, Gaio e altri) lo \"ius Quiritium\" si forma completamente in poco meno di un cinquantennio grazie all'azione di emanazione di Romolo (a cui si attribuisce il nome Quirino e perci\u00f2 il termine ius Quiritium) e Numa Pompilio, ma gli studiosi sono pi\u00f9 propensi nel ritenere che abbiano origini dalle usanze arcaiche e siano sfociati nello \"ius Quiritium\". All'azione legislativa dei sacerdoti si affianca come ausilio e rafforzatore la figura del Rex.\nCrisi e scomparsa dello Ius Quiritium: Dal V secolo a.C. al basso impero.\nNascono vari contrasti tra i patrizi e plebei raccontati da Livio e Dionigi d'Alicarnasso, poich\u00e9 i plebei si erano accorti che i pontefici (a quel tempo solo di origine patrizia) rivelavano dei mores che erano a favore dei soli patrizi. La plebe ormai esasperata chiede e ottiene, dopo vari tumulti, una legge scritta nel 450 a.C. con l'emanazione delle XII Tavole. Da questo evento inizia il processo di laicizzazione del diritto: la conoscenza del funzionamento del calendario e dei sistemi processuali rompe il potere interpretativo pontificale e indebolisce mores e ius Quiritium. Il diritto antico viene affiancato dalla lex: le varie lex rogata, lex data, plebisciti plebei e i senaticonsulti. Allo ius Quiritium potevano adire solo i Quiriti (i patrizi), mentre le altre lex potevano essere usate da un pi\u00f9 ampio nucleo di soggetti. La fine dello ius Quiritium si ha nel 367 a.C. (data simbolica) quando vengono emanate le Leges Liciniae Sextiae che sanciscono la parit\u00e0 tra patrizi e plebei sopra molti aspetti della vita politica e sul diritto. Lo ius Quiritium si integra con il primo nucleo dello ius Civile e nel IV secolo a.C. i termini ius Quiritium e ius Civile diventano sinonimi (vari elementi dello ius Quiritium che si riscontrano nello ius Civile, diritto derivato dalle XII tavole, sono opera della giurisprudenza laica) e nelle legis actiones dove troviamo il termine \"ex iure Quiritium\" in alcuni atti formali. In ogni caso la scomparsa degli atti formali quiriti compresenti nello ius Civile fu favorita dalla necessit\u00e0 degli scambi commerciali con le popolazioni conquistate.\nAnalisi dello Ius Quiritium.\nDa dove deriva il termine \"Quiritium\".\nLe fonti ci tramandano due tradizioni della derivazione del termine \"Quiritium\". La prima ci dice che \u00e8 l'antica accezione con cui si identificavano i Romani e che poi con cui viene divinizzato Romolo primo re di Roma e trasposto nel termine di Quirino che significherebbe dio dei romani dove Quirino rappresenterebbe proprio l'essenza romana. La seconda tradizione invece tramandata ci racconta che il termine \"Quirites\" deriverebbe dal termine pi\u00f9 arcaico \"co-iurites\" che significherebbe letteralmente: \"coloro che godono degli stessi diritti\"; proprio questa accezione sarebbe di aiuto a comprendere che questo sarebbe il diritto dei patrizi \"pater familias\" che si trovano ad avere lo stesso status e gli stessi diritti.\nSfera di applicazione dello ius Quiritium.\nLo \"ius Quiritium\" \u00e8 il diritto privato arcaico e i riti sacri delle prime comunit\u00e0 romane. Essendo composto da usanze arcaiche ha caratteristiche pi\u00f9 magico-religiose che tipicamente giuridiche. La comunit\u00e0 romana utilizzava questo diritto per la giustizia privata poich\u00e9 la forza dello Stato soprattutto nel regnum risulta molto debole. Il diritto di quell'epoca stabiliva infatti che erano i \"patres familiae\" o eventualmente le \"gentes\" a decidere le pene nella comunit\u00e0, poich\u00e9 il \"rex\" non si intromise mai in maniera incisiva, nemmeno quando la sua posizione divent\u00f2 pi\u00f9 forte. Compito del re e dei magistrati era infatti punire solo alcuni delitti quelli relativi a tradimento e a sovversione interna, i delitti militari e, forse, gli omicidi, con l'attiva partecipazione dei figli e degli altri stretti parenti dell'ucciso. Per lo pi\u00f9 il \"rex\" si occup\u00f2 di controllare la regolarit\u00e0 degli atti compiuti dalle \"gentes\" e dai \"patres familiae\", demandando loro l'attuazione delle sanzioni previste. In poche parole a quel tempo, tranne che per i \"mores\", i capi delle \"familiae\" e delle \"gentes\" detenevano quasi il potere assoluto nella comunit\u00e0.\nLe fonti normative dello Ius Quiritium.\nIn pratica da tutti gli studiosi viene sottolineato il lineare collegamento tra \"Mores Maiorum\" e \"Ius Quiritium\" dove il primo sarebbe il nucleo fondamentale di composizione del diritto dei \"Quiriti\". Questo \u00e8 vero per\u00f2 le stesse fonti sottolineano prima di tutto l'esistenza di leges regiae relative proprio ai poteri del pater familias o al rapporto tra pater familias e i suoi \"alieni iuris\" oppure il potere di foedera con cui il re poteva stabilire dei privilegi ad alcuni soggetti che sono esterni alla citt\u00e0 di Roma. Ma vediamo tutte queste fonti normative in dettaglio:\nI soggetti dello ius Quiritium.\nPater e latini.\nGrazie anche all'opera delle Istituzioni di Gaio possiamo sapere che c'era una categoria o una classe di cittadini della Citt\u00e0 denominati Quiriti. Questi Quiriti, che non erano altro che i patrizi, godevano di una situazione di parit\u00e0 gli uni con gli altri. Per avere la piena capacit\u00e0 giuridica bisognava avere la cittadinanza romana, essere liberi e avere lo status di \"pater familias\"; dall'altra i \"pater gens\" o i singoli \"gentiles\". C'erano per\u00f2 delle eccezioni: infatti alcune volte per concessione del rex o dai consoli tramite foedus potevano essere concessi alcuni diritti a popoli esterni vicini: i Latini. Si consentivano: lo ius migranti, diritto di potersi trasferire a Roma, lo ius suffragi, diritto di voto, lo ius commercium, diritto di poter compiere atti transitivi, il \"connubium\", poter contrarre matrimonio valido con un romano.\nUlteriori soggetti del diritto antico.\nAltri soggetti che avevano poteri giuridici minori, ma solo per determinate situazioni di garanzia, erano: \n\u2022i nexi, il soggetto con il nexum vincolava il proprio corpo o tamite lavoro a garanzia di una prestazione dovuta al creditore;\ni vades, garantivano la comparizione del convenuto nel processo (soprattutto quelli penali);\ni praedes, garanti di restituzione della cosa nella legis actio sacramentum in rem o garanti del versamento dell'erario (summa sacramentum) o ancora garanti di prestazioni dovute al populus romanus. \nNel processo in iure poi c'era la figura del \"vindex\" che interveniva in favore di chi stava subendo una manus iniectio assumendosi cos\u00ec l'onore del debito del soggetto e la sentenza del processo o nel sacramentum in rem la figura dell'adsertor in libertatis che affermava la libert\u00e0 di un individuo presunto schiavo nelle \"causae liberales\". Gli addicti legati da debito che per questo erano ridotti come schiavi, venduti o uccisi per addictus del magistrato. Gli auctorati che si legavano tramite auctoramentum per combattere come gladiatori e riceverne il compenso.\nIl formalismo dello \"Ius Quiritium\".\nQuesto ius era caratterizzato da \"actus legitimi\", riti imbevuti di sacralit\u00e0 e di formalismi, che proprio per questi motivi in genere non tolleravano l'apposizione clausole.\nLe formule giuridiche, pronunciate davanti testimoni o magistrati, vincolavano chi le pronunciava nei confronti della controparte ma soprattutto nei confronti degli dei. In pratica, la violazione delle promesse avrebbe avuto effetti gravi sia sul piano religioso che civile.\nI riti in questione avrebbero dovuto contenere formule (ex iure Quirites) ben precise che chiamassero in causa il \"diritto dei Quiriti\". Per acquistare la propriet\u00e0 di un terreno agricolo, tramite \"mancipatio\", ad esempio, un cittadino avrebbe dovuto pronunciare davanti ai testimoni e al magistrato la formula sacra:\nse sbagliava nella pronuncia della formula l'atto non era valido. Se all'inizio per\u00f2 l'atto formale era condizione necessaria e sufficiente per la validit\u00e0 dell'atto stesso, successivamente risulto solo necessario ma non pi\u00f9 sufficiente poich\u00e9 si aggiunsero altri requisiti non formali (il pagamento del bene, ecc.)\nGli istituti probabili dello ius Quiritium.\nMancipatio: nasce come una sorta di compravendita-baratto nell'applicazione pi\u00f9 arcaica, dove la res mancipi (infatti la mancipatio poteva essere utilizzata solo per alcuni beni non per tutti) veniva scambiata con un bronzo grezzo che si doveva pesare con la bilancia tenuta da un \"libripens\" oltre che con la presenza del venditore e compratore oltre che di cinque testimoni cittadini romani puberi, sostituito con lingotti di bronzo recanti il peso, successivamente con moneta coniata poi la mancipatio e la pesatura si separarono poich\u00e9 la pesatura divenne solo atto simbolico. I pontefici poi decisero che si poteva trasferire anche gli alieni iuris senza effettivo prezzo ma simbolicamente di una moneta. Gaio ci dice alcune frasi formali che venivano pronunciate:\nIl problema sorge per le \"res nec mancipi\" che non potevano essere vendute e comprate con il mancipio ma solo con l'istituto futuro della traditio perci\u00f2 si ritiene che un istituto antecedente poi chiamato traditio sia esistito.\nManus: \u00e8 la potestas sulla moglie e le mogli dei figli e nipoti. Questo istituto in antico era strettamente collegato con il matrimonio poich\u00e9 non esistevano l'uno senza l'altro anche se il marito se era alieni iuris non poteva detenere la manus della propria moglie ma la deteneva il proprio pater familias (la moglie diventava cos\u00ec appartenente alla familias del marito e non apparteneva pi\u00f9 alla propria familias di origine). Per ottenere la manus erano previsti due diversi atti: \nPatria potestas: era il diritto del pater di disporre degli \"alieni iuris\"(le persone sottoposte alla sua potestas tra cui i figli e i vari parenti). Nel periodo arcaico era un potere fortemente patrimoniale infatti i filii familias si trovavano nella condizione di mancipio ovvero potevano essere dati a un terzo tramite mancipatio di solito usati come garanzia per un debito che dopo la restituzione della prestazione ci sarebbe stata la restituzione dei figli, ma potevano essere anche venduti.\nDominica potestas: era il potere del pater familias sulla res tra cui erano compresi in questa gamma gli schiavi. All'inizio era fortemente potestativo e solo in un secondo momento nel periodo classico assumer\u00e0 molto pi\u00f9 carattere patrimoniale.\nNuncupatio: \u00c8 la prima clausola antica di cui si ha notizia derivata XII Tavole ma si pensa era gi\u00e0 presente nei mores utilizzata nel nexum e nella mancipatioe nel testamentum per eas et libram. Questa si utilizzava quando le parti nel momento di tacere invece facevano una dichiarazione a cui poi dovevano cos\u00ec da modificare un negozio formale. Secondo tale regola:\nNexum, Vades, e praedes: il Nexum era un atto con cui il nexi vincolava il proprio corpo o il proprio lavoro come prestazione per il creditore, i vades, garantivano la comparizione del convenuto nel processo (soprattutto quelli penali) e i praedes, garanti di restituzione della cosa nella legis actio sacramentum in rem o garanti del versamento dell'erario (summa sacramentum) o ancora garanti di prestazioni dovute al populus romanus.\nVindicatio si rivendicava la propriet\u00e0 della \"res\" dal parte del proprietario \"dominus\" ma il legame tra bene e proprietario era talmente stretto che si usava: \"ex iure Quiritium meum esse aio\" cio\u00e8 non si rivendicava la propriet\u00e0 della res ma la res stessa come propria solo dal periodo preclassico comparir\u00e0 il termine propriet\u00e0 con \"dominium ex iure Quiritium\" utilizzato anche nel sacramentum in rem, che ha origini quirite e l\"agere in rem per sponsionem\", del periodo classico. Un esempio che ci d\u00e0 Gaio \u00e8 questo pronunciato dal giudice:\nUna figura a parte \u00e8 la \"vindicatio in servitutem\" mancipi fatta tramte mancipatio di cui alcuni studiosi tra cui il Guarino ipotizzano l'origine quirita.\nObligationes e delictus: Tra le figure obbligate c'erano i nexi, i vades, e i praedes che erano garanti poi il vindex (vedi Ius Quiritium#I soggetti dello ius Quiritium), i soggetti legati da vincoli corporali nei riguardi di un colpevole di reato minore nei riguardi di un \"pater familias\" o di una sua \"res\" (si pensi al furto in flagranza di reato) il quale poteva infliggere al vincolato un danno corporale con caratteristiche sacrali. Per i reati pi\u00f9 gravi come l'uccisione di un pater familias o di un appartenente al gruppo parentale allora si uccideva il colpevole, la tradizione in riferimento dei mores maiorum (secondo altri sarebbe secondo altri storici antichi sarebbe prevista da una \"lex regia\" di Numa Pompilio) ci parla anche dei \"parricidas\" distinti in uccisori di uomini liberi di cui non si sa la pena e di uccisione di un parente si incorreva nella poena cullei per altri reati gravi nella sacert\u00e0 come sacrificio a una divinit\u00e0. La stessa comunit\u00e0 faceva in modo di rendere impossibile al colpevole di difendersi e al pater familias di poter ricevere giustizia. D'altra parte esistevano anche la fiducia cum creditore e il pignus datum che nel periodo pi\u00f9 arcaico si basavano su un rapporto fiduciario etico-sociale forse derivato dalle usanze antiche e solo poi diventato giuridico.\nSponsio: si ritiene che all'inizio questo istituto era un atto sacrale che generava solo vincoli etico-religiosi ma molto velocemente anche natura giuridica il quale gravava su chi era soggetto alla manus iniectio, si ritiene che sia la prima obligatio dove il debitore si legava con creditore con una promessa formale vincolante da cui si svilupper\u00e0 la \"stipulatio\" o \"la legis actio per iudicis postulationem\" o la \"adpromissio\" nei periodi successivi.\nAdrogatio: Era un istituto che consentiva di sottomettere un pater familias (arrogato) e le sue res al potere potestativo di un secondo pater familias (arrogante) facendolo diventare il primo alieni iuris rispetto al secondo, forse utilizzato anche nelle gentes dal pater gens.\nUsucapio: Era un istituto tramite il quale si assumeva la propriet\u00e0 di un bene avendo usufruito per un certo periodo di quel bene. Nel periodo antico era un po' diverso rispetto a quello previsto per iuris civilis, che distingueva in acquisti derivati ed a titolo originale distinzione che ab antiquo sicuramente non c'era come anche il dover dimostrare la propriet\u00e0 in giudizio dimostrando a quali proprietari era appartenuto in precedenza (in pratica tutti i precedenti proprietari sino a risalire al titolo originario). Invece secondo una consuetudine poi ripresa dalle XII Tavole si acquistava il bene immobile dopo due anni di usus per acquistare invece le \"ceterae res\"(beni mobili e la donna convivente con l'uomo come se fosse moglie) l'usus era di un anno. Non serviva n\u00e9 giustificazione dell'usus n\u00e9 \"bonae fidei\".\nPatronato e clientela: Secondo la tradizione tramandataci da alcune fonti questo istituto sarebbe parecchio antico, addirittura sarebbe stato istituito da Romolo con lex regia. Questo istituto prevedeva che singole persone o intere famiglie (clientes) erano sottoposte all'autorit\u00e0 di un gentilis o un pater familias (patronus) a cui dovevano prestare servizi in cambio di protezione; il loro legame era vincolato da regole di fides e se il cliens danneggiava il patronus in maniera ingiusta incorreva nella sacert\u00e0.\nTestamenti ed eredit\u00e0: Il testamento di origine quirita pi\u00f9 antico pervenutoci \u00e8 il testamentum calatis comitiis che veniva pronunciato davanti al collegio dei \"calatis comitiis\" in maniera solenne e poteva essere fatto solo due volte l'anno secondo Gaio. Il testamentum in procinctu derivato dal primo e molto simile per questo veniva fatto davanti all'esercito schierato per una battaglia. Siccome per\u00f2 con questi testamenti non si designava la successore di un pater familias per questo invece veniva usata la mancipatio familiae. Riguardo all'eredit\u00e0 c'era anche una particolare figura di sui hereditas in societas chiamata \"consortium ercto non cito\" dove la propriet\u00e0 intera era singolarmente di ciascun appartenente alla societas solo in futuro ci saranno le varie divisioni ereditarie di questa societas predisposte sia iuris civilis che dal pretore. Un'altra figura \u00e8 l'actio dell'hereditas petitio (che assume tale nome solo nel classico), sempre su ipotesi poich\u00e9 risalente ad antico, dove un preteso erede impossibilitato a esercitare la potestas su res al momento possedute da altro soggetto tramite tale azione ne rivendicava l'appartenenza.\nTutela: Le persone che non erano ab antiquo sottoposte a manus, mancipium erano sottoposte a tutela. Questi soggetti erano gli impuberi, bambini senza maturit\u00e0 sessuale che doveva essere accertata caso per caso. Solo alla fine del periodo antico le donne venivano considerate mature a 12 anni. A partire dalle XII Tavole risultano solo due tutele quella legittima (dell'adgnatus proximus) e testamentaria (ammesso qualsiasi tutore cittadino romano anche non erede) non si sa se riconducibili a qualche mores. Questa prima tutela era all'inizio non nell'interesse del tutelato ma del pater che deteneva la tutela poich\u00e9 poteva gestire i beni della persona incapace come meglio credeva.\nRappresentanza: Nell'antica Roma non risulta nessuna rappresentanza in linea massima poich\u00e9 solo il titolare del diritto poteva porre in essere un negozio valido soprattutto nello ius Quiritium, conosciamo per\u00f2 un principio molto antico secondo cui schiavi e alieni iuris potevano migliorare lo status nel loro \"dominus\" o \"pater familias\". Una figura a parte che per\u00f2 non \u00e8 considerata una rappresentanza \u00e8 il nuntium che era un messaggero che riferiva la volonta di un pater familias.\nReligione: \u00c8 possibile che lo ius Quiritium regolasse la religione dei familias e delle gentes poich\u00e9 sappiamo che i singoli gruppi avevano un dio a cui erano particolarmente devoti e a cui dovevano rispettare dei determinati riti viene in luce questo soprattutto per le famiglie pi\u00f9 importanti del tempo.\nLegis actiones: Sono atti esperiti da un \"pater familias\" che rivendica una potestas \"in iure\". La procedura processuale generale \u00e8 molto antica ma ci sono in particolare delle actiones che hanno origine quiritaria:\ne cos\u00ec dicendo poneva la festuca (una verga che i romani chiamavano \"vindicta\", da cui il nome della \"manumissio\") sullo schiavo o presunto tale. Il convenuto doveva allora porre in essere la \"controvindicatio\" per fare in modo che l'attore non si appropriasse della res e afferravano l'oggetto o la persona come per strapparselo, secondo per\u00f2 alcuni studiosi la contesa nell'et\u00e0 pi\u00f9 arcaica avveniva davvero e non era solo simbolica. Da qui si lasciava in custodia al magistrato e fare il sacramentum promettendo in nome di Giove prima l'attore e poi il convenuto (soprattutto in et\u00e0 arcaica doveva essere molto sentita e chi non era il proprietario per paura della divinit\u00e0 rinunciava e non faceva il sacramentum). Il sacramentum consisteva all'atto pratico di depositare 5 pecore o buoi e la parte vincente che avesse fatto il sacramentum iustum poteva ritirare le sue mentre gli altri venivano sacrificati come espiazione; poi fu modificata con la lex Aternia Tarpeia."}
{"id": "359593", "revid": "1543377", "url": "https://it.wikipedia.org/wiki?curid=359593", "title": "Suardoni", "text": "I Suardoni (in latino \"Suardones\") o Suarini (in latino \"Suarines\") erano una trib\u00f9 germanica occidentale citata da Tacito nella \"Germania\"; secondo lo storico latino, erano legati ai vicini Reudigni, Avioni, Angli, Varini, Eudosi e Nuitoni dal fatto di condividere il culto di Nerthus, la Madre-terra."}
{"id": "359601", "revid": "124363000", "url": "https://it.wikipedia.org/wiki?curid=359601", "title": "Gaio Valerio Catullo", "text": "Il poeta \u00e8 noto per l'intensit\u00e0 delle passioni amorose espresse, per la prima volta nella letteratura latina, nel suo \"Catulli Veronensis Liber\", in cui l'amore ha una parte preponderante, sia nei componimenti pi\u00f9 leggeri che negli epilli ispirati alla poesia di Callimaco e degli Alessandrini in generale.\nBiografia.\nOrigini familiari.\nGaio Valerio Catullo proveniva da un'agiata famiglia latina che aveva contribuito a fondare la citt\u00e0 di Verona, nella Gallia Cisalpina; il padre avrebbe ospitato Q. Metello Celere e Giulio Cesare in casa propria al tempo del loro proconsolato in Gallia. Per quanto concerne gli estremi cronologici della sua biografia, San Girolamo pone l'87 a.C. e il 57 a.C. rispettivamente come data di nascita e di morte e specifica che appunto egli mor\u00ec alla giovane et\u00e0 di trent'anni. Tuttavia, poich\u00e9 nei suoi carmi accenna ad avvenimenti che riportano all'anno 55 a.C. (come l'elezione a console di Pompeo e l'invasione della Britannia da parte di Cesare), si \u00e8 maggiormente propensi a ritenere che egli sia nato nell'84 e morto nel 54 a.C., dato per certo il fatto che sia morto a trent'anni.\nTrasferimento a Roma, vita sociale e letteraria.\nTrasferitosi nella capitale, si suppone intorno al 61-60 a.C., cominci\u00f2 a frequentare ambienti politici, intellettuali e mondani, conoscendo personaggi influenti dell'epoca, come Quinto Ortensio Ortalo, Gaio Memmio, Cornelio Nepote e Asinio Pollione, oltre ad avere rapporti, non molto lusinghieri, con Cesare e Cicerone; con una ristretta cerchia d'amici letterati, quali Licinio Calvo ed Elvio Cinna fond\u00f2 un circolo privato e solidale per stile di vita e tendenze letterarie. Durante il suo soggiorno prolungato a Roma ebbe una relazione travagliata con la sorella del tribuno Clodio, tale Clodia.. \nClodia viene cantata nei carmi con lo pseudonimo letterario \"Lesbia\", in onore della poetessa greca Saffo, molto cara a Catullo e proveniente dall'isola di Lesbo. Lesbia, che aveva una decina d'anni pi\u00f9 di Catullo, viene descritta dal suo amante non solo graziosa, ma anche colta, intelligente e spregiudicata. La loro relazione, comunque, alternava periodi di litigi e di riappacificazioni ed \u00e8 noto che l'ultimo carme che Catullo scrisse all'amata fu del 55 o 54 a.C., proprio perch\u00e9 in essa viene citata la spedizione di Cesare in Britannia.\nDa alcuni suoi carmi emerge, inoltre, che il poeta ebbe anche un'altra relazione, omosessuale, con un giovinetto romano di nome Giovenzio. Catullo si allontan\u00f2, comunque, varie volte da Roma per trascorrere del tempo nella villa paterna a Sirmione, sul lago di Garda, luogo da lui particolarmente apprezzato e celebrato per il suo fascino ameno, situato nella sua terra di origine e che per questo induceva al poeta distesi periodi di riposo. \nNel 57-56 a.C.segu\u00ec Gaio Memmio in Bitinia: in quella circostanza and\u00f2 a rendere omaggio alla tomba del fratello situata nella Troade. Quel viaggio non rec\u00f2 alcun beneficio al poeta, che ritorn\u00f2 senza guadagni economici, come sperava al momento della partenza, n\u00e9 la lontananza riusc\u00ec a fargli riacquistare la serenit\u00e0 perduta a causa dell'incostanza e dell'indifferenza di Lesbia nei suoi confronti. Fu tuttavia una nota positiva la visita alla lapide del fratello, in occasione della quale scrisse il Carme 101 (a cui si ispir\u00f2 in seguito anche Ugo Foscolo per la poesia In morte del fratello Giovanni).\nCatullo non partecip\u00f2 mai attivamente alla vita politica, anzi voleva fare della sua poesia un \"lusus\" fra amici, una poesia leggera e lontana dagli ideali politici tanto osannati dai letterati del tempo. Disprezzava infatti la politica di allora, dominata da politici corrotti che servivano soltanto il proprio interesse: riteneva dunque che favorire l'uno o l'altro non significasse niente di meno che aiutare l'uno o l'altro a perseguire il suo vantaggio personale. Tuttavia, segu\u00ec la formazione del primo triumvirato, i casi violenti della guerra condotta da Cesare in Gallia e Britannia, i tumulti fomentati da Clodio, comandante dei populares, fratello della sua celebre amante Lesbia e acerrimo nemico di Marco Tullio Cicerone, che verr\u00e0 da lui spedito in esilio nel 58 a.C. ma poi richiamato, i patti di Lucca e il secondo consolato di Pompeo. Una nota da sottolineare \u00e8 il Carme 52 dove, per usare le parole di Alfonso Traina, \"il disprezzo della vita politica si fa disprezzo per la vita stessa\":\nOpera.\nIl \"liber\" di Catullo non fu ordinato dal poeta stesso, che non aveva concepito l'opera come un corpo unico, anche se un editore successivo (forse lo stesso Cornelio Nepote a cui \u00e8 stata dedicata la prima parte dell'opera) ha diviso il liber catulliano in tre parti secondo un criterio di tipo metrico: i carmi da 1 a 60, sotto il nome di \"nugae\" (letteralmente \"sciocchezze\"), brevi carmi polimetri, per lo pi\u00f9 faleci e trimetri giambici; i carmi da 61 a 68, i cosiddetti \"carmina docta\" d'impronta alessandrina e per lo pi\u00f9 in esametri e distici elegiaci; i carmi dal 69 al 116 sono gli epigrammi (\"epigrammata\"), in distici elegiaci.\nIl mondo poetico e concettuale di Catullo.\nCatullo \u00e8 per noi uno dei pi\u00f9 noti rappresentanti della scuola dei \"ne\u00f2teroi\", poetae novi, (cio\u00e8 \"poeti nuovi\"), che facevano riferimento ai canoni dell'estetica alessandrina e in particolare al poeta greco Callimaco, creatore di un nuovo stile poetico che si distacca dalla poesia epica di tradizione omerica divenuta a suo parere stancante, ripetitiva e dipendente quasi unicamente dalla quantit\u00e0 (in riferimento all'abbondanza dei versi di quest'ultima) piuttosto che dalla qualit\u00e0. Sia Callimaco che Catullo, infatti, non descrivono le gesta degli antichi eroi o degli dei, ma si concentrano su episodi semplici e quotidiani. Per giunta, i ne\u00f2teroi si dedicano all'otium letterario piuttosto che alla politica per rendere liete le loro giornate, coltivando il loro amore solo ed esclusivamente alla composizione di versi, tanto che Catullo dichiara nel carme 51: \u00ab\"Otium, Catulle, tibi molestum est\":/\"otio exsultas nimiumque gestis\"\u00bb \u00abL'ozio per te, Catullo, non \u00e8 buono;/ nell'ozio smani e ti scalmani\u00bb (traduzione a cura di Nicola Gardini). Talvolta il poeta ostenta il suo disinteresse per i grandi uomini che lo circondavano e che stavano scrivendo la storia: \u00ab\"nihil nimium studeo, Caesar, tibi velle placere\"\u00bb \u00abnon m'interessa, Cesare, di andarti a genio\u00bb (carme 93), scrive al futuro conquistatore della Gallia. Da questa matrice callimachea proviene anche il gusto per la poesia breve, erudita e mirante stilisticamente alla perfezione. Si sviluppano, originari dell'alessandrinismo e nati da poeti greci come Callimaco, Teocrito, Asclepiade, Fileta di Cos e Arato, generi quali l'epillio, l'elegia erotico-mitologica e l'epigramma, che pi\u00f9 sono apprezzati e ricalcati dai poeti latini.\nCatullo stesso defin\u00ec il suo libro \"expolitum\" (cio\u00e8 \"levigato\") a riprova del fatto che i suoi versi sono particolarmente elaborati e curati, le poesie raffinate e curate. Una delle caratteristiche peculiari della sua poetica \u00e8, infatti, la ricercatezza formale, il \"labor lim\u00e6\", con cui il poeta cura e rifinisce i suoi componimenti. Inoltre, al contrario della poesia epica, l'opera catulliana intende evocare sentimenti ed emozioni profonde nel lettore, anche attraverso la pratica del \"vertere\", rielaborando pezzi poetici di particolare rilevanza formale o intensit\u00e0 emozionale e tematica, in particolare come nel \"carmen\" 51, una emulazione del fr. 31 di Saffo, come anche i \"carmina\" 61 e 62, ispirati agli \"epitalami\" saffici.\nIl carme 66, preceduto da una dedica ad Ortensio Ortalo, \u00e8 una traduzione della \"Chioma di Berenice\" di Callimaco, che viene ripreso per mostrare l'adesione ad una raffinata elaborazione stilistica, una dottrina mitologica, geografica, linguistica ed infine la \"brevitas\" dei componimenti, con la convinzione che solo un carme di breve durata pu\u00f2 essere un'opera raffinata e preziosa."}
{"id": "359605", "revid": "287204", "url": "https://it.wikipedia.org/wiki?curid=359605", "title": "Cratere Cajal", "text": "Cajal \u00e8 un piccolo cratere lunare da impatto intitolato al medico e patologo Santiago R. Cajal. \u00c8 un cratere circolare, a forma di tazza, posto nella parte settentrionale del Mare della Tranquillit\u00e0, ed a sud-est del cratere Jansen. A nord-ovest si trova un sistema di rilievi noto come Dorsa Barlow."}
{"id": "359608", "revid": "1318658", "url": "https://it.wikipedia.org/wiki?curid=359608", "title": "Arrondissement di Villefranche-sur-Sa\u00f4ne", "text": "L\"arrondissement\" di Villefranche-sur-Sa\u00f4ne \u00e8 un \"arrondissement\" dipartimentale della Francia situato nel dipartimento delle Rodano, nella regione dell'Alvernia-Rodano-Alpi.\nStoria.\nFu creato nel 1800, sulla base dei preesistenti \"distretti\".\nComposizione.\nL\"arrondissement\" \u00e8 diviso in 131 comuni raggruppati in 11 cantoni, elencati di seguito:"}
{"id": "359614", "revid": "86599", "url": "https://it.wikipedia.org/wiki?curid=359614", "title": "Cratere Cajori", "text": "Cajori \u00e8 un cratere lunare di 74,65 km situato nella parte sud-occidentale della faccia nascosta della Luna, a sud-ovest del cratere Von K\u00e1rm\u00e1n e ad est-sudest del cratere Chr\u00e9tien.\nIl bordo esterno del cratere \u00e8 stato pesantemente danneggiato da impatti, lasciando un perimetro irregolare e con numerose interruzioni. Numerosi piccoli crateri sono visibili lungo il bordo; il maggiore \u00e8 Cajori K, sul bordo sud-orientale. Il piano interno \u00e8 stato danneggiato meno gravemente ed \u00e8 marcato solo da pochi minuscoli crateri.\nIl cratere \u00e8 dedicato allo storico svizzero della matematica Florian Cajori.\nCrateri correlati.\nAlcuni crateri minori situati in prossimit\u00e0 di Cajori sono convenzionalmente identificati, sulle mappe lunari, attraverso una lettera associata al nome."}
{"id": "359616", "revid": "124036648", "url": "https://it.wikipedia.org/wiki?curid=359616", "title": "Louis de Wohl", "text": "Biografia.\nFamiglia.\nNato Wohl Lajos Theodor Gaspar Adolf, di nazionalit\u00e0 austro-ungarica, divenne von Wohl quando fu nobilitato con suo padre dall'imperatore Francesco Giuseppe il 22 febbraio 1903.\nSuo padre era un ungherese di religione cattolica e di ascendenza ebraica, sua madre un'austriaca, pure cattolica e di ascendenza ebraica.\nTrasferitosi con la famiglia a Steglitz, un quartiere periferico di Berlino, suo padre mor\u00ec di un attacco cardiaco nel 1914.\nGiovinezza.\nLudwig (traduzione tedesca dell'ungherese \"Lajos\") von Wohl visse la sua giovinezza in Germania, a Berlino fece gli studi liceali, che termin\u00f2 nell'autunno del 1920. La prima guerra mondiale aveva rovinato la sua famiglia e quindi, invece di andare all'Universit\u00e0, si impieg\u00f2 presso la \"Deutsch-S\u00fcdamerikanische Bank\", una filiale della \"Dresdner Bank\", il cui direttore Herbert Gutmann era una conoscenza di sua madre. Dopo alcuni anni di apprendistato, nel 1924 lasci\u00f2 la banca per il disegno di moda e Herbert Gutmann, che faceva parte di diversi consigli di amministrazione, lo raccomand\u00f2 per il dipartimento di pubblicit\u00e0 di una casa cinematografica, la Ufa Films, dove scrisse degli scenari per dei film (dapprima muti e in seguito con sonoro) e conobbe Alexandra Betzold, detta Putti (1894-1967) - figlia di un tedesco e della romena Ifigenia Soutzo, discendente da una famiglia principesca di origine fanariota - con la quale si fidanz\u00f2 nel 1925 e che poi spos\u00f2. Essendo entrambi in difficolt\u00e0 finanziarie, per poterla sposare cominci\u00f2 a scrivere racconti d'avventura a puntate per i giornali e nel 1928 scrisse il suo primo scenario per un film.\nAstrologia.\nA Berlino la giovane coppia frequent\u00f2 diversi ambienti mondani. Nel novembre del 1930 al ballo annuale dei Paesi Bassi, all'H\u00f4tel de l'Esplanade, il principe Enrico (marito della regina Guglielmina) present\u00f2 a Ludwig von Wohl il barone e astrologo olandese Harald Keun von Hoogerwoerd, che lo convinse della seriet\u00e0 e del valore dell'astrologia: a partire da allora egli la studi\u00f2 e pratic\u00f2.\nGran Bretagna.\nNel 1933 Hitler divenne Cancelliere del Reich. Considerato non-ariano dai nazisti per la sua ascendenza ebraica, a Ludwig von Wohl fu tolto il permesso di lavoro, e all'et\u00e0 di trentatr\u00e9 anni lasci\u00f2 la Germania per l'Inghilterra, dove tradusse il suo nome in Louis de Wohl.\nQueste informazioni sulla sua vita, che Louis de Wohl d\u00e0 nella sua autobiografia, sono confermate da un rapporto del 10 luglio 1945, firmato dal Luogotenente-Colonnello G. Lennox, redatto in occasione dell'inchiesta concernente la sua domanda di nazionalit\u00e0 britannica.\nSeconda guerra mondiale.\nDurante la Seconda guerra mondiale Louis de Wohl divenne capitano dell'esercito britannico, per il quale lavor\u00f2 come astrologo presso lo \"Special Operation Executive\" (S.O.E) dei Servizi segreti (MI5), fornendo del materiale di \"propaganda psicologica\": scrisse per esempio un \"Nostradamus prophezeit den Kriegsverlauf\" (\"Nostradamus profetizza l'evoluzione della guerra\"), libretto falsamente attribuito a Bruno Winkler, e basato su di un inesistente manoscritto di cinquanta false quartine di Nostradamus tradotte dal francese in tedesco, che profetizza le vittorie di Hitler, seguite dal suo assassinio. Nel maggio del 1941 De Wohl fu inviato negli Stati Uniti, dove apr\u00ec un ufficio di propaganda a New York. Nel mese d'agosto dello stesso anno tenne una conferenza sugli oroscopi comparati di Napoleone e di Hitler alla convenzione nazionale della \"Federazione Americana degli Astrologi Scientifici\" (AFSA, che diventer\u00e0 poi AFA nel 1945), a Cleveland, nell'Ohio. Torn\u00f2 a Londra nel febbraio del 1942 e nel 1946 ottenne la nazionalit\u00e0 britannica.\nLouis de Wohl ha descritto la sua attivit\u00e0 durante questi anni della seconda guerra mondiale in \"The Stars of War &amp; Peace\" (1952). Tra i suoi libri, \"Secret Service of the Sky\" (1938) e \"Commonsense Astrology\" (1940) sono due opere di astrologia. La prima presenta i temi natali di Gandhi, Hitler, Mussolini (con un'interpretazione), Roosevelt, Lloyd George e dei re Giorgio V, Giorgio VI e Edoardo VII, e altri ancora. La seconda \u00e8 un manuale d'interpretazione del tema natale, con alcuni esempi di temi natali, di Neville Chamberlain, Winston Churchill, del generale Sir Edmund Ironside, di Gracie Fields, Franklin D. Roosevelt, \u00c9douard Daladier, papa Pio XII, Adolf Hitler e Hermann G\u00f6ring. Nel romanzo \"Introducing Doctor Zodiac\" (1940) De Wohl lascia intendere senza prove che Hitler si sia interessato all'astrologia e che abbia cercato di reclutarlo come astrologo; il romanzo \"Strange Daughter\" (1945) \u00e8 un thriller a sfondo magico-astrologico, con un personaggio principale femminile chiamato semplicemente \"A\" costruito in parte sulla figura del mago e astrologo Aleister Crowley.\nTutte le informazioni su di s\u00e9 da lui fornite vanno esaminate con precauzione, anche perch\u00e9, secondo alcune persone che lo hanno conosciuto (non sempre bene intenzionate, e a volte prevenute nei suoi confronti o verso l'astrologia), De Wohl sarebbe stato un mitomane, come appare da alcune testimonianze che figurano nel suo dossier, che il 3 marzo 2008 \u00e8 stato declassificato e reso accessibile al pubblico.\nDopoguerra.\nDopo la guerra si stabil\u00ec in Svizzera, a Lucerna, e nel 1953 si rispos\u00f2 con Ruth Magdalene Lorch (\u20201998), che era Commendatore dell'Ordine del Santo Sepolcro, titolo che in seguito gli fu pure conferito. Va ricordata l'antica tradizione pontificia che conferiva ai cavalieri dell'Ordine Equestre del Santo Sepolcro di Gerusalemme il titolo, concesso dal Papa quale Sovrano dello Stato della Citt\u00e0 del Vaticano, di conte palatino, ovvero \"comes\" del Sacro Palazzo Lateranense.\nMor\u00ec a Lucerna nel 1961, poco dopo aver finito di scrivere il suo ultimo libro, \"Founded on a Rock\", una storia romanzata della Chiesa cattolica.\nCome scrittore Louis de Wohl fu principalmente un romanziere storico, scrisse in inglese ed i suoi romanzi sono stati tradotti in dodici lingue. Ebbe grande popolarit\u00e0 soprattutto negli Stati Uniti, ma anche nel resto del mondo grazie alle numerose traduzioni e riduzioni cinematografiche.\nOpere.\nOpere tradotte in lingua italiana.\nTra le numerose opere scritte in inglese dall'autore solo poche sono state tradotte in lingua italiana, molte delle quali pubblicate dalla BUR nella collana \"I libri dello spirito cristiano\" (diretta da don Luigi Giussani). Tra queste si ricordano:"}
{"id": "359620", "revid": "1543377", "url": "https://it.wikipedia.org/wiki?curid=359620", "title": "Savoia-Marchetti S.55", "text": "Il Savoia-Marchetti S.55 fu un idrobombardiere/aerosilurante bimotore prodotto dall'azienda italiana Savoia-Marchetti dagli anni venti e protagonista per un decennio in svariati ruoli nella Regia Aeronautica. Protagonista di celebri trasvolate oceaniche, divenne uno dei simboli dell'aeronautica militare e del progresso tecnologico italiano nei primi anni del regime fascista.\nStoria del progetto.\nL'S.55 fu progettato dall'ing. Alessandro Marchetti e dall'ingegnere Pier Luigi Torre che utilizzarono due propulsori contrapposti, con un'elica spingente ed una traente.\nI motori erano alloggiati in una incastellatura sopra le ali, sul piano di simmetria del velivolo: ci\u00f2 evitava i problemi giroscopici e gli imbardamenti dovuti a possibili dissimmetrie di spinta o avarie di una normale disposizione bimotore.\nParticolarmente coraggiosa la soluzione dei due scafi: sfruttavano una struttura cellulare che permetteva il galleggiamento anche in condizioni critiche di danneggiamento e acque mosse.\nIl velivolo venne inizialmente respinto dalla commissione giudicatrice del commissariato dell'Aviazione perch\u00e9 ritenuto troppo ardito, nonostante rispondesse alle specifiche richieste, e gli venne preferito un modello pi\u00f9 convenzionale. Pi\u00f9 tardi venne riesaminato e finalmente gli vennero riconosciuti gli indubbi pregi e venne adottato.\nTecnica.\nL'S.55 era un idrovolante dall'aspetto non convenzionale, un monoplano bimotore, dotato di configurazione a doppio scafo e a doppia trave di coda.\nImpiego operativo.\nRegia Aeronautica.\nQuesto velivolo, e specificatamente la versione X di cui vengono riportate le caratteristiche, fu il protagonista delle trasvolate che resero famosa la Regia Aeronautica durante il periodo tra le due guerre mondiali. Dal volo dei due grandi piloti Francesco De Pinedo e Carlo Del Prete e del motorista Vitale Zacchetti nelle due Americhe a bordo di un S.55 della prima serie denominato \"Santa Maria\", in modo da rendere omaggio anche al navigatore Cristoforo Colombo, fino ai voli in formazione voluti e condotti da Italo Balbo e che culminarono nel 1933 con il volo in formazione di 24 S.55X da Orbetello fino a Chicago, la Crociera aerea del Decennale. In quell'anno la citt\u00e0 fu sede di un'esposizione universale in occasione del decennale della fondazione dell'Arma Aeronautica: la lettera X utilizzata per quella specifica versione indicava proprio il decennale in numeri romani.\nEsemplari attualmente esistenti.\nL'unico esemplare di S.55 arrivato sino ai nostri giorni \u00e8 la versione C esposta presso il Museu TAM, gi\u00e0 \"Museu Asas de um Sonho\", sito a S\u00e3o Carlos nello stato federale brasiliano di San Paolo (S\u00e3o Paulo). L'S.55, soprannominato \"Jah\u00fa\" dal suo ultimo proprietario, l'aviatore Jo\u00e3o Ribeiro de Barros, lo stesso soprannominato \"Alcione\" dall'asso italiano della prima guerra mondiale Eugenio Casagrande, venne utilizzato per compiere la trasvolata atlantica del Sud Atlantico nel 1927."}
{"id": "359623", "revid": "120902476", "url": "https://it.wikipedia.org/wiki?curid=359623", "title": "Raimondo Montecuccoli (incrociatore)", "text": "Il Raimondo Montecuccoli fu un incrociatore leggero della Regia Marina e poi della Marina Militare, appartenente alla classe \"Condottieri\" tipo \"Raimondo Montecuccoli\". Venne cos\u00ec battezzata in onore del condottiero del XVII secolo Raimondo Montecuccoli.\nCostruzione.\nImpostato il 10 ottobre 1931 nei cantieri Ansaldo di Genova, varato il 2 agosto 1934, dopo avere effettuato le prove in mare nella primavera del 1935, venne consegnato alla Regia Marina il 30 giugno del 1935.\nArmamento.\nL'armamento era costituito da otto cannoni da 152/53 mm Mod 1929 in quattro installazioni binate, sei cannoni da 100/47 mm OTO 1928 in tre installazioni binate, otto mitragliere da 37/54 mm in quattro installazioni binate e otto mitragliatrici 13,2/75,7 mm Breda 1931 in quattro installazioni binate, sostituite durante il secondo conflitto mondiale da dodici mitragliatrici 20/70 mm Oerlikon in installazioni singole.\nApparato motore.\nL'apparato motore \u00e8 costituito da due parti identiche, ciascuna formata da due generatori di vapore collegate ad un gruppo turbine, alloggiate in sei locali separati (due locali per le turbine, quattro per i generatori) posti uno dietro l'altro al centro della nave.\nI generatori di vapore surriscaldato a 225 \u00b0C, erano caldaie a tubi d'acqua del tipo Yarrow detto \"Marina Militare a cinque collettori\" in grado di produrre 90t/h di vapore.\nLa camera di combustione di ciascun generatore era alimentata da 12 polverizzatori, a nafta riscaldata fino a 90-100\u00a0\u00b0C. I fumi dei due generatori poppieri venivano evacuati dal fumaiolo di poppa mentre quelli prodieri utilizzavano il fumaiolo di prora. I generatori di vapore erano alimentati con acqua distillata, preriscaldata a 100\u00a0\u00b0C dai vapori di scarico delle turbine ausiliarie.\nIl gruppo turbine era formato da una turbina ad alta pressione ed una turbina a bassa pressione, entrambe del tipo Belluzzo ad azione diretta invertibili per la marcia indietro, collegate da una scatola ingranaggi alla linea d'asse. Il gruppo prodiero azionava l'elica di dritta con rotazione destrorsa, mentre il gruppo poppiero azionava l'elica di sinistra, sinistrorsa. Al di sotto del gruppo turbine era installato il condensatore a bassa pressione, raffreddato con acqua di mare, in grado di far funzionare le turbine in circuito chiuso. Per compensare le perdite d'acqua distillata sono installati tre evaporatori capaci di produrre 154t di acqua distillata nelle 24 ore.\nAttivit\u00e0.\nPeriodo pre-bellico.\nAllo scoppio della guerra civile spagnola partecip\u00f2 a varie missioni a protezione del traffico marittimo.\nNel 1937 venne inviato in estremo oriente, al comando del Capitano di vascello Alberto Da Zara, a tutela degli interessi italiani nell'area, in occasione del conflitto sino-giapponese partendo da Napoli il 30 agosto e giungendo a Shanghai il 15 settembre dopo aver toccato durante la navigazione Porto Said, Aden, Colombo e Singapore e visitando Sydney, dove giunse in occasione delle celebrazioni del 150\u00ba anniversario della fondazione dello Stato del Nuovo Galles del Sud. Nell'occasione il \"Montecuccoli\" visit\u00f2 oltre Sydney i principali porti australiani, quali Hobart, Adelaide, Brisbane e Melbourne. \nRientrato a Shanghai continu\u00f2 ad operare in quelle acque in difesa degli interessi italiani, toccando anche numerosi porti giapponesi, rientrando in Italia nel 1939.\nNel periodo 1935 - 1940 i comandanti dell'incrociatore furono i capitani di vascello Carlo Alberto Coraggio (dal 30 giugno 1935) Mario Bonetti (dal 10 aprile 1936), Alberto Da Zara (dall'11 aprile 1937), Onorato Brugnoli (dal 23 dicembre 1938) e Giovanni Galati (21 dicembre 1939 - 27 aprile 1940).\nPeriodo bellico.\nDurante la seconda guerra mondiale, dotato di idrovolanti IMAM Ro.43, incroci\u00f2 la propria attivit\u00e0 con quella del gemello \"Muzio Attendolo\" e degli incrociatori \"Duca d'Aosta\" prendendo parte alle battaglie di Punta Stilo del 9 luglio 1940. Insieme al \"Eugenio di Savoia\" e cinque cacciatorpediniere spar\u00f2 contro postazioni greche alla isola di Corf\u00f9, il 18 dicembre 1940. Fece parte della scorta del convoglio M.42 che culmin\u00f2 nella prima battaglia della Sirte del 17 dicembre 1941.\nPrese parte alla battaglia di mezzo giugno (12 - 16 giugno 1942), dove riusc\u00ec a mettere fuori combattimento il cacciatorpediniere HMS \"Bedouin\", affondato in seguito da un aerosilurante S.M.79 del sottotenente Martino Aichner della 281\u00aa Squadriglia del 132\u00ba Gruppo, ed incendiare la grossa petroliera \"Kentucky\", che si era fermata dopo essere colpita da aerei tedeschi. Due mesi dopo prese parte alla Battaglia di mezzo agosto svolta tra il 10 e il 15 agosto 1942.\nIl giorno di Santa Barbara.\nMentre si trovava a Napoli il 4 dicembre 1942, giorno di Santa Barbara, vi fu un bombardamento da parte dei B-24 americani partiti dall'Egitto che arrivarono indisturbati sulla citt\u00e0 in quanto scambiati per una formazione di Ju 52 tedeschi, sganciando le loro bombe da oltre 6\u00a0000 metri di altitudine, che colpirono il \"Montecuccoli\", l'\"Eugenio di Savoia\", che ebbe 17 morti e 46 feriti e danni alla parte posteriore dello scafo riparabili in 40 giorni ed il gemello \"Muzio Attendolo\", che colpito al centro da una o due bombe venne danneggiato sotto la linea di galleggiamento inclinandosi per finire semiaffondato. Per il \"Muzio Attendolo\" la stima delle operazioni di recupero e dei lavori di riparazione era da dieci mesi ad un anno, ma lo scafo venne recuperato e demolito al termine del conflitto.\nIl \"Montecuccoli\" venne colpito da una bomba a centro nave proprio dentro un fumaiolo che venne disintegrato lasciando al suo posto un cratere, ma la protezione della corazzatura riusc\u00ec a salvare la nave che, oltre ad avere avuto 44 morti e 36 feriti, ebbe bisogno di ben sette mesi di lavori. Al termine dei lavori vennero installate quattro mitragliere 20/70 mm Oerlikon.\nArmistizio.\nAll'armistizio dell'8 settembre la nave si trovava a La Spezia, da dove, insieme alle altre due unit\u00e0 che in quel momento costituivano la VII Divisione, lEugenio di Savoia\" e lAttilio Regolo\", alle corazzate \"Roma\", \"Vittorio Veneto\" e \"Italia\" della |IX Divisione, i cacciatorpediniere \"Mitragliere\", \"Fuciliere\", \"Carabiniere\" e \"Velite\" della XII Squadriglia, i cacciatorpediniere \"Legionario\", \"Oriani\", \"Artigliere\" e \"Grecale\" della XIV Squadriglia ed una squadriglia di torpediniere formata da \"Pegaso\", \"Orsa\", \"Orione\", \"Ardimentoso\" e \"Impetuoso\", salp\u00f2 per congiungersi con il gruppo navale proveniente da Genova, formato dalle unit\u00e0 della VIII Divisione, costituita da \"Garibaldi\", \"Duca degli Abruzzi\" e \"Duca d'Aosta\" e dalla torpediniera \"Libra\", per poi consegnarsi agli Alleati a Malta assieme alle altre unit\u00e0 navali italiane provenienti da Taranto. Il gruppo, dopo essersi riunito con le unit\u00e0 provenienti da Genova, per ottenere una omogeneit\u00e0 nelle caratteristiche degli incrociatori, il \"Duca d'Aosta\" pass\u00f2 dalla VIII alla VII Divisione, sostituendo l'Attilio Regolo che entr\u00f2 a far parte della VIII Divisione. Durante il trasferimento la \"Roma\", nave ammiraglia dell'Ammiraglio Bergamini, affond\u00f2 tragicamente nel pomeriggio del 9 settembre al largo dell'Asinara centrata da una bomba Fritz X sganciata da un Dornier Do 217 della tedesca Luftwaffe partito dalla base di Istres vicino a Marsiglia.\nDall'inizio del conflitto all'armistizio, il \"Montecuccoli\" effettu\u00f2 32 missioni di guerra percorrendo 31.590 miglia.\nDurante la cobelligeranza ed al termine del conflitto, partecip\u00f2 a numerose missioni di trasporto veloce e di rimpatrio di prigionieri.\nNave scuola.\nIl \"Montecuccoli\" fu uno dei quattro incrociatori lasciati alla Marina italiana in seguito al Trattato di Pace insieme al \"Luigi Cadorna\" al \"Duca degli Abruzzi\" e al \"Garibaldi\", tutte unit\u00e0 queste della classe \"Condottieri\" come il \"Montecuccoli\".\nEntrato a far parte della Marina Militare Italiana il \"Montecuccoli\" riprese l'attivit\u00e0 di squadra a partire dal 1947 fino al 1949 quando, dopo lavori che avevano comportato piccole modifiche, venne destinato a svolgere il compito di nave scuola per gli allievi dell'Accademia Navale di Livorno, effettuando sin dall'estate del 1949 le campagne di istruzione estiva, sia nel Mediterraneo che oltre, toccando nel 1951 Santa Cruz de Tenerife e nel 1952 Londra.\nSuccessivamente venne sottoposto all'Arsenale di La Spezia a grandi lavori di trasformazione e riammodernamento che, dal giugno 1954, lo resero pi\u00f9 idoneo al compito di nave-scuola e con l'ingresso dell'Italia nella NATO venne contraddistinto dalla matricola C552.\nLe modifiche portarono all'eliminazione di due caldaie, della torretta n\u00ba2 e relativo deposito munizioni, del complesso 100/47 centrale e di otto mitragliatrici da 20/70, con un incremento sensibile di complessi antiaerei costituito da armi \u201cBofors\u201d da 40/56 mm, che sostituirono tutte le mitragliere da 37/54\u00a0mm originarie. Vennero installati i radar di scoperta di superficie, di scoperta aerea, di tiro e una nuova centrale di tiro.\nI serbatoi di nafta furono aumentati di 300\u00a0m\u00b3 con il conseguente aumento di 615 miglia di autonomia. I lavori modificarono l'aspetto originale e in particolare le modifiche riguardarono principalmente la zona centrale della nave, con la modifica del fumaiolo prodiero e della plancia di comando, e l'installazione di un robusto albero per il sostegno delle antenne delle nuove apparecchiature radar imbarcate\nAlternando l'attivit\u00e0 di squadra alle campagne di istruzione, raggiunse porti come Copenaghen nel 1955, Montr\u00e9al, Boston e Filadelfia nel 1958, Helsinki nel 1961. Tra le campagne di istruzione, la circumnavigazione del mondo, effettuata dal 1\u00ba settembre 1956 al 1\u00ba marzo 1957 che, inizialmente non prevista, fu resa necessaria nel ritorno dall'Australia, dove aveva svolto un ruolo di rappresentanza in concomitanza alle olimpiadi di Melbourne, a causa della crisi del Canale di Suez.\nIl \"Montecuccoli\", al comando dell'allora capitano di vascello Gino Birindelli, in quella circostanza tocc\u00f2 34 porti di quattro continenti, percorrendo complessivamente 33.170 miglia.\nDopo aver compiuto la circumnavigazione del continente africano nel 1963, l'anno successivo venne messo in disarmo, ammainando per l'ultima volta la bandiera, a Taranto la sera del 31 maggio 1964. Rimorchiato alla Spezia, nel 1972 venne demolito.\nNel suo compito di nave scuola venne sostituito a partire dal 1965 dal \"San Giorgio\".\nUna curiosit\u00e0: Sul Montecuccoli \u00e8 stato imbarcato Pasquale Africano il personaggio televisivo che dal 1985 al 2004 impersonava la guardia giurata nella trasmissione Forum, scomparso il 30 agosto 2008, che era un Segnalatore del corso 62.\nAttualmente alcuni reperti del \"Montecuccoli\" sono stati collocati e visibili sul monte Pulito, nei pressi della Trinit\u00e0, all'ingresso della Citt\u00e0 della Domenica, il parco faunistico - ricreativo di Perugia in localit\u00e0 Ferro di Cavallo distante circa 2 chilometridal capoluogo umbro. Si tratta di un cannone binato da 152\u00a0mm, dell'albero di plancia e delle \u00e0ncore. Ai piedi dell'albero maestro una targa ricorda le 156 missioni, le ore di moto effettuate e le oltre miglia percorse.\nMotto.\nIl motto della nave era \"Con risolutezza - Con Rapidit\u00e0\" che si riferiva alla elevata velocit\u00e0 della nave.\nOltre al motto ufficiale le navi hanno anche altri motti non ufficiali presenti in alcuni locali della nave. Il Montecuccoli aveva come motto non ufficiale \u201cCentum Oculi\u201d, che campeggiava in alto sul quadro del condottiero presente nel quadrato Ufficiali, motto che faceva riferimento alle eccelleti virt\u00f9 di apprezzamento della situazione tattica del condottiero rinascimentale, come se avesse Cento Occhi nel valutare velocemente le situazioni del campo di battaglia. Secondo i racconti di marinai di bordo il fantasma del condottiero sarebbe stato avvistato a bordo dell'incrociatore con la divina missione di proteggere la nave che portava il suo nome dalle insidie delle missioni di guerra. Allo scoppio del conflitto un ufficiale di rotta introdusse l'usanza di coprire con la carta stagnola la \u201cO\u201d del motto \u201cCentum Oculi\u201d con l'auspicio di procurare alla nave, che secondo lui difettava di corazzatura, una discreta \u201cscorta\u201d di ben cento colpi di fortuna da \u201cspendere\u201d durante il corso della guerra. La cosa and\u00f2 per\u00f2 ben oltre la trovata goliardica. Secondo i racconti dei marinai dopo l'applicazione della carta stagnola sulla \"O\" le apparizioni del condottiero si sarebbero moltiplicate, ma il suggello alla leggenda si ebbe il 15 giugno 1942 quando nel corso della battaglia di mezzo giugno la nave venne raggiunta da un solo colpo d'artiglieria che attravers\u00f2 il quadrato ufficiali seminando nell'ambiente diversi fori di scheggia, una delle quali, impattando sul quadro del condottiero provoc\u00f2 l'asportazione della \u201cO\u201d del motto \u201cCentum Oculi\u201d. Sembra che quando i presenti sul posto si resero conto che, malgrado tutte le schegge, nessuno era stato colpito e tutti incolumi guardarono verso il ritratto del Motecuccoli pieno di fori, notando che la lettera \u201cO\u201d del motto era stata asportata, decisero che il motto dovesse rimanere ed essere tramandato cos\u00ec come era \u201cCentum Culi\u201d e la goliardica storiella del fantasma di Montecuccoli divenne pertanto storia e a questo fu attribuita la fortuna dell'unit\u00e0 nella sua lunga vita di servizio. Dopo il disarmo della nave il quadro del condottiero pieno di fori \u00e8 stato collocato nel museo storico navale di Venezia."}
{"id": "359625", "revid": "725359", "url": "https://it.wikipedia.org/wiki?curid=359625", "title": "Magno Felice Ennodio", "text": "Biografia.\nNacque in Gallia, probabilmente ad \"Arelate\" (Arles), nella gens Firmina (la stessa di Cesario di Arles). Rimasto orfano in tenera et\u00e0, fu cresciuto da una zia a Pavia.\nChierico, poi diacono a Milano ed infine, forse gi\u00e0 nel 513, vescovo a Pavia, fu tra i sostenitori di papa Simmaco nell'ambito dello scisma laurenziano e poi legato di papa Ormisda in Oriente, di cui predisse persino il suo discendere al soglio di Pietro. Guid\u00f2 varie spedizioni diplomatiche a Costantinopoli per trattare la riunificazione con la chiesa greca.\nFu tra i massimi sostenitori e \"ideologi\" del sovrano ostrogoto Teoderico il Grande, in particolare con la \"Vita di Epifanio di Pavia\" e il panegirico dedicato proprio al re.\nOltre a queste due opere, di lui si conservano 297 lettere, la \"Vita di Antonio di Lerino\", un libello in difesa di papa Simmaco, \"Dictiones\" in prosa e in versi, inni religiosi, un epitalamio, carmi di argomento e metro vario, epigrammi ed altre di vario genere. In un epigramma intitolato \"De stomachio eburneo\" cita l'antico gioco stomachion che assomiglia al cuore delle donne, entrambi possono assumere molteplici forme.\nMor\u00ec a Pavia il 17 luglio 521. I suoi resti sono custoditi in una teca all'interno dell'altare maggiore della Basilica di San Michele Maggiore a Pavia."}
{"id": "359626", "revid": "250809", "url": "https://it.wikipedia.org/wiki?curid=359626", "title": "Cratere Callippo", "text": "Callippo, o secondo la denominazione ufficiale Calippus, \u00e8 un cratere lunare di 34,03 km situato nella parte nord-orientale della faccia visibile della Luna, sulle pendici orientali del complesso dei Montes Caucasus a sudovest dei resti del cratere Alexander e a nordovest del Mare Serenitatis.\nIl bordo esterno di Callippo ha un aspetto irregolare, con rigonfiamenti esterni a nordest ed ancor pi\u00f9 ad ovest, dove il materiale roccioso \u00e8 in parte franato. L'esterno presenta una modesta scarpata circondata dal terreno irregolare del complesso montano. I bordi interni sono particolarmente scoscesi ed il fondo \u00e8 irregolare.\nIl cratere \u00e8 dedicato all'astronomo e matematico greco Callippo di Cizico.\nCrateri correlati.\nAlcuni crateri minori situati in prossimit\u00e0 di Calippus sono convenzionalmente identificati, sulle mappe lunari, attraverso una lettera associata al nome."}
{"id": "359627", "revid": "6789", "url": "https://it.wikipedia.org/wiki?curid=359627", "title": "Ennodio", "text": ""}
{"id": "359634", "revid": "1613185", "url": "https://it.wikipedia.org/wiki?curid=359634", "title": "Giulio Aristide Sartorio", "text": "Biografia.\nAllievo del padre Raffaele e del nonno Girolamo, entrambi scultori e pittori di origine novarese, studia da autodidatta, esegue copie di affreschi, mosaici, quadri e statue delle basiliche e dei musei romani e all'inizio dipinge per artisti italiani e stranieri che firmano i suoi quadri con il loro nome. In questa attivit\u00e0 (abbastanza fortunata, visto che a 19 anni ha gi\u00e0 uno studio a via Borgognona) si rif\u00e0 a una pittura commerciale, di genere o di ambiente settecentesco e nello stile di Mariano Fortuny.\nPer s\u00e9, invece, lavora dal vero nella campagna romana, ed espone nel 1882 all'Esposizione di Roma il dipinto \"Malaria\", ora nel Museo argentino di C\u00f3rdoba, nello stile verista, adottato dal Michetti e dal Palizzi.\nColtiva anche relazioni nel giro artistico-mondano di Roma: collaborando con la rivista Cronaca bizantina, stringe amicizia con D'Annunzio, conosce Carducci e Edoardo Scarfoglio.\nNel 1886 illustra il romanzo dannunziano \"Isotta Guttadauro\", dove appare la sua adesione alla poetica preraffaellita di William Holman Hunt, John Everett Millais e Ford Madox Brown. \nNel 1889 si reca a Parigi col Michetti, esponendo con successo \"I figli di Caino\", premiato con medaglia d'oro. Ospite del Michetti a Francavilla al Mare, si applica al paesaggio, interpretato secondo un gusto decorativo, e approfondisce la tecnica litografica e fotografica. Nel 1893 aderisce al gruppo di Nino Costa \"In arte libertas\".\nMa i suoi gusti vanno alla pittura di carattere liberty e di derivazione letteraria, come appare tanto nelle illustrazioni de \"Il Convito\" di Bosis quanto nel trittico \"Le vergini savie e le vergini stolte\" nel Museo di Roma. \nDopo un viaggio in Inghilterra, per conoscere direttamente il preraffaellismo, dal 1895 al 1899 \u00e8 in Germania, professore nell'Accademia di Weimar, dove conosce Nietzsche e i simbolisti tedeschi e produce \"Diana di Efeso e gli schiavi\" e \"La Gorgone e gli eroi\", nella Galleria Nazionale d\u2019Arte Moderna di Roma, \"Sera di primavera\" e le due versioni di \"La Sirena\" o \"Abisso verde\", conservate nella Galleria d'arte moderna Ricci Oddi di Piacenza e nella Galleria civica d'arte moderna e contemporanea di Torino, cos\u00ec commentate da Pirandello: \"...dall'alto del quadro una breve barca si piega a seguir l'onda; sulla barca, proteso e supino, un adolescente cinge con un braccio l'emersa incantatrice. In quest'onda \u00e8 tagliato con sommo ardire tutto il quadro. E vi par di sognare, guardandolo\".\nPer il Salone centrale dell\u2019Esposizione Internazionale del 1907 realizz\u00f2 un grande ciclo decorativo per illustrare, sulla base della mitologia, il \u00abpoema della vita umana\u00bb, \nSi tratta di quattordici scene, dipinte su 240 mq in soli nove mesi, prive di elementi architettonici e caratterizzate da figure monocrome in movimento. \nLa complessa iconografia realizzata dall'artista si articola nelle quattro scene principali \u2013 La Luce, Le Tenebre, L\u2019Amore, La Morte \u2013 intramezzate da dieci pannelli verticali, delineando una visione intensamente drammatica dell\u2019esistenza.\nTra i due estremi si situano le allegorie delle Tenebre e la divergenza tra le figure di Eros e Himeros, il buono e il cattivo amore. \nLe opere rimasero in situ anche per l\u2019edizione successiva (1909).\nOltre ai fregi allegorici a chiaroscuro per le Biennali veneziane, dipinse decorazioni di gusto simbolista per l'Esposizione di Milano e il fregio allegorico per la nuova aula della Camera dei deputati, in Palazzo Montecitorio, dal 1908 al 1912. Tale fregio continuo \u00e8 composto da 50 tele, disposte nella parte superiore dell'aula, contenenti circa duecentosessanta figure, realizzate con la tecnica dell'encausto. Tale tecnica permetteva una maggiore rapidit\u00e0 nell'esecuzione e una maggiore resistenza agli agenti atmosferici rispetto al pi\u00f9 tradizionale affresco. La composizione del fregio, che fu concepita dal Sartorio in rapporto all'architettura, rappresenta \u00abla visione epica della storia d'Italia, il contenuto lirico della sua civilt\u00e0 secolare, la Giovane Italia serena sulla quadriga trionfale, allo spettacolo denso della sua storia\u00bb, secondo la definizione fornita dall'artista stesso in un articolo su La Tribuna (\"Il fregio della nuova aula in Parlamento\", 22 settembre 1913).\nIn Italia fa parte del \"Gruppo dei Venticinque\", paesaggisti della Campagna romana, esponendo nel 1914 a Venezia ottanta tempere.\nNominato insegnante dell'Accademia di Belle Arti di Roma, nel 1915 parte volontario nella prima guerra mondiale, dove viene ferito e fatto prigioniero. Trascorre due inverni nel campo di concentramento di Mauthausen ed \u00e8 poi liberato grazie all'intervento di papa Benedetto XV, quindi torna al fronte come disegnatore e pittore, di questo periodo sono le illustrazioni di ventisette episodi bellici, ora nella Galleria d\u2019arte moderna di Milano, di un realismo fotografico.\nSartorio \u00e8 ormai un artista ufficiale. Negli anni venti viaggia in Egitto, Siria e Palestina, in Sud America accompagnando una propria mostra itinerante, in Giappone e nel Mediterraneo.\nNel 1925 sottoscrive il \"Manifesto degli intellettuali del Fascismo\", e nel 1929 \u00e8 nominato accademico d'Italia.\nNel 1930 gli viene affidata la decorazione del duomo di Messina, di cui completa i bozzetti, ma non il mosaico e partecipa per l'ultima volta alla Biennale Internazionale di Venezia.\nGiulio Aristide Sartorio muore il 3 ottobre 1932 a Roma.\nLa produzione letteraria.\nSartorio, artista profondamente nutrito di letteratura, ha lasciato anche saggi critici: l'esplorazione dei preraffaelliti a Londra gli detta saggi su Turner, Constable, Dante Gabriele Rossetti; nel 1910 pubblica il catalogo dell'Accademia di San Luca.\nSuo \u00e8 il poema drammatico in quattro atti \"Sibilla\", stampato nel 1922 in 1.333 esemplari con un ricco corredo di illustrazioni originali in armonico rapporto con la scrittura, come un moderno manoscritto miniato.\nI film.\nCome D'Annunzio, Sartorio si appassion\u00f2 al cinema, arte nascente nella quale vide la possibilit\u00e0 di una nuova espressione del \"meraviglioso\". Cos\u00ec tra il 1918 e il 1923 realizz\u00f2 o partecip\u00f2 in vario modo ad alcuni film:"}
{"id": "359645", "revid": "111373", "url": "https://it.wikipedia.org/wiki?curid=359645", "title": "Avenches", "text": "Avenches (, toponimo francese; in tedesco \"Wiflisburg\", desueto) \u00e8 un comune svizzero di 4\u00a0166 abitanti del Canton Vaud, nel distretto della Broye-Vully.\nDal 2017 il borgo, grazie alla sua particolare bellezza architettonica, la sua storia e la posizione privilegiata in cui si trova \u00e8 entrato a far parte dell'associazione \"I borghi pi\u00f9 belli della Svizzera\".\nGeografia fisica.\nAvenches \u00e8 situata su una collina (480\u00a0m\u00a0s.l.m.) isolata sul lato meridionale della regione della Broye, a 17\u00a0km a nord-est della citt\u00e0 di Friburgo. Il territorio comprende una parte della pianura, intensamente coltivata, della regione della Broye, e qualche collina che fiancheggia la piana dal lato sud. Il territorio comunale \u00e8 bagnato dal fiume Broye, a nordovest, e dall'Arbogne. A nord, una parte della riva del lago di Morat, lunga 1,5\u00a0km, appartiene al comune di Avenches.\nStoria.\nIn epoca romana corrispondeva alla citt\u00e0 chiamata \"Aventicum\"; fino al VI secolo fu sede episcopale insieme con Windisch e i vescovi erano detti \"di Avenches e Windisch\" (l'antica Vindonissa). La diocesi fu poi incorporata in quella di Losanna.\nNel 2006 Avenches ha inglobato il comune soppresso di Donatyre e nel 2011 quello di Oleyres; fino al 2008 \u00e8 stato capoluogo del distretto di Avenches.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\nAvenches \u00e8 servito dall'omonima stazione, sulla ferrovia Pal\u00e9zieux-Lyss."}
{"id": "359647", "revid": "21371", "url": "https://it.wikipedia.org/wiki?curid=359647", "title": "Sant'Ennodio di Pavia", "text": ""}
{"id": "359652", "revid": "287204", "url": "https://it.wikipedia.org/wiki?curid=359652", "title": "Muzio Attendolo (incrociatore)", "text": "Il Muzio Attendolo fu un incrociatore leggero della Regia Marina italiana, appartenente alla classe Condottieri tipo Raimondo Montecuccoli. Venne cos\u00ec battezzato in onore del condottiero del XV secolo Muzio Attendolo detto \"Sforza\".\nVenne impostato nel 1931 nei Cantieri Riuniti dell'Adriatico di Trieste, varato nel 1934 ed entr\u00f2 in servizio nel 1935. Nel periodo prebellico i comandanti dell'unit\u00e0 furono i capitani di vascello Manlio Tarantini (dal 7 agosto 1935 al 30 novembre 1936), Francesco Mazzola (dal 1\u00ba dicembre 1936 al 6 ottobre 1937) e Guido Mengoni (dal 7 ottobre 1937 al 28 maggio 1938); fu affondato per bombardamento aereo americano sul porto di Napoli il 4 dicembre 1942.\nAttivit\u00e0 bellica.\nDurante la seconda guerra mondiale, dotata di idrovolanti IMAM Ro.43, prese parte alla battaglia di Punta Stilo del 9 luglio 1940 e fece parte alla scorta del convoglio M.42 che culmin\u00f2 nella prima battaglia della Sirte del 17 dicembre 1941. Venne poi impiegato nella scorta ai convogli tra Napoli e Bengasi o verso l'Albania Nell'estate successiva prese parte alla battaglia di mezzo agosto (10 - 15 agosto 1942), durante la quale il 13 agosto venne colpito da un siluro del sommergibile britannico \"Unbroken\" che caus\u00f2 la completa asportazione della prua. La nave venne quindi rimorchiata all'interno della base navale di Messina sede del Comando Militare Marittimo Autonomo in Sicilia per raggiungere successivamente Napoli per i lavori di riparazione.\nIl giorno di Santa Barbara.\nMentre si trovava nella citt\u00e0 partenopea il 4 dicembre 1942, giorno di Santa Barbara, vi fu un bombardamento da parte dei B-24 statunitensi partiti dall'Egitto che arrivarono indisturbati sulla citt\u00e0 in quanto scambiati per una formazione di Ju 52 tedeschi, sganciando le loro bombe da oltre 6000 metri di altitudine, nel tentativo di colpire le navi da battaglia presenti nel porto.\nLe bombe mancarono il bersaglio principale, ma vennero colpite altre navi militari presenti.\nL'\"Eugenio di Savoia\" ebbe 17 morti e 46 feriti e danni alla parte posteriore dello scafo riparabili in 40 giorni. Il \"Montecuccoli\" venne colpito da una bomba a centro nave proprio dentro un fumaiolo che venne disintegrato lasciando al suo posto un cratere, ma la protezione della corazzatura riusc\u00ec a salvare la nave che ebbe 44 morti e 36 feriti ed ebbe bisogno di ben sette mesi di lavori.\nIl \"Muzio Attendolo\" venne colpito al centro da una o due bombe e venne danneggiato sotto la linea di galleggiamento, diversi incendi scoppiarono nella parte poppiera della nave. Quando gli incendi vennero domati la nave non era stata ancora messa in salvo, ma un allarme di un nuovo attacco aereo, rivelatosi poi falso, fece sospendere le operazioni di soccorso e quando queste ripresero era ormai troppo tardi, in quanto la nave si era inclinata affondando. \nAlla fine tra l'equipaggio si contarono 188 morti (tra cui il comandante, CV Mario Schiavuta ed il comandante in 2^, CF Ugo Mazzola) e 46 feriti. Anche tra l'equipaggio della corazzata \"Littorio\" vi fu un morto, mentre tra le 150 e le 250 vittime vi furono tra la popolazione civile.\nPer il \"Muzio Attendolo\" la stima delle operazioni di recupero e dei lavori di riparazione era da dieci mesi ad un anno, ma lo scafo venne recuperato e demolito al termine del conflitto.\nDurante la guerra aveva compiuto 25 missioni di guerra percorrendo 29.235 miglia."}
{"id": "359656", "revid": "104458", "url": "https://it.wikipedia.org/wiki?curid=359656", "title": "Courtepin", "text": "Courtepin (toponimo francese; in tedesco \"Curtepy\") \u00e8 un comune svizzero di 5\u00a0416 abitanti del Canton Friburgo, nel distretto di Lac.\nGeografia fisica.\nComprende una parte del Lago di Schiffenen.\nStoria.\n 2003 ha inglobato il comune soppresso di Courtaman e il 1\u00ba gennaio 2017 quelli di Barber\u00eache, Villarepos (che a sua volta 1983 aveva inglobato il comune soppresso di Chandossel) e Wallenried.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nCourtepin \u00e8 un comune bilingue (francese e tedesco) a maggioranza francofona.\nGeografia antropica.\nFrazioni.\nLe frazioni di Courtepin sono:\nInfrastrutture e trasporti.\nCourtepin \u00e8 servito dall'omonima stazione e da quella di Pensier sulla ferrovia Morat-Friburgo.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "359658", "revid": "287204", "url": "https://it.wikipedia.org/wiki?curid=359658", "title": "PowerSeller", "text": ""}
{"id": "359662", "revid": "767487", "url": "https://it.wikipedia.org/wiki?curid=359662", "title": "Donatyre", "text": "Donatyre (toponimo francese) \u00e8 una frazione di 153 abitanti del comune svizzero di Avenches, nel Canton Vaud (distretto della Broye-Vully).\nStoria.\nGi\u00e0 comune autonomo che apparteneva al distretto di Avenches e che si estendeva per 1,11\u00a0km\u00b2, il 2006 \u00e8 stato accorpato al comune di Avenches.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "359663", "revid": "1652635", "url": "https://it.wikipedia.org/wiki?curid=359663", "title": "Mottetto", "text": "Il mottetto \u00e8 una composizione musicale, vocale, con o senza strumenti, di ispirazione sacra. \nL'etimologia.\nIl mottetto nasce, come termine, quale diminutivo di 'motto', che a sua volta deriva dal francese \"mot\" (parola): anche in quella lingua il \"motet\" designa un breve componimento.\nLa storia.\nIl mottetto nasce nel XIII secolo, nell'ambito della Scuola di Notre Dame, nella seconda fase dell'Ars antiqua, come forma polifonica vocale (o vocale - strumentale) da eseguire in ambito liturgico.\nLa forma ha origine dallo stile melismatico delle clausole degli organa: tali sezioni vengono infatti isolate e considerate composizioni autonome. Al tenor viene ancora utilizzato un frammento gregoriano, ma il mottetto \u00e8 prevalentemente politestuale, ovvero con il duplum e triplum che cantano testi differenti contemporaneamente, talvolta anche in lingue diverse.\nBen presto acquista un proprio complesso carattere costruttivo e diviene territorio di sperimentazione di nuove tecniche di scrittura, arrivate a maturazione con lo svilupparsi dell'Ars nova. Qui il mottetto si sgancia dall'occasione liturgica, aumenta la sua complessit\u00e0 strutturale e si apre all'uso di testi anche in volgare.\nLa complessit\u00e0 musicale del mottetto deriva anche, per l'appunto, dall'uso della politestualit\u00e0. Questo ne fece naturalmente un oggetto musicale destinato agli intelletti pi\u00f9 raffinati.\nSplendidi esempi di mottetti costruiti su proporzioni aritmetiche (isoritmia) si trovano in Philippe de Vitry, in Guillaume de Machaut e, successivamente, in Guillaume Dufay (il suo \"Nuper rosarum flores\" del 1436 \u00e8 un esempio di sintesi perfetta fra isoritmia e contrappunto) e in Johannes Ockeghem.\nDal '500 in poi il mottetto perde quella centralit\u00e0 di cui era stato investito; il graduale abbandono del contrappunto e la maturazione della forma del madrigale - pi\u00f9 adatta di quella del mottetto alle esigenze espressive del pensiero armonico - lo rendono molto meno praticato, limitandolo quasi esclusivamente all'ambito sacro; non mancano tuttavia esempi fulgidi come i sei Mottetti di J. S. Bach, splendidi nel loro ricercato arcaismo e pervasi da un raffinato contrappunto.\nCaratteristiche.\nLe principali caratteristiche del mottetto sono:"}
{"id": "359664", "revid": "3115", "url": "https://it.wikipedia.org/wiki?curid=359664", "title": "Silvano Girotto", "text": "La sua notoriet\u00e0 \u00e8 legata alle vicende delle Brigate Rosse negli anni di piombo. Collabor\u00f2 con i carabinieri del generale Dalla Chiesa favorendo l'individuazione e la cattura di Renato Curcio e Alberto Franceschini l'8 settembre 1974 a Pinerolo, fingendosi inizialmente interessato al loro progetto, ma essendo in realt\u00e0 contrario alla lotta armata in Italia.\nBiografia.\nI primi anni: Legione Straniera e ordinazione sacerdotale.\nFiglio di un maresciallo dei carabinieri spinto, a suo dire, da curiosit\u00e0 e sete di avventura si rec\u00f2, poco pi\u00f9 che adolescente, in Francia, passando clandestinamente il confine. A 17 anni, fermato dai gendarmi francesi e rischiando l'arresto per immigrazione clandestina accett\u00f2, mentendo sull'et\u00e0, di arruolarsi nella Legione straniera, venendo inviato in Algeria dove l'esercito francese era impegnato in una guerra sanguinosa contro il Fronte di Liberazione Nazionale. Dopo soli tre mesi, Girotto disert\u00f2 per ripugnanza, a suo dire, verso la pratica corrente della tortura nei confronti dei combattenti algerini catturati.\nAl rientro in Italia venne coinvolto nel furto in una tabaccheria con una banda giovanile e, quantunque il suo fosse stato un ruolo marginale, fin\u00ec con i coetanei adolescenti nelle carceri torinesi, dove matur\u00f2 la scelta religiosa e successivamente entr\u00f2 nell'Ordine francescano, indossando il saio il 10 ottobre 1963 e assumendo il nome di \"Frate Leone\" (il nome di uno dei pi\u00f9 fedeli compagni di San Francesco). Il 29 giugno 1969 venne ordinato Sacerdote a Torino.\nL'attivit\u00e0 pastorale, svolta tra giovani estremamente politicizzati e la sua vicinanza agli operai in una zona come quella di Omegna, caratterizzata da una forte presenza del Partito Comunista, gli fecero guadagnare la fama di \"prete rosso\", a causa della quale gli fu poi tolta l'autorizzazione a predicare dal vescovo di Novara, Placido Maria Cambiaghi.\nNel 1969 contribu\u00ec a sedare la rivolta nelle Carceri Nuove di Torino facendo il mediatore, quindi chiese ai suoi superiori di essere inviato come missionario nel Terzo Mondo.\nSud America.\nMissionario in Bolivia, uno dei paesi pi\u00f9 poveri dell'America Latina, il 21 agosto 1971 nella capitale La Paz, durante un sanguinoso colpo di Stato militare contro il regime progressista di Juan Jos\u00e9 Torres, si schier\u00f2 con i contadini, operai e studenti che tentavano di reagire. Forze popolari, nel tentativo di resistere al golpe, espugnarono un deposito militare e con le armi cos\u00ec ottenute ingaggiarono feroci combattimenti, che si conclusero con la vittoria dell'esercito dopo l'intervento risolutivo del reggimento blindato \"Tarapac\u00e1\", unitosi anch'esso ai golpisti. Gli scontri lasciarono sul campo centinaia di morti e feriti, tra cui lo stesso Girotto, che scelse la clandestinit\u00e0, entrando nelle file dell'opposizione armata al dittatore, colonnello Hugo Banzer Su\u00e1rez.\nLa guerriglia boliviana aveva basi logistiche a Santiago, capitale del Cile, dove Girotto, assunto il nome di battaglia \"David\", si trovava casualmente quando si produsse il golpe di Pinochet. Anche in quell'occasione partecip\u00f2 ai tentativi di resistenza popolare, venendo nuovamente ferito dai militari. A seguito della ferita si rifugi\u00f2 nell'ambasciata italiana, venendo rimpatriato a fine novembre 1973, assieme a un gran numero di profughi politici cileni che come lui avevano cercato rifugio nella sede diplomatica.\nDurante la sua latitanza armata in Sudamerica venne espulso dall'Ordine francescano nello stesso anno, tramite un decreto emesso dalla curia provinciale dell'ordine dei frati minori di Torino, in cui fu espressamente citata la sua partecipazione alla lotta armata. Per questo motivo e per la sua militanza nella guerriglia sudamericana all'inizio degli anni settanta venne soprannominato nelle cronache giornalistiche di quegli anni \"Frate Mitra\".\nContro le BR: l'arresto di Renato Curcio e Alberto Franceschini.\nLa decisione di collaborare con i carabinieri.\nLa collaborazione di Girotto con l'Arma dei Carabinieri, come da lui stesso affermato, fu il frutto di una sofferta decisione maturata sotto il peso determinante dei precipitosi e pesanti eventi di quei giorni, a partire dal duplice omicidio a sangue freddo di due militanti del MSI e dal rapimento del magistrato Mario Sossi. Girotto, rientrato da poco in Italia dal Cile, dove aveva direttamente assistito al colpo di Stato del generale Pinochet rimanendo egli stesso ferito dai militari, e anche in funzione della propria diretta esperienza nei movimenti guerriglieri nel continente latino americano, si sarebbe reso conto dell'inefficacia e negativit\u00e0 dell'iniziativa delle Brigate Rosse nel contesto italiano. L'ex religioso avrebbe ritenuto l'azione terroristica dell'organizzazione un tragico errore, capace esclusivamente di generare lutti inutili e condurre alla rovina molti giovani idealisti di sinistra, oltre che rischiare di scatenare e giustificare tentativi golpisti..\nTale tesi, pubblicamente sostenuta in ogni occasione dallo stesso Girotto, \u00e8 ribadita in un'intervista del 1975:\nL'arresto dei capi storici.\nTutto ebbe inizio a seguito di un articolo del senatore MSI Giorgio Pisan\u00f2 pubblicato sul settimanale \"Candido\", diretto dallo stesso Pisan\u00f2. Tale articolo presentava Girotto come un religioso comunista a conoscenza dei segreti delle Brigate Rosse, quindi in grado di fornire un contributo utile alla salvezza del magistrato Mario Sossi, in quei giorni ostaggio dei brigatisti.\nLo stesso articolo, secondo quanto sostenuto dallo stesso Girotto, avrebbe spinto i carabinieri del nucleo antiterrorismo del generale Carlo Alberto dalla Chiesa a ricercare un contatto con Frate Mitra. L'ufficiale incaricato di contattare Girotto fu l'allora Capitano Gustavo Pignero che, prendendo atto della sua avversione per l'iniziativa brigatista, gli propose di collaborare. Girotto chiese alcuni giorni per riflettere e infine accett\u00f2.\nDopo alcuni approfondimenti avvenuti negli ambienti dell'estrema sinistra piemontese, il contatto fra Girotto e l'area di consenso delle Brigate Rosse avvenne prima attraverso il dottor Enrico Levati e, successivamente, secondo la versione di Girotto, a seguito di un colloquio diretto con l'avvocato Giambattista Lazagna, ex capo partigiano animato dal mito della \"Resistenza tradita\", considerato molto vicino agli ambienti del terrorismo politico di quegli anni, accuse poi cadute nel corso dei processi che gli furono intentati.\nCi\u00f2 che favor\u00ec il contatto fra i capi brigatisti e Girotto fu la sua fama di rivoluzionario addestrato e formatosi nelle tragiche condizioni della guerriglia sudamericana, fama enfatizzata dai giornalisti italiani dell'epoca.\nIl primo incontro vero e proprio fra Girotto e i brigatisti avvenne nella citt\u00e0 di Pinerolo, dove si present\u00f2 Renato Curcio, capo e fondatore dell'organizzazione, che sond\u00f2 le intenzioni di Girotto, giudicandole genuine. Qualche settimana dopo ebbe luogo un secondo incontro in una trattoria con la presenza di Mario Moretti. In quell'occasione fu proposto a Girotto l'ingresso nelle file brigatiste allo scopo di addestrare i militanti alla guerriglia urbana. L'arruolamento vero e proprio avrebbe dovuto concretizzarsi nel terzo incontro, fissato per l'8 settembre sempre a Pinerolo, ma in quell'occasione Girotto si present\u00f2 assieme ai carabinieri che, come espressamente richiesto dallo stesso, avevano seguito e documentato fotograficamente tutti i movimenti precedenti.\nFurono cos\u00ec arrestati Renato Curcio e Alberto Franceschini, entrambi capi e fondatori delle BR.\nAspetti controversi.\nNonostante la sua azione sia stata comunemente definita \"infiltrazione\", Girotto non entr\u00f2 mai a far parte delle BR, essendosi limitato a contattarne i capi e a farli arrestare.\nQuesto avvenne, stando a quanto detto dallo stesso \"Frate Mitra\", contro i propri convincimenti, che ormai lo spingevano verso un'azione di infiltrazione pi\u00f9 classica che avrebbe potuto portare a maggiori risultati nella lotta contro il terrorismo. L'ex religioso ha riferito alla Commissione Stragi di aver comunicato all'Arma la propria disponibilit\u00e0 a partecipare ad azioni armate delle Brigate Rosse. Il frettoloso arresto di Curcio e Franceschini sarebbe avvenuto per precisa volont\u00e0 del nucleo dei carabinieri del generale Carlo Alberto dalla Chiesa che sostenne, a difesa della tempistica dell'arresto, l'eccessiva sovraesposizione di Girotto che avrebbe finito con l'\"inguaiarsi\".\nUn altro aspetto mai chiarito concernente l'arresto \u00e8 relativo alla mancata cattura di Mario Moretti, avvisato in seguito a una telefonata giunta nell'abitazione del medico Enrico Levati. L'autore della stessa non \u00e8 ancora stato individuato con certezza. A questo proposito Girotto stesso sembra accreditare l'ipotesi di una provenienza da fonti interne o vicine al Ministero dell'Interno, unica istituzione informata dai carabinieri sull'imminente operazione, ma ha anche successivamente affermato di aver raggiunto l'intima certezza sull'identit\u00e0 del misterioso autore della telefonata basandosi sui fatti di allora e su un'illuminante pubblicazione apparsa nel 2009. Trattandosi per\u00f2 di un'intuizione e non di prove inoppugnabili, non intende fare nomi.\nNon sono per\u00f2 chiari nemmeno i fatti avvenuti immediatamente dopo la telefonata. Il dottor Levati avrebbe avvertito qualche compagno interno alle BR senza per\u00f2 indicare precisamente chi fossero i destinatari del suo avvertimento.\nDi certo c'\u00e8 che la notizia dell'arresto raggiunse solo uno dei protagonisti potenzialmente coinvolti: Mario Moretti, il quale sostiene di non essere riuscito ad avvertire Curcio e Franceschini per una serie di circostanze particolari.\nGirotto sembra non accreditare questa ipotesi, sostenendo che sarebbe bastato, per evitare l'arresto, creare un po' di trambusto nei pressi della stazione di Pinerolo annunciando la presenza di una bomba o anche solo incendiare un cassonetto della spazzatura. Lo stesso Girotto, in un altro punto della sua deposizione alla commissione stragi, esprime il dubbio che Moretti, incapace di trovare un semplice \"escamotage\" per salvare i suoi compagni dall'arresto, sia riuscito a dirigere da solo un'operazione complessa come il sequestro Moro.\nDopo l'arresto dei brigatisti.\nDopo l'arresto dei capi brigatisti Girotto, rinunciando a ogni protezione, riprese una vita del tutto comune: con la moglie boliviana, infermiera che aveva condiviso con lui la lotta clandestina contro la dittatura, ebbe due figlie, ora adulte ed entrambe laureate. Lavor\u00f2 come operaio presso l'Amplisilence di Robassomero alle porte di Torino, dove fu anche eletto sindacalista e fece parte del consiglio di fabbrica. In seguito lavor\u00f2 per qualche anno come capo tecnico impiantista negli Emirati Arabi Uniti e poi nello Yemen, per tornare infine in Italia nel 1981 e stabilirsi a vivere e lavorare in una grande azienda alberghiera in Piemonte.\nNel 1978 si present\u00f2 spontaneamente a testimoniare contro le Brigate Rosse nel processo in corso a Torino.\nIl 10 febbraio 2000 venne ascoltato nella 62\u00aa seduta della \"Commissione parlamentare d'inchiesta sul terrorismo in Italia e sulle cause della mancata individuazione dei responsabili delle stragi\" a cui aveva fornito una bozza del libro autobiografico che avrebbe pubblicato due anni dopo.\nNel 2002, in procinto di partire come volontario con la sua compagna per una missione cattolica al servizio dei poveri in Etiopia, volle riprendere contatto con coloro che aveva fatto arrestare e che erano ormai liberi, dopo aver scontato pesanti condanne. L'incontro fu reso possibile da suor Teresilla Barill\u00e0. Renato Curcio, pur non manifestando rancore, mantenne un atteggiamento riluttante, mentre Alberto Franceschini accett\u00f2 l'incontro, stabilendo con lui un rapporto amichevole."}
{"id": "359687", "revid": "88740", "url": "https://it.wikipedia.org/wiki?curid=359687", "title": "Oleyres", "text": "Oleyres (toponimo francese) \u00e8 una frazione di 240 abitanti del comune svizzero di Avenches, nel Canton Vaud (distretto della Broye-Vully).\nStoria.\nGi\u00e0 comune autonomo che si estendeva per 1,92\u00a0km\u00b2, nel 2011 \u00e8 stato accorpato al comune di Avenches.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "359720", "revid": "729019", "url": "https://it.wikipedia.org/wiki?curid=359720", "title": "Allied Irish Banks", "text": "La Allied Irish Banks plc (AIB) \u00e8 una banca commerciale con sede nella Repubblica d'Irlanda. La AIB (da non confondersi con la Anglo Irish Bank) \u00e8 una delle quattro maggiori banche irlandesi, le cosiddette \"Big Four\".\nLa Allied Irish dispone di una delle due maggiori reti bancarie della Repubblica (l'altra \u00e8 quella della Bank of Ireland).\nSui mercati esteri la AIB \u00e8 presente soprattutto in Polonia, dove opera la Bank Zachodni WBK e nel Regno Unito, attraverso la controllata First Trust Bank con sede a Belfast. In Gran Bretagna la First Trust opera con l'insegna \"Allied Irish Bank (GB)\". Negli Stati Uniti, la AIB controlla una quota (il 22,5%) della M&amp;T Bank."}
{"id": "359728", "revid": "1776051", "url": "https://it.wikipedia.org/wiki?curid=359728", "title": "Villarepos", "text": "Villarepos (toponimo francese; in tedesco \"Ruppertswil\", desueto) \u00e8 una frazione di 648 abitanti del comune svizzero di Courtepin, nel Canton Friburgo (distretto di Lac).\nStoria.\nGi\u00e0 comune autonomo che si estendeva per 4,74\u00a0km\u00b2, che comprendeva anche la frazione di Plan e che 1983 aveva inglobato il comune soppresso di Chandossel, il 1\u00ba gennaio 2017 \u00e8 stato accorpato a Courtepin assieme agli altri comuni soppressi di Barber\u00eache e Wallenried.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "359731", "revid": "2039709", "url": "https://it.wikipedia.org/wiki?curid=359731", "title": "Sinarchia", "text": "La sinarchia \u00e8 un ipotetico sistema di governo gerarchico, nel quale si \u00e8 ammessi, si permane o si esce esclusivamente in base alla propria conoscenza e alle proprie capacit\u00e0 o, pi\u00f9 precisamente, in base ai propri meriti.\nLa parola sinarchia - dal greco \u03c3\u03c5\u03bd \"syn\" (assieme) e \u1f00\u03c1\u03c7\u03ae \"arch\u00e9\" (comando) - significa \"governare assieme\".\nStoria.\nIl pi\u00f9 antico uso di questo termine si attribuisce a Thomas Stackhouse (1677-1752), un sacerdote britannico che lo us\u00f2 nella sua pubblicazione \"New History of the Holy Bible from the Beginning of the World to the Establishment of Christianity\" (pubblicata in due volumi nel 1737).\nLa teoria della \"Sinarchia\" \u00e8 stata sviluppata da Saint-Yves d'Alveidre (1842-1909). Secondo questa teoria la \"Sinarchia\" sarebbe gi\u00e0 realizzata in un luogo misterioso chiamato Agarttha, e le comunicazioni tra il nostro mondo e l'Agarttha sarebbero interrotte fino a quando la \"Sinarchia\" non verr\u00e0 realizzata anche sul mondo in superficie. Simili notizie sono pervenute anche attraverso Ferdinand Ossendowski nel libro \"Bestie, uomini e dei\", diario di un viaggio in Asia effettuato per scappare dalla tirannide sovietica. Prendendo spunto da entrambi i libri, questa ipotesi fu discussa, appellandosi anche a terze fonti mai rivelate, anche da Ren\u00e9 Gu\u00e9non ne \"Il re del mondo\".\nIn tempi pi\u00f9 recenti si trovano ampi accenni al sistema di governo sinarchico anche in filosofi come Omraam Mikha\u00ebl A\u00efvanhov, il quale \u2013 in diverse conferenze e in svariati scritti, risalenti alla 2\u00aa met\u00e0 del XX secolo \u2013 lo propone come forma di governo ideale, adatta per garantire lo sviluppo armonico e pacifico delle societ\u00e0 umane.\nNella cultura di massa.\nTale teoria \u00e8 stata pi\u00f9 recentemente ripresa da Umberto Eco ne \"Il pendolo di Foucault\": la setta segreta del TRES (\"Templi Resurgentes Equites Synarchici\") vi fa da punto di congiunzione di molte altre leggende della letteratura esoterica moderna."}
{"id": "359735", "revid": "7", "url": "https://it.wikipedia.org/wiki?curid=359735", "title": "Pollione", "text": ""}
{"id": "359740", "revid": "767487", "url": "https://it.wikipedia.org/wiki?curid=359740", "title": "Wallenried", "text": "Wallenried (toponimo tedesco; in francese \"Esserts\") \u00e8 una frazione di 455 abitanti del comune svizzero di Courtepin, nel Canton Friburgo (distretto di Lac).\nStoria.\nGi\u00e0 comune autonomo che si estendeva per 3,88\u00a0km\u00b2, il 1\u00ba gennaio 2017 \u00e8 stato accorpato a Courtepin assieme agli altri comuni soppressi di Barber\u00eache e Villarepos.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nWallenried \u00e8 una localit\u00e0 bilingue (francese e tedesco) a maggioranza francofona (nel 2000 i francofoni erano il 54%).\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "359755", "revid": "767487", "url": "https://it.wikipedia.org/wiki?curid=359755", "title": "Courlevon", "text": "Courlevon (toponimo francese) \u00e8 una frazione di 293 abitanti del comune svizzero di Morat, nel Canton Friburgo (distretto di Lac).\nStoria.\nGi\u00e0 comune autonomo che 1974 aveva inglobato il comune soppresso di Coussiberl\u00e9 e che si estendeva per 3,27\u00a0km\u00b2, 2016 \u00e8 stato accorpato a Morat assieme agli altri comuni soppressi di Jeuss, Lurtigen e Salvenach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "359756", "revid": "9498", "url": "https://it.wikipedia.org/wiki?curid=359756", "title": "Dies ir\u00e6", "text": ""}
{"id": "359759", "revid": "104458", "url": "https://it.wikipedia.org/wiki?curid=359759", "title": "Cressier (Friburgo)", "text": "Cressier (toponimo francese; in tedesco \"Grissach\", desueto) \u00e8 un comune svizzero di 957 abitanti del Canton Friburgo, nel distretto di Lac.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nCressier \u00e8 un comune a maggioranza francofona.\nInfrastrutture e trasporti.\nCressier \u00e8 servito dall'omonima stazione sulla ferrovia Morat-Friburgo.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "359761", "revid": "1910023", "url": "https://it.wikipedia.org/wiki?curid=359761", "title": "Variazioni territoriali e amministrative della Toscana", "text": "Questa pagina riassume le variazioni territoriali e amministrative della Toscana dal 1860 al 1939.\nAntecedenti storici.\nLa regione italiana della Toscana deriva territorialmente dal Granducato di Toscana, annesso al Regno d'Italia con il plebiscito dell'11-12 marzo 1860. Lo Stato toscano si estendeva anche alla Romagna toscana, che sarebbe stata ceduta all'Emilia in epoca fascista. Non includeva invece la Lunigiana e l'Alta Garfagnana.\nIl Granducato aveva conosciuto numerose variazioni amministrative.\nA seguito delle Guerre d'Italia e del Trattato di Cateau-Cambr\u00e9sis, Cosimo I de' Medici ottenne in feudo i territori della Repubblica di Siena, andando a controllare lo Stato \u201cVecchio\u201d di Firenze e lo Stato \u201cNuovo\u201d di Siena sotto forma di due diversi Ducati, che andarono a formare nel 1569 il Granducato di Toscana e costituendone la suddivisione amministrativa primaria. I due Ducati a loro volta erano suddivisi al loro interno in numerosi capitanati (tra cui quelli di Pisa, Livorno, Grosseto e Pistoia), vicariati, contee e podesterie.\nIl 18 marzo 1766 la provincia senese venne divisa in due parti, superiore e inferiore: quest'ultima costitu\u00ec il nucleo originario della futura provincia di Grosseto. Le province divennero cinque con la prima suddivisione in compartimenti (1\u00ba novembre 1825), che elev\u00f2 a capoluogo anche Arezzo attribuendo alla sua giurisdizione comuni fiorentini e senesi.\nIl 9 marzo 1848 il Granducato fu suddiviso \"ex novo\" in 7 compartimenti, pi\u00f9 i governi di Livorno e dell'Isola d'Elba. I compartimenti e governi erano a loro volta suddivisi in 36 distretti e 246 comunit\u00e0. Non si tratt\u00f2 tuttavia del riparto definitivo, poich\u00e9 il neoistituito compartimento di Pistoia fu soppresso tre anni dopo. All'epoca dell'annessione dunque la Toscana si presentava ripartita nelle seguenti province:\nAlcune comunit\u00e0 mutarono provincia: la Val di Cornia (Campiglia, Piombino e Suvereto nel 1834, Monteverdi e Sassetta nel 1837) da Pisa a Grosseto, poi di nuovo a Pisa; Cetona, Chianciano, Chiusi, Montepulciano, Sarteano, Sinalunga e Torrita da Arezzo a Siena.\n1871.\nLa provincia di Massa e Carrara, nata dalla fusione dei territori della Lunigiana e dell'Alta Garfagnana che avevano fatto parte dal 1829 del Ducato di Modena e Reggio, era stata inserita dal 1861 nel neonato Regno d'Italia in un primo tempo nel Compartimento territoriale di Modena, Reggio e Massa e solo a partire dal censimento del 1871 venne considerata provincia toscana.\n1923.\nNel 1923 all'interno della Toscana si ebbe un'importante variazione amministrativa tra le province di Massa e di Lucca e anche una doppia modifica territoriale. La provincia di Massa sub\u00ec un drastico ridimensionamento in seguito al distacco del circondario di Castelnuovo di Garfagnana. La regione perse inoltre i comuni di Calice al Cornoviglio e Rocchetta di Vara (ceduti alla Liguria), e inoltre il circondario di Rocca San Casciano, ossia gran parte della Romagna toscana (alla provincia di Forl\u00ec, in Romagna).\n1925.\nNel 1925, per interessamento diretto del gerarca fascista livornese Costanzo Ciano, la piccola provincia di Livorno - erede del compartimento granducale - fu ingrandita da 17 comuni della provincia di Pisa e dall'isola di Capraia. Quest'ultima variazione ampli\u00f2 il territorio toscano (l'isola apparteneva infatti alla provincia di Genova). Pisa fu tuttavia compensata con l'acquisto di alcuni comuni del circondario di San Miniato (provincia di Firenze).\nVariazioni amministrative.\nLa citt\u00e0 di Prato, nonostante il suo notevole sviluppo demografico ed economico, non aveva mai ottenuto autonomia amministrativa nel Granducato di Toscana. I pratesi iniziarono a rivendicarla nel 1919, e nel 1925 fu istituito il circondario di Prato con i comuni di Calenzano, Cantagallo, Montemurlo, Prato, Tizzana e Vernio. Il nuovo ente autonomo ebbe per\u00f2 vita brevissima: solo due anni dopo i circondari vennero aboliti.\n1927.\nNel 1927 fu istituita la provincia di Pistoia, che riun\u00ec vari comuni della provincia di Firenze, tra cui Tizzana (gi\u00e0 compresa nell'ex circondario di Prato). L'abolizione del circondario e la contemporanea elevazione a capoluogo dell'eterna rivale furono sentite dai pratesi come una vera beffa: il regime fascista cerc\u00f2 allora di placare gli animi con la prassi di nominare spesso un pratese a capo della provincia di Firenze. Il 1927 vide anche la cessione di due comuni aretini all'Umbria.\n1928.\nNel 1928 la provincia di Pistoia si ingrand\u00ec ulteriormente con l'acquisto di dieci comuni distaccati dalla provincia di Lucca.\n1936.\nNel 1936, in occasione dell'istituzione del comune di Abetone, vi fu aggregata una zona oltre il passo, gi\u00e0 parte del comune emiliano di Fiumalbo. Una delle numerose variazioni territoriali dei comuni toscani comport\u00f2 pertanto un piccolo acquisto di territorio per la regione.\n1939.\nNel 1939, in seguito alle proteste della popolazione, il comune di Monterchi torn\u00f2 in provincia di Arezzo.\n1992.\nIl progetto di istituzione della provincia di Prato riprese vigore nel dopoguerra. Nel 1956 il consiglio comunale della citt\u00e0 avanz\u00f2 la richiesta ufficiale, cui seguirono le adesioni di vari comuni, inclusi alcuni enti della provincia di Pistoia (Agliana, Montale e Tizzana). La provincia pratese fu infine istituita nel 1992, ma acquist\u00f2 solo sette comuni dalla provincia di Firenze e nessuno da quella di Pistoia. I comuni di Carmignano e Poggio a Caiano furono assegnati alla nuova provincia sebbene un referendum popolare avesse espresso parere contrario al distacco da Firenze."}
{"id": "359771", "revid": "104458", "url": "https://it.wikipedia.org/wiki?curid=359771", "title": "Gurmels", "text": "Gurmels (toponimo tedesco; in francese \"Cormondes\") \u00e8 un comune svizzero di 4\u00a0287 abitanti del Canton Friburgo, nel distretto di Lac.\nGeografia fisica.\nGurmels comprende una parte del lago di Schiffenen.\nStoria.\nIl comune di Gurmels \u00e8 stato istituito 1978 con la fusione dei comuni soppressi di Grossgurmels e Monterschu; 2000 ha inglobato il comune soppresso di Kleingurmels, 2003 quelli di Guschelmuth (a sua volta istituito nel 1978 con la fusione dei comuni soppressi di Grossguschelmuth e Kleinguschelmuth), Liebistorf e Wallenbuch e 2005 quello di Cordast; capoluogo comunale \u00e8 Grossgurmels.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (dal 2000 con Kleingurmels):\nGeografia antropica.\nFrazioni.\nLe frazioni di Gurmels sono:"}
{"id": "359776", "revid": "49022", "url": "https://it.wikipedia.org/wiki?curid=359776", "title": "Brychan ab Anlach", "text": ""}
{"id": "359777", "revid": "1652635", "url": "https://it.wikipedia.org/wiki?curid=359777", "title": "Habemus Capa", "text": "Habemus Capa \u00e8 il terzo album in studio del rapper italiano Caparezza, pubblicato il 24 marzo 2006 dalla EMI.\nDefinito dall'artista stesso \u00abil mio disco pi\u00f9 politico, quindi un suicidio\u00bb, nonch\u00e9 \u00abl'album postumo di un cantante ancora in vita\u00bb, l'album ha venduto circa copie in Italia.\nDescrizione.\nS\u00ec pu\u00f2 dire che questo sia il primo concept album del cantante, dato che l'idea di base \u00e8 quella della morte di Caparezza e della successiva reincarnazione del suo spirito: nella prima traccia Caparezza \"muore\", come viene teorizzato nell'ultima traccia dell'album precedente, \"Jodellavitanonhocapitouncazzo\", per poi vivere una vita diversa in ogni traccia, fino alla risurrezione e rinascita nell'ultima traccia \"Habemus Capa\". Secondo lo stesso Caparezza, la morte dell'autore di solito porterebbe a un aumento in termini di dischi venduti, per questo ha scelto di morire mentre era ancora in vita, per guadagnare anche lui dall'evento.\nOriginariamente, per\u00f2, il concept dell'album avrebbe dovuto essere una sorta di rilettura della \"Divina Commedia\" alla luce della societ\u00e0 odierna, in cui ogni canzone avrebbe mostrato una particolare faccia della societ\u00e0 e il contrappasso ad essa legato. Caparezza ha affermato di aver lasciato perdere quest'idea dopo aver scoperto come fosse difficile trovare un contrappasso convincente per ogni forma della societ\u00e0 che intendeva criticare; tuttavia tracce di questa idea di base si possono trovare nei brani \"Gli insetti del podere\" (i politici ridotti a minuscoli insetti) e \"Torna Catalessi\" (meglio una societ\u00e0 \"catatonica\" che quella attuale).\nAnche l'idea di intitolare l'album \"Habemus Caparatzinger\" \u00e8 stata presto accantonata: resta tuttavia il riferimento all'elezione di Papa Benedetto XVI, avvenuta nell'aprile dell'anno precedente. Il titolo si riferisce infatti alla formula \"Habemus Papam\" che proclama l'elezione del nuovo Papa, in seguito alla morte del precedente; la grammatica latina imporrebbe l'accusativo, quindi \"Habemus Capam\" o \"Capum\", ma Caparezza ha confermato che il titolo \u00e8 intenzionalmente scorretto."}
{"id": "359779", "revid": "787565", "url": "https://it.wikipedia.org/wiki?curid=359779", "title": "Giovanni Casiraghi", "text": "Biografia.\nSposa in America Mary Charlotte Von Braidenbach, dalla quale avr\u00e0 una figlia, Rosalia, nata negli Stati Uniti.\nRientrato in Italia, vive a Finale Ligure, dove lavora per la Piaggio.\nCarriera.\nL'ingegner Casiraghi si trasferisce negli Stati Uniti d'America acquisendo esperienza in campo aeronautico lavorando presso la Waco Aircraft Company (WACO).\nNel 1936 Rinaldo Piaggio lo chiam\u00f2 a sostituire l'ingegner Giovanni Pegna nel ruolo di Capo Progettista dell'omonima azienda di Pontedera periodo in cui realizz\u00f2 una serie di progetti innovativi, il pi\u00f9 celebre dei quali fu il Piaggio P.108, l'unico quadrimotore da bombardamento operativo nella Regia Aeronautica, il cui primo volo avvenne il 24 novembre 1939.\nIl suo impiego operativo sporadico fu funestato da una serie di incidenti riconducibili non a carenze progettuali, bens\u00ec al fatto che l'aereo era stato messo in servizio senza un adeguato periodo di messa a punto, in uno di questi incidenti perse la vita Bruno Mussolini uno dei figli del Duce. Prima del P.108 aveva provato le sue capacit\u00e0 sul Piaggio P.50 (prima variante) sempre quadrimotore ma con 2 motori montati in ognuna delle due gondole motrici secondo l'idea sviluppata nei grandi idrovolanti degli anni venti e il cui primo embrione di progetto era stato gettato su carta dal Pegna. Elabor\u00f2 il progetto nella seconda variante che prevedeva una pi\u00f9 convenzionale formula a 4 gondole motrici. Sempre nel campo dei velivoli quadrimotori da bombardamento pesante elabor\u00f2 il Piaggio P.133 un moderno bombardiere pressurizzato il cui primo prototipo era completo all'85% alla data dell'armistizio. Progett\u00f2 anche il Piaggio P.111 il primo aereo completamente pressurizzato. Come anche l'interessantissimo caccia a motore centrale Piaggio P.119. Nel dopoguerra progett\u00f2 una serie di riusciti velivoli tra cui figurano il Piaggio P148 e il Piaggio P.166."}
{"id": "359780", "revid": "2015336", "url": "https://it.wikipedia.org/wiki?curid=359780", "title": "Vipacco (fiume)", "text": "Il Vipacco (\"Vipava\" in sloveno, \"Vipau\" in friulano, \"Wippach\" in tedesco desueto, \"Frigidus\" in latino) \u00e8 un fiume che nasce in Slovenia dal monte San Lorenzo (1019\u00a0m) da ben sei sorgenti, presso la cittadina omonima, ed attraversando il Carso, confluisce dopo 36\u00a0km nell'Isonzo (affluente di sinistra), nel comune di Savogna d'Isonzo in territorio italiano.\nGeografia fisica.\nLa sua valle \u00e8 conosciuta per le coltivazioni di alberi da frutta e vigneti e nei tempi antichi, questa valle ha rappresentato un'importante via di comunicazione verso Lubiana e verso tutta la valle del Danubio; in essa passa la Gemina, una delle pi\u00f9 importanti strade dell'impero romano; nella valle del \"Frigidus\" (come i Romani chiamavano il fiume) si svolse nel 394 la battaglia del Frigido tra Teodosio I dell'Impero Romano d'Oriente e l'usurpatore Flavio Eugenio."}
{"id": "359785", "revid": "1610933", "url": "https://it.wikipedia.org/wiki?curid=359785", "title": "Monotremi", "text": ""}
{"id": "359789", "revid": "125875534", "url": "https://it.wikipedia.org/wiki?curid=359789", "title": "Dinastia Pahlavi", "text": "I Pahlavi () furono la dinastia che regn\u00f2 sull'Iran (Persia) dal 1925, anno della deposizione dell'ultimo sovrano della dinastia Qajar, al 1979, quando la Rivoluzione iraniana depose l'ultimo sci\u00e0 Pahlavi, Mohammad Reza, mettendo fine alla millenaria tradizione monarchica del Paese proclamando la Repubblica Islamica.\nStoria.\nOrigini.\nNel 1921 l'ufficiale dell'esercito Re\u017c\u0101 Kh\u0101n attu\u00f2 un colpo di Stato contro il sovrano Ahmad Qajar, e utilizz\u00f2 i quattro anni successivi per consolidare il proprio potere personale sopprimendo ogni opposizione. Nel 1925 la Majlis (il Parlamento iraniano) convocata in seduta speciale depose l'ultimo rappresentante della dinastia Qajar e nomin\u00f2 Reza Khan, denominatosi Pahlavi, quale nuovo sci\u00e0.\nSci\u00e0 di Persia.\nIspirandosi all'azione di Mustafa Kemal Atat\u00fcrk in Turchia, Reza Shah intraprese un'ambiziosa opera di modernizzazione dell'Iran. Venne dato impulso allo sviluppo dell'industria pesante e delle infrastrutture, con la costruzione di un sistema ferroviario nazionale; venne potenziato l'apparato burocratico dello Stato e migliorati i sistemi giudiziario e sanitario; vennero promossi i costumi occidentali e la parit\u00e0 sociale per le donne. Contemporaneamente il nuovo sci\u00e0 oper\u00f2 per indebolire il potere del clero: tolse ai religiosi il monopolio dell'istruzione con l'istituzione della scuola pubblica statale, e li band\u00ec dai tribunali istituendo un sistema giudiziario laico.\nLa modernizzazione, anche se favor\u00ec il rapido sviluppo di una classe media di professionisti e di un proletariato industriale, non diede tutti i frutti sperati. Questo perch\u00e9 nell'attuarla lo sci\u00e0 cerc\u00f2 di reprimere ogni forma di opposizione (soprattutto tra il clero) mediante detenzioni senza processo, esili forzati, condanne a morte, che crearono malcontento e disaffezione tra la popolazione.\nNel 1935 la Persia adott\u00f2 ufficialmente il nome di Iran, \"\"Paese degli ariani\", accentuando il carattere nazionalista della politica pahlavide.\nSeguendo tale politica, che mirava a fare dell'Iran una potenza regionale svincolata dalle potenze straniere, Reza Shah evit\u00f2 di coinvolgere troppo il Regno Unito e l'Unione Sovietica (erede della Impero russo) nelle vicende del regno, preferendo rivolgersi a esperti francesi, italiani e tedeschi per lo sviluppo delle tecnologie, mentre la Germania diventava il principale partner commerciale.\nIran durante la II guerra mondiale.\nDopo l'invasione tedesca dell'URSS, britannici e sovietici divennero alleati e l'Iran acquist\u00f2 un valore strategico fondamentale. Le ferrovie iraniane erano infatti indispensabili per inviare armi e rifornimenti anglo-americani dal Golfo Persico all'Unione Sovietica impegnata a respingere l'assalto nazista. Lo sci\u00e0 dichiar\u00f2 la neutralit\u00e0 dell'Iran nel conflitto, ma i britannici accusarono i tecnici tedeschi residenti nel Paese di essere spie inviate a sabotare i pozzi della Anglo-Iranian Oil Company e ne chiesero l'espulsione. Lo sci\u00e0 rifiut\u00f2 e ci\u00f2, unito ai buoni rapporti commerciali con la Germania, gli valse l'accusa di filo-nazismo. Nell'agosto del 1941, URSS e Gran Bretagna invasero l'Iran, arrestarono il sovrano e lo deportarono in Sudafrica. Sul trono sal\u00ec il figlio Mohammad Reza Pahlavi, che dichiar\u00f2 guerra alla Germania nel settembre 1943.\nCon l'occupazione anglo-sovietica le mire delle potenze straniere sui giacimenti di petrolio iraniani si fecero sempre pi\u00f9 manifeste. L'URSS favor\u00ec la nascita di repubbliche autonome azere e curde tra il 1945 e il 1946, e permise all'Iran di riprenderne il controllo solo dopo aver ottenuto alcune concessioni petrolifere. Il governo britannico, proprietario della Anglo-Iranian Oil Company (AIOC), continuava a controllare quasi tutta la produzione di petrolio del Paese. Nonostante gli accordi, le truppe occupanti rimasero fino a met\u00e0 del 1946, mentre cresceva il movimento popolare, nato negli anni 1930, che sosteneva la nazionalizzazione dell'industria petrolifera.\nIl sistema politico iraniano si fece pi\u00f9 aperto; nacquero diversi partiti in occasione delle elezioni per la Majlis del 1944, le prime con una vera competizione elettorale dopo pi\u00f9 di venti anni.\nIran durante la Guerra Fredda.\nMohammad Reza Pahlavi prese il posto del padre sul trono il 16 settembre 1941 desideroso di continuarne la politica, ma trov\u00f2 la forte opposizione di Mohammad Mossadeq, leader dei nazionalisti.\nA dispetto del suo ruolo di monarca costituzionale che lo obbligava ad attenersi alle decisioni del governo parlamentare, Mohammad Reza Pahlavi si intromise frequentemente negli affari del potere esecutivo. Ricostru\u00ec l'esercito e si assicur\u00f2 che rimanesse sotto il controllo della corona quale fondamento del suo potere. Nel 1949, dopo un fallito attentato, il partito comunista (Tudeh) ritenuto responsabile fu messo al bando e i poteri dello sci\u00e0 vennero ampliati.\nNel 1951, la Majlis nomin\u00f2 Mohammad Mossadeq nuovo primo ministro, che subito dopo decise la nazionalizzazione dell'industria petrolifera, nonostante l'opposizione dello sci\u00e0 che temeva l'embargo occidentale.\nDei proventi del petrolio lo Stato iraniano non otteneva che briciole: per esempio, dei 112 milioni di dollari incassati dalla AIOC nel 1947, all'Iran andarono circa 7 milioni. Questo, unito alla diffusa povert\u00e0 tra la popolazione, rafforz\u00f2 le posizioni dei nazionalisti, che di fronte al rifiuto del colosso britannico di ridefinire le royalties, decisero per la nazionalizzazione.\nLa Gran Bretagna impose l'embargo sull'Iran e ricorse alla corte dell'Aja, che per\u00f2 si pronunci\u00f2 a favore di Teheran, quindi ruppe le relazioni diplomatiche nel 1952. Gli USA, temendo che l'embargo portasse l'Iran (e il suo prezioso petrolio) nell'orbita sovietica, decisero di intervenire. La CIA, in collaborazione con i servizi segreti britannici, organizz\u00f2 un colpo di Stato, e il 13 agosto 1953 lo sci\u00e0 nomin\u00f2 il Fazlollah Zahedi primo ministro. I nazionalisti reagirono e costrinsero lo sci\u00e0 a fuggire a Roma, ma in pochi giorni i lealisti ebbero il sopravvento e i dirigenti del movimento nazionalista (tra i quali quelli del Tudeh) vennero arrestati e messi a morte. La condanna di Mohammad Mossadeq venne tramutata in confino perpetuo.\nMohammed Reza riprese quindi la politica del padre che intendeva fare dell'Iran una potenza regionale. Riallacciate le relazioni diplomatiche con i britannici, che rimossero l'embargo, a Teheran affluirono ingenti prestiti statunitensi che volevano garantirsi la fedelt\u00e0 dello sci\u00e0. La competenza sul petrolio pass\u00f2 ad un consorzio di cui le compagnie straniere detenevano il controllo, e le industrie statali vennero privatizzate. Migliorarono anche le relazioni con l'URSS, con la quale l'Iran firm\u00f2 accordi commerciali e militari. Lo sci\u00e0 intraprese anche diverse riforme, come quella terriera, dell'estensione del diritto di voto alle donne e della lotta all'analfabetismo.\nSe da un lato queste misure portarono alla formazione di una ricca classe media, dall'altro le condizioni di povert\u00e0 tra la popolazione non migliorarono affatto. I metodi di governo del sovrano, inoltre, erano quelli tipici dei dittatori: messa al bando dell'opposizione, elezioni controllate, limitatissima libert\u00e0 di stampa, azioni frequenti della polizia segreta (SAVAK). Il malcontento venne cavalcato dalle gerarchie religiose: nel 1963, dopo un discorso di Ruhollah Khomeyni, scoppiarono disordini che la SAVAK represse sanguinosamente. Khomeyni venne arrestato e poi condannato all'esilio.\nFine della dinastia.\nLo sci\u00e0, sordo alle richieste dell'opinione pubblica, continu\u00f2 a rifiutare la concessione delle libert\u00e0 democratiche. Nel 1971 celebr\u00f2 i 2.500 anni della monarchia persiana, della cui eredit\u00e0 si considerava depositario, e nel 1976 sostitu\u00ec il calendario islamico con un \"calendario imperiale\"\", per cui si pass\u00f2 dall'anno islamico 1355 all'anno imperiale 2535.\nQueste azioni, recepite come anti-islamiche, non fecero che esasperare la rabbia dei religiosi. Negli anni 1970, i leader islamici, in particolare l'ayatollah Khomeyni dal suo esilio, furono capaci di catalizzare il malcontento popolare legandolo a un'ideologia fondata su principi religiosi, e guidarono la rivoluzione che rovesci\u00f2 il trono e instaur\u00f2 una Repubblica islamica nel 1979.\nMohammad Reza Pahlavi e la sua famiglia fuggirono in Egitto, dove lo sci\u00e0 mor\u00ec poco tempo dopo. Con lui fin\u00ec la tradizione monarchica dell'Iran."}
{"id": "359794", "revid": "1782831", "url": "https://it.wikipedia.org/wiki?curid=359794", "title": "Talatha Vaerovree", "text": "Talatha Vaerovree \u00e8 un personaggio immaginario appartenente all'ambientazione \"Forgotten Realms\" per il gioco di ruolo fantasy \"Dungeons &amp; Dragons\". \u00c8 l'attuale Magister, ovvero il prescelto dalla dea Mystra e dal dio Azuth per diffondere nel Faer\u00fbn la conoscenza, il rispetto e l'uso costruttivo della magia arcana (chiamata l'\"Arte\").\nIl personaggio \u00e8 stato creato da Ed Greenwood nel manuale \"Secrets of the Magister\". La versione per AD&amp;D Seconda Edizione presente nel supplemento \u00e8 stata aggiornata a D&amp;D Terza Edizione nel manuale \"Magia di Faer\u00fbn\", nel paragrafo dove \u00e8 stato presentato il Magister come archetipo; il prosieguo della storia della vita di Talatha dopo l'accettazione dell'incarico \u00e8 per\u00f2 poco sviluppata.\nDipinta come una sconosciuta e giovane arcimaga che ha ricevuto divinamente un incarico di enorme potere ma di grande responsabilit\u00e0 e di estremo pericolo, Talatha svolge con entusiasmo la propria missione, viaggiando continuamente attraverso Faer\u00fbn incontrando l'accoglienza e il favore degli abitanti (si percepisce d'istinto che si tratta di una persona buona, importante e favorita dalle divinit\u00e0), ma dovendo sfuggire all'invidia dei maghi bramosi di potere; per questo conduce una vita tristemente solitaria.\nStoria.\nTalatha \u00e8 originaria di Yallash, un piccolo villaggio dove, per alcuni anni dopo la sua nascita, ha vissuto con i genitori, Ghendor e Irdiira, e con la prepotente sorella maggiore, Terivelle. Non si sa cosa sia successo ai genitori, n\u00e9 alla sorella, quando una banda di pirati saccheggi\u00f2 Yallash nel corso di una scorreria sulle coste del Lago dei Vapori; Mirt, allora uno dei capitani dei pirati (ora uno dei Lord di Waterdeep), salv\u00f2 Talatha dalle fiamme del rogo dalla sua casa per poi portarla a Innarlith, una citt\u00e0 indipendente che sorge sulla costa est del grande lago. Il pirata consegn\u00f2 la bambina, assieme a buona parte del proprio bottino come pagamento per la sua educazione, alle cure del mago Onlagar Blumwood affinch\u00e9 l'uomo, che il fuorilegge conosceva essendo stato suo compagno d'avventura, ne facesse l'apprendista che stava cercando. L'incantatore divent\u00f2 mentore della giovane, insegnandogli ad utilizzare l'Arte, a creare nuovi incantesimi, a cucinare erbe e raccontandogli la storia di Faer\u00fbn; ma fu anche un padre protettivo. La vita di Talatha in citt\u00e0 fu particolarmente difficile a causa del naturale timore e della diffidenza dei cittadini nei confronti dei \"magi\" (maghi e stregoni), costringendola cos\u00ec ad evitare il pi\u00f9 possibile ogni contatto sociale. Quando Onlagar mor\u00ec in seguito ad una malattia, Talatha, dopo averlo seppellito, decise di continuare da sola ad imparare la magia e le tattiche del combattimento magico, per incrementare il suo potere prima di avventurarsi in altri luoghi di Faer\u00fbn; ci riusc\u00ec rapidamente e in modo sorprendentemente naturale. La sua volont\u00e0 di evitare la gente le valse l'appellativo di \"Sacerdotessa dell'Ombra\" di Innarlith. La sua completa solitudine era interrotta solo dalle visite di Boroland Nevilard, un giovane bardo che, tempo prima, cercando un luogo ove dormire, aveva scambiato la casa della maga per rovine disabitate (il giovane ancora oggi non sa che lei \u00e8 l'attuale Magister). Talatha si divertiva a fare danze rituali solitarie in cerchi di specchi fluttuanti, durante le quali si esercitava a lanciare e controllare incantesimi multipli, capacit\u00e0 rara anche fra i maghi pi\u00f9 potenti; proprio per questa sua innata abilit\u00e0, Azuth, la divinit\u00e0 patrona dei maghi, cominci\u00f2 a tenerla d'occhio assieme ad oltre una dozzina di altri maghi: fra di loro il dio avrebbe scelto a chi offrire la carica di Magister. Talatha, per la sua natura, diversa da tutti gli altri maghi uomini, ambiziosi e desiderosi di potere, \u00e8 stata prescelta da Azuth e dalla dea Mystra per ricoprire la carica in quel momento vacante. Azuth ha chiesto a Talatha di diventare Magister nella notte del 24 di Marpenoth dell'anno 1370 CV, e lei ha accettato l'incarico. Da quel momento ha cominciato a viaggiare attraverso Faer\u00fbn per svolgere la sua missione e soddisfare il suo ardente desiderio di conoscenza.\nEssere Magister significa essere costantemente in pericolo, poich\u00e9 qualunque mago di Faer\u00fbn ambisce a ricoprire tale carica, e per questo non esiterebbe ad affrontare Talatha in un combattimento magico. Fino a prima che Talatha fosse nominata, potendo esserci un solo Magister alla volta, la carica veniva assunta solamente per sconfitta del detentore; questo era un metodo che metteva troppo in pericolo il Magister e che non faceva altro che spingere i maghi ad un uso distruttivo della magia arcana. Quindi, dopo la nomina di Talatha, Azuth e Mystra decisero che questo sistema era sbagliato, e si preoccuparono di far sapere a tutti gli incantatori arcani, tramite i propri sacerdoti, che le \"regole\" della nomina non erano pi\u00f9 le stesse. Questo ha reso di conseguenza la vita del Magister un po' meno difficile, anche se ancora oggi la maggior parte dei maghi non crede al cambiamento.\nCaratteristiche.\nAspetto fisico.\nTalatha \u00e8 un'umana che appare snella e di media altezza; ha i capelli biondo chiaro, lunghi fino alle spalle, ma incredibilmente le sopracciglia brune. Gli occhi sono grigio-fumo. Si muove con grazia ed eleganza, estetizzando il movimento. Veste di solito con abiti lunghi che hanno profondi spacchi laterali poich\u00e9 odia essere costretta nei movimenti o soffrire il caldo; usualmente tende ad occuparsi poco del suo aspetto esteriore. Quando indossa un mantello, Talatha lo chiude sul davanti con una spilla in acciaio dorato, un oggetto magico chiamato Occhio di Angalar; indossa inoltre la Cintura di Fuoco, un oggetto magico donatogli dal dio Azuth.\nIl Magister non porta alcun segno distintivo che rappresenti la sua carica.\nPersonalit\u00e0.\nTalatha ama le cose semplici come osservare la natura, danzare, lanciare \"trucchetti\" e guardare genuinamente stupita la potenza di Mystra come se le si rivelasse per la prima volta. \u00c8 una ragazza abbastanza estroversa, e difficilmente si arrabbia o perde la pazienza. Ha imparato a convivere con la solitudine e, anche se a volte si sente sola, resiste al bisogno di avere qualcuno vicino (ha comunque spesso contatti con Azuth). Ama essere creativa (non solo nell'Arte) e cerca sempre di destreggiarsi in nuove attivit\u00e0. Trae grande piacere nell'osservare e seguire da vicino la vita degli abitanti comuni di Faer\u00fbn, e spesso, per breve tempo, modifica il suo aspetto per poterlo fare. \u00c8 estremamente curiosa e vogliosa di scoprire quotidianamente cose nuove.\nCombattimento.\nGeneralmente Talatha evita di combattere, preferendo difendersi dai primi attacchi per poi fuggire dileguandosi; questo non perch\u00e9 abbia timore, ma perch\u00e9 odia perdere troppo tempo in cose senza senso. Se costretta, affronta il combattimento con estrema lucidit\u00e0; anche nel mezzo di una battaglia Talatha riesce a restare calma, difficilmente restando vittima della paura. Non ha remore a distruggere nemici particolarmente insistenti. Riesce facilmente a percepire alterazioni della Trama che indicano l'utilizzo della magia nelle vicinanze. Generalmente non utilizza incantesimi di invisibilit\u00e0, a meno che non le consenta di abbandonare un combattimento; spesso lancia l'incantesimo \"ESP\" per capire le intenzioni dei suoi avversari. Una tattica che utilizza \u00e8 quella di attirare il nemico in uno spazio ristretto per poi bersagliarlo con incantesimi distruttivi basati sul fuoco. Contro gli avversari maghi cerca sempre di bloccarli prima di attaccarli. Azuth le ha mostrato un luogo dove teletrasportarsi con il suo nemico per poterlo indebolire notevolmente: si tratta del Castello Endreth, nei pressi di Starmantle, un edificio in rovina pieno di trappole magiche. Nel castello c'\u00e8 anche, nascosta in una nicchia pronta per essere utilizzata in caso di emergenza, la Pietra dei Dardi Incantati."}
{"id": "359795", "revid": "767487", "url": "https://it.wikipedia.org/wiki?curid=359795", "title": "Fabio Dosi", "text": "Deputato della Lega Nord nell'XI e nella XII Legislatura, dal 1992 al 1996.\nBiografia.\nFiglio del giurista Ettore Dosi (penalista e docente di diritto processuale penale), ha seguito il padre in diversi processi degli anni settanta, in particolare quello relativo alla Strage di Piazza della Loggia a Brescia.\nCritico nei confronti del nuovo Codice di Procedura Penale, alla fine degli anni ottanta ha ridotto l'attivit\u00e0 forense professionale.\nNel 1989 ha fondato la Lega Nord Emilia ed \u00e8 stato tra i fondatori della Lega Nord di cui tra il 1990 e il 1995 \u00e8 segretario. Eletto deputato nel 1992, si batt\u00e9 contro la riforma elettorale maggioritaria approvata nel 1993. Sempre nel 1993 present\u00f2 una proposta di legge elettorale ispirata al modello elettorale tedesco.\nTorna alla Camera dei deputati nel 1994 (subentrando il 30 giugno alla dimissionaria Angiola Zilli), dove present\u00f2 una proposta di legge sul conflitto di interessi basata sul modello tedesco. Alla fine della legislatura si dichiar\u00f2 contrario alla svolta secessionista di Bossi, ritenendo i tempi e i modi non coerenti con la personale visione e si ritir\u00f2 dalla politica attiva.\nSuccessivamente ha studiato ed approfondito le tematiche della genetica, con le conseguenti implicazioni legali e sociali."}
{"id": "359799", "revid": "47767", "url": "https://it.wikipedia.org/wiki?curid=359799", "title": "Ambrogio", "text": "Origine e diffusione.\nDeriva dal nome greco \u0391\u03bc\u03b2\u03c1\u03bf\u03c3\u03b9\u03bf\u03c2 (\"Ambrosios\"), basato su \"ambrotos\", composto da (\u03bc)\u03b2\u03c1\u03cc\u03c4\u03bf\u03c2 (\"(m)brotos\", \"mortale\") combinato con un'alfa privativa; il significato viene interpretato con \"immortale\", \"divino\", \"che appartiene agli immortali\"; a quest'ultimo senso si rif\u00e0 l'ambrosia, il \"nettare degli dei\" della mitologia greca, con la quale coincide una forma femminile di Ambrogio, \"Ambrosia\". Nel significato di \"immortale\" il nome \u00e8 analogo a Khalid, Javed e Atanasio.\nLa sua diffusione negli ambienti cristiani dell'Europa fu molto aiutata dalla devozione verso sant'Ambrogio; in Inghilterra, sebbene non sia mai stato molto comune, sopravvisse alla Riforma protestante, perlopi\u00f9 nelle comunit\u00e0 cattoliche.\nDal diminutivo \"Ambrosino\" viene il termine \"bosin\", che in dialetto milanese indica un campagnolo dell'alto milanese, da cui ha preso il nome la bosinada, rozza composizione in dialetto, molto in voga nei secoli scorsi.\nOnomastico.\nL'onomastico si festeggia solitamente il 7 dicembre, in memoria di sant'Ambrogio, vescovo di Milano e dottore della Chiesa. Con questo nome si ricordano anche, alle date seguenti:"}
{"id": "359803", "revid": "2519", "url": "https://it.wikipedia.org/wiki?curid=359803", "title": "Fiume Vipacco", "text": ""}
{"id": "359804", "revid": "77358", "url": "https://it.wikipedia.org/wiki?curid=359804", "title": "Lo Strachitund", "text": ""}
{"id": "359806", "revid": "78273", "url": "https://it.wikipedia.org/wiki?curid=359806", "title": "Rin Dremrydd", "text": ""}
{"id": "359807", "revid": "124123", "url": "https://it.wikipedia.org/wiki?curid=359807", "title": "Rhigeneu", "text": "Non si sa nulla di pi\u00f9 su di lui, a cui successe il figlio Llywarch e poi il nipote Idwallon."}
{"id": "359808", "revid": "1522738", "url": "https://it.wikipedia.org/wiki?curid=359808", "title": "Veneto Fronte Skinheads", "text": "Il Veneto Fronte Skinheads o VFS \u00e8 un'organizzazione di estrema destra, riferentesi ai movimenti skinhead neonazisti, nata, a seconda delle fonti, fra il 1985 e il 1986, per iniziativa di Piero Puschiavo e Ilo Da Deppo. Studi realizzati dallo Stephen Roth Institute e altri pubblicati dalla Oxford University Press, affermano la matrice razzista ed antisemita del gruppo, considerato tra i pi\u00f9 grandi e organizzati, nonch\u00e9 sintomatico della subcultura giovanile del movimento skinhead in Italia.\nStoria.\nOrigini.\nLa prima comparsa avvenne nel Suffolk in Inghilterra nella seconda edizione del Rock Against Communism. Alla fine degli anni ottanta il VFS svolge la sua attivit\u00e0 di propaganda organizzando concerti con gruppi europei di schierata matrice politica vicina al neonazismo, quali i Brutal Combat, i No Remorse e vari gruppi italiani vicini al movimento. Cerca anche di infiltrarsi in alcune tifoserie calcistiche, in particolare quella dell'Hellas Verona.\nNel 1989 \u00e8 oggetto della prima inchiesta da parte della magistratura di Vicenza. Nel 1990 l'organizzazione assume la denominazione giuridica di \"Associazione Culturale Veneto Fronte Skinheads\". Il movimento tiene un raduno quinquennale chiamato \"ritorno a Camelot\", che coinvolge anche altri movimenti neonazisti italiani ed europei.\nNel maggio del 1994 il movimento compare sulle cronache nazionali per una manifestazione organizzata a Vicenza (la prima autorizzata da una questura concessa a un gruppo dichiaratamente fascista e nazista), raduno assai criticato dalle istituzioni per l'inopportunit\u00e0 e la negligenza nei controlli per la concessione dell'autorizzazione e segnalatasi per la particolare violenza degli slogan e dell'atteggiamento dei partecipanti, tenuti sotto stretto controllo dalle forze dell'ordine.\nVicende giudiziarie.\nFin dalla sua nascita il movimento si segnala per reiterati atti di violenza e intolleranza, con intimidazioni, pestaggi e aggressioni soprattutto verso cittadini stranieri o simpatizzanti di aree politiche critiche verso l'ideologia neonazista del gruppo, anche con uso di armi improprie e accoltellamenti, fino a sfociare nel 2008, nell'omicidio a Verona di Nicola Tommasoli, di cui sono responsabili alcuni esponenti del VFS, condannati a lunghe pene detentive in quanto riconosciuti colpevoli dell'omicidio. Seguono numerosi attacchi a sedi di partito e di associazionismo, di Onlus, all'associazione di solidariet\u00e0 cattolica Caritas e all'associazione Como Senza Frontiere..\nNell'ottobre del 1994 il Presidente dell'Associazione Culturale Veneto Fronte Skinheads viene arrestato insieme ad altri sette militanti, tra cui due membri del gruppo musicale Gesta Bellica, con l'accusa di istigazione all'odio razziale da parte della Magistratura di Verona. Nel 1995 la Magistratura di Roma indaga il Presidente del Veneto Fronte Skinheads per apologia di genocidio. Il 12 ottobre 1996 la Procura di Verona spicca quattro mandati di cattura contro la sezione veronese del VFS. \nIl 14 febbraio 1997 il GUP di Verona emette il decreto che dispone il rinvio a giudizio a carico di 46 imputati appartenenti a VFS, per reati di istigazione all\u2019odio razziale e di costituzione di associazione avente fra i propri scopi l\u2019incitamento alla discriminazione od alla violenza per motivi razziali, etnici o religiosi, legati ai contenuti del bollettino e dei volantini pubblicati dal VFS nel 1990. Il processo d'Appello del 2005 si concluse con l'assoluzione degli imputati, risarciti per l'eccessiva durata del processo, in quanto i reati, pur accertati, erano ormai prescritti e la legge Mancino non poteva avere effetti retroattivi.\nA partire dal 2001 il gruppo del VFS-Pit Bull Pavia \u00e8 protagonista di numerose vicende giudiziarie, in particolare a partire dal violento assalto al centro sociale Barattolo guidato dagli appartenenti al gruppo il 28 marzo 2003.\nNumerosi altri appartenenti al movimento, circa una quarantina, come risulta dagli studi dello Stephen Roth Institute, sono stati condannati nel corso degli anni per gli episodi di violenza e di criminalit\u00e0 di cui sono stati autori e direttamente riconducibili alla loro militanza e ideologia, o per altri reati rientranti nella legge Mancino.\nIl VFS e la Fiamma Tricolore.\nA partire dal 1999 si intensific\u00f2 la collaborazione tra VFS e il Movimento Sociale Fiamma Tricolore. Il 24-25 novembre del 2001 il VFS partecip\u00f2 a Roma alla costituzione del \"Fronte sociale nazionale\". \nNel settembre del 2004 il responsabile dell'Associazione Culturale Veneto Fronte Skinheads, Piero Puschiavo, partecip\u00f2 all'assemblea generale del Movimento Sociale Fiamma Tricolore e decise di aderire a questa formazione politica, assieme con altri skinheads associati al VFS. Puschiavo divenne nel 2013 un componente della direzione nazionale del partito La Destra, fondato nel 2007 da Francesco Storace. Negli ultimi anni in contrasto con Fiamma Tricolore hanno dato vita a un progetto autonomo tuttora attivo, Progetto Nazionale.\nQuest\u2019ultimo riesce anche ad esprimere degli eletti come Manuel Negri (ex redattore del mensile Avanguardia e indagato come autore dei blitz contro Caritas e Pd del 2014) a Reggiolo, in provincia di Reggio Emilia; e Andrea Miglioranzi (indagato per abuso d'ufficio e gi\u00e0 condannato per istigazione all'odio razziale) a Verona."}
{"id": "359809", "revid": "767487", "url": "https://it.wikipedia.org/wiki?curid=359809", "title": "Rhain Dremrudd", "text": " \nNacque attorno al 442. Si sa poco del suo regno, ma \u00e8 certo che fu un sovrano guerriero che espanse il proprio territorio. Mor\u00ec nel tardo V secolo e fu sepolto a Llandyfaelog Fach. Gli succedette il figlio Rhigeneu. Andrebbe identificato con il Rhein \"il Generoso\", nonno materno di sant'Asafo (Asaph)."}
{"id": "359810", "revid": "1982", "url": "https://it.wikipedia.org/wiki?curid=359810", "title": "Georgia (nazione)", "text": ""}
{"id": "359812", "revid": "124123", "url": "https://it.wikipedia.org/wiki?curid=359812", "title": "Idwallon", "text": " \nSi sa molto poco su di lui. \u00c8 probabile che fosse lui a sedere sul trono quando Cynan Garwyn del Powys invase il Brycheiniog. Sembra che Idwallon sia stato sconfitto e che Cynan abbia regnato su Brycheiniog. Alla fine, per\u00f2, egli torn\u00f2 sul trono. Gli succedette il figlio Rhiwallon e poi la nipote Ceindrych, insieme al marito Cloten del Dyfed.\nCollegamenti esterni.\n Early British Kingdom"}
{"id": "359821", "revid": "827882", "url": "https://it.wikipedia.org/wiki?curid=359821", "title": "Cloten", "text": "Nacque attorno al 630 da re Nowy Hen ap Arthwyr. Si sa molto poco su di lui. L'unione tra quei due regni dur\u00f2 per tre generazioni."}
{"id": "359822", "revid": "767487", "url": "https://it.wikipedia.org/wiki?curid=359822", "title": "Rhain ap Cadwgan", "text": "Nacque dal nipote di Cloten, Cadwgan ap Caten. I restanti territori della corona andarono ad Aust, forse suo fratello. \nDurante il suo regno, il Dyfed fu invaso da Seisyll di Ceredigion, che conquist\u00f2 Ystrad Towy attorno al 710. Il Ceredigion e Ystrad Towi furono fusi, andando a formare il Seisyllwg. Dopo questo evento, il Dyfed e ild Brycheiniog furono brevemente chiamati Rhainwg. Dopo la sua morte, il regno fu diviso tra i due figli: a Tewdos and\u00f2 il Dyefd e a Tewdr il Brycheiniog."}
{"id": "359824", "revid": "49022", "url": "https://it.wikipedia.org/wiki?curid=359824", "title": "Tewdr", "text": ""}
{"id": "359825", "revid": "123375714", "url": "https://it.wikipedia.org/wiki?curid=359825", "title": "Panther", "text": ""}
{"id": "359826", "revid": "124123", "url": "https://it.wikipedia.org/wiki?curid=359826", "title": "Elisedd", "text": "Viene ricordato come uno dei sovrani del Galles meridionale braccati da re Anarawd del Gwynedd e dai figli di Rhodri Mawr (\"il Grande\"), ragion per cui fu costretto a sottomettersi al sovrano inglese Alfredo il Grande per salvarsi."}
{"id": "359827", "revid": "132266", "url": "https://it.wikipedia.org/wiki?curid=359827", "title": "Valore del marchio", "text": ""}
{"id": "359828", "revid": "124123", "url": "https://it.wikipedia.org/wiki?curid=359828", "title": "Tewdr Brycheiniog", "text": "Era nipote di Elisedd del Brycheiniog. Sembra aver perso parte della sua indipendenza a favore del sovrano del Deheubarth, Hywel Dda. Non si conosce altro sul suo regno."}
{"id": "359831", "revid": "307923", "url": "https://it.wikipedia.org/wiki?curid=359831", "title": "Gryffydd ap Elisedd", "text": " \nQuando mor\u00ec il regno fu diviso tra i tre figli, divenuti lord: Cantref Selyf, Cantref Tewdos e Cantref Talgarth.\nCollegamenti esterni.\n Early British Kingdom"}
{"id": "359832", "revid": "780783", "url": "https://it.wikipedia.org/wiki?curid=359832", "title": "Filippo Pozzato", "text": "Passista veloce, professionista dal 2000 al 2018, vinse la Milano-Sanremo 2006, due tappe al Tour de France e una al Giro d'Italia.\nBiografia.\nNato a Sandrigo, in provincia di Vicenza, da pap\u00e0 Carlo e mamma Franca, ha una sorella maggiore, Pamela. Ha conseguito un diploma di scuola professionale, quello di programmatore di macchine utensili. Risiede a Montecarlo.\nCarriera.\nGli esordi.\nAll'et\u00e0 di quattro anni inizi\u00f2 a giocare a hockey su pista nelle giovanili della squadra del suo paese, Sandrigo, rimanendovi per otto stagioni; nel ciclismo cominci\u00f2 a gareggiare invece a dodici anni di et\u00e0. Considerato gi\u00e0 da adolescente una promessa delle due ruote \u2013 aveva vinto 17 corse tra gli allievi, incluso il campionato italiano su strada \u2013 si mise particolarmente in luce tra gli juniores, aggiudicandosi 20 gare oltre a quattro medaglie iridate, nella fattispecie un argento e un bronzo ai mondiali su strada 1998 di Valkenburg, nonch\u00e9 un argento e un bronzo rispettivamente ai mondiali su pista 1998 dell'Avana e a quelli di Atene dell'anno dopo.\n2000-2004: il debutto nel professionismo e i primi successi.\nNel 2000, a differenza di molti suoi coetanei, pass\u00f2 dagli juniores direttamente al professionismo, dopo aver saltato la categoria dilettantistica: entr\u00f2 cos\u00ec nel gruppo giovani della Mapei-Quick Step, diretto da Roberto Damiani e gi\u00e0 vivaio di talenti come Fabian Cancellara, Bernhard Eisel, Patrik Sinkewitz, Evgenij Petrov e Michael Rogers, potendo cos\u00ec confrontarsi con atleti pi\u00f9 anziani e guadagnare subito esperienza bench\u00e9 solo diciottenne. Nel 2002 il gruppo giovani Mapei divenne una squadra a s\u00e9 stante, di categoria GS3 e con 13 corridori in rosa sotto la direzione di Luca Guercilena; Pozzato cominci\u00f2 a gareggiare con continuit\u00e0 tra i professionisti conseguendo ben 14 vittorie, comprese due tappe al Tour de l'Avenir e la classifica generale della Vuelta a Cuba. Fu anche secondo ai campionati italiani a cronometro e ottenne la convocazione in Nazionale, la prima con gli \u00e9lite (allora il pi\u00f9 giovane italiano di sempre a riuscirci), per la prova contro il tempo dei mondiali di Zolder, competizione che concluse al quattordicesimo posto a un minuto e mezzo dal vincitore Santiago Botero.\nPer la stagione seguente, dopo lo scioglimento della Mapei, si accas\u00f2 alla Fassa Bortolo di Giancarlo Ferretti insieme al gi\u00e0 compagno di squadra Cancellara e al direttore sportivo Damiani. Proprio in quel 2003 ottenne due importanti vittorie, al Trofeo Laigueglia e nella classifica generale della Tirreno-Adriatico; prese quindi il via in numerose classiche di primavera, Milano-Sanremo, Giro delle Fiandre, Gand-Wevelgem, Liegi-Bastogne-Liegi e Amstel Gold Race. In giugno si piazz\u00f2 secondo, dietro a Paolo Bettini, nella prova in linea dei campionati italiani, e una settimana dopo si aggiudic\u00f2 il Trofeo Matteotti a Pescara. Nel 2004 vinse di nuovo il Trofeo Laigueglia, e si impose inoltre nella tappa di Saint-Brieuc al Tour de France (primo grande Giro cui prese parte in carriera). In quella stessa estate venne convocato per far parte della squadra italiana ai Giochi olimpici di Atene: nella prova in linea chiuse 67\u00ba, dopo aver contribuito alla vittoria del capitano Paolo Bettini, mentre a causa di una banale influenza perse l'occasione di partecipare alla cronometro olimpica.\n2005-2008: le vittorie ad Amburgo, Sanremo e Tour.\nA partire dalla stagione 2005 Pozzato si trasfer\u00ec alla Quick Step-Innergetic, l'allora squadra del campione olimpico Bettini, firmando un contratto di due anni per circa 700\u00a0000 euro a stagione. Corse il Giro d'Italia per la prima volta, poi al campionato italiano su strada, nel mese di giugno, venne beffato allo sprint dal giovane neoprofessionista Enrico Gasparotto; nella seconda met\u00e0 della stagione vinse tuttavia in successione la HEW Cyclassics di Amburgo, importante prova del circuito ProTour, il Giro del Lazio e una tappa al Giro di Germania. Il 18 marzo 2006 fece sua la \"Classicissima\", la Milano-Sanremo, grazie ad uno scatto nel finale ed alla tattica di squadra (Paolo Bettini ed il campione del mondo Tom Boonen si sacrificarono a coprire la fuga del proprio compagno). Nel prosieguo di stagione arrivarono per il vicentino numerosi piazzamenti, quarto alla Gand-Wevelgem, terzo alla Vattenfall Cyclassics, sesto al Grand Prix de Ouest-France, decimo al campionato di Zurigo e alla Parigi-Tours, e un'unica ulteriore vittoria, in una tappa del Tour of Britain.\nPer l'annata 2007 si trasfer\u00ec alla Liquigas di Roberto Amadio. Nel mese di febbraio, dopo il terzo posto al Trofeo Laigueglia, si aggiudic\u00f2 in Francia il Tour du Haut-Var; sei giorni dopo colse un'importante affermazione in Belgio sul pav\u00e9 del \"Piccolo Fiandre\", l'Omloop Het Volk, battendo Juan Antonio Flecha e l'ex compagno di squadra Tom Boonen. Al Tour de France si piazz\u00f2 terzo nella seconda frazione, battuto da Gert Steegmans e Boonen, salvo poi rifarsi vincendo in volata, su \u00d3scar Freire e Daniele Bennati, la quinta tappa ad Autun ed entrare al contempo nei primi tre della classifica generale (vi rimase per due giorni). Tra agosto vinse anche il Trofeo Matteotti, una tappa al Tour de Pologne e il Gran Premio Industria e Commercio di Prato.\nNel 2008, alla prima gara dell'anno, fu subito protagonista: il 15 febbraio si aggiudic\u00f2 infatti in volata la prima tappa del Giro della Provincia di Grosseto, e due giorni dopo fece sua anche la classifica generale finale della corsa toscana. Il 22 marzo si classific\u00f2 quindi secondo alla Milano-Sanremo, alle spalle del solo Fabian Cancellara, mentre il 6 aprile fu sesto al Giro delle Fiandre. Vest\u00ec poi per un giorno, in agosto, la maglia oro di leader della Vuelta a Espa\u00f1a, in seguito alla vittoria della sua Liquigas nella cronosquadre di apertura della corsa, a Granada; in quella Vuelta sar\u00e0 anche secondo nella sedicesima tappa.\n2009-2011: il tricolore e la vittoria di tappa al Giro.\nNel 2009 lasci\u00f2 la squadra di Amadio per passare al neonato team russo Katusha assieme al massaggiatore personale Del Gallo. Con la nuova squadra vinse l'E3 Prijs Vlaanderen, chiuse quinto al Giro delle Fiandre e, una settimana dopo, secondo alla Parigi-Roubaix superato dal belga Tom Boonen. Il 28 giugno, battendo Damiano Cunego in una volata di gruppo presso l'autodromo Enzo e Dino Ferrari di Imola, aggiudicandosi la Coppa Placci, si laure\u00f2 per la prima volta campione d'Italia in linea, potendo cos\u00ec indossare per un anno la maglia tricolore. \u00c8 poi ancora protagonista nella gara di un giorno, arriv\u00f2 infatti primo sia al Giro del Veneto che al Memorial Cimurri.\nNel 2010, dopo il settimo posto alla Parigi-Roubaix, partecip\u00f2 al Giro d'Italia; si classific\u00f2 secondo, preceduto dal solo Matthew Goss, nella nona tappa con arrivo a Cava de' Tirreni, ma si riscatt\u00f2 pochi giorni dopo vincendo in volata ristretta la dodicesima frazione a Porto Recanati. Successivamente prese il via alla Vuelta a Espa\u00f1a, in cui si piazz\u00f2 terzo nella diciannovesima tappa, battuto da Philippe Gilbert e da Tyler Farrar. Il 3 ottobre fu quindi quarto nella prova in linea dei campionati del mondo di Melbourne, preceduto in volata dal norvegese Thor Hushovd, dal danese Matti Breschel e dall'australiano Allan Davis.\nL'anno 2011 \u00e8 particolarmente sfortunato per Pozzato. Ad inizio stagione mette a referto un unico risultato degno di nota, il quinto posto alla Milano-Sanremo. La sua stagione \u00e8 successivamente segnata dalla frattura della clavicola e dal rapporto deterioratosi con Tchmil, team manager del Team Katusha. Sul finire della stagione, il 9 ottobre, Pozzato tuttavia si riscatta parzialmente giungendo primo, in solitaria, sul traguardo del Gran Premio Bruno Beghelli.\n2012: l'anno alla Farnese Vini e la sospensione.\nNel 2012 Pozzato torna in Italia: lascia infatti la Katusha e si accasa alla Farnese Vini-Selle Italia, squadra Professional Continental con licenza britannica ma con sede operativa in Toscana. Prima della partenza della quinta tappa del Tour of Qatar cade e si frattura la clavicola. Rientrato alle corse, tra marzo e aprile si classifica sesto alla Milano-Sanremo, nono alla Gand-Wevelgem, secondo al Giro delle Fiandre (preceduto in uno sprint a tre da Tom Boonen), e si aggiudica il Gran Premio Industria e Artigianato a Larciano. Dopo un Giro d'Italia che lo vede costretto al ritiro per una frattura allo scafoide della mano destra, torna alle corse in giugno, venendo anche convocato dal C.T. Bettini per un raduno di tre giorni a Levico Terme per preparare i Giochi olimpici e i campionati del mondo. Il 28 giugno viene per\u00f2 deferito dalla procura antidoping del CONI per le frequentazioni con il medico Michele Ferrari, inibito a vita, nel periodo 2005-2010; escluso dai Giochi olimpici, in settembre viene anche squalificato tre mesi e condannato al pagamento di 10.000 euro di ammenda dal Tribunale Nazionale Antidoping, dovendo cos\u00ec saltare anche i mondiali.\n2013-2015: il triennio alla Lampre.\nNel 2013 si trasferisce alla Lampre-Merida, con cui rientra alle corse in gennaio al Tour de San Luis; nei primi mesi dell'anno vince quindi il Trofeo Laigueglia e si classifica secondo alla Roma Maxima (nell'occasione alza le braccia sul traguardo pensando di aver vinto, ma era stato anticipato da Blel Kadri giunto in solitaria). Dopo aver corso il Giro d'Italia ritirandosi, tra agosto e settembre vince la Coppa Agostoni e il Grand Prix de Ouest-France a Plouay (gara valida per il World Tour), e si piazza terzo al Gran Premio Costa degli Etruschi. Convocato in Nazionale per i campionati del mondo di Firenze, conclude la prova al diciassettesimo posto."}
{"id": "359833", "revid": "1186766", "url": "https://it.wikipedia.org/wiki?curid=359833", "title": "Bazzani", "text": ""}
{"id": "359834", "revid": "46291", "url": "https://it.wikipedia.org/wiki?curid=359834", "title": "Chionanthus", "text": "Il genere Chionanthus \u00e8 uno dei generi pi\u00f9 ricchi di specie della famiglia delle Oleacee, superato solo dal genere \"Jasminum\".\nDistribuzione.\nL'areale comprende tutti i continenti esclusa l'Europa.\nUso ornamentale.\nAlcune specie di \"Chionanthus\", particolarmente \"C. virginicus\" (originario delle foreste umide del Nordamerica), sono apprezzate per scopo ornamentale."}
{"id": "359835", "revid": "547034", "url": "https://it.wikipedia.org/wiki?curid=359835", "title": "Regno di Morgannwg", "text": "Il regno o principato di Morgannwg (nel sud-est del Galles) fu il primo reame di questa regione, dopo il Gwent, a essere conquistato dai normanni. Era nato, sembra, dall'unione di Gwent e Glywysing. Oggi \u00e8 conosciuto come Glamorgan, contea tradizionale, sul mare, del Galles. \nIl Morgannwg nacque quando il sovrano Morgan Hen Fawr (950 - 974) chiam\u00f2 il regno con il suo nome. Sembra che includesse anche il Gwent. Quest'ultimo riacquist\u00f2 poi la sua indipendenza, anche se venne riconquistato nel corso dell'ultimo ventennio dell'XI secolo. Nel 1090 il Morgannwg cadde sotto i colpi dell'invasione normanna.\nI primordi si fanno risalire al figlio di Magno Massimo, Owain Finddu (prima met\u00e0 del V secolo). Sebbene la leggenda racconti che Owain sia morto combattendo contro un gigante, in realt\u00e0, vista la posizione del regno, \u00e8 probabile che sia morto lottando contro i pirati irlandesi.\nDopo di lui, il regno si ridusse in ampiezza. Era composto da tre regioni principali: Gwynllg (nell'estrema parte orientale), confinate col Gwent e con capitale Allt Wynllyw, sulla Stow Hill, Penychen (nella parte centrale) e Gorfynedd (nella zona occidentale, compresa la penisola di Gower). Queste tre zone furono spesso governate come tre regni separati o come reami satelliti, con uno che, almeno nominalmente, dominava sugli altri. Accadde, ad esempio, dopo la morte di re Glywys Cernyw (attorno al 480), quando i suoi tre figli, secondo l'usanza celtica, si spartirono queste tre aree.\nNel 755, alla morte di Cadwg, che non aveva figli, il Gwynllg e il Penychen andarono a Meurig, sovrano del Gwent. E forse, poco dopo, annett\u00e9 anche il Gorfynedd, visto che nelle fonti \u00e8 chiamato signore di Gower, che si trova nella parte pi\u00f9 orientale di Glywyssing. Rimase parte del Gwent fino a quando Rhys, figlio di Ithel del Gwent, sal\u00ec sul trono, regnando o come sovrano indipendente oppure dipendente (c.755 - c.785). Tra l'825 circa e l'830 circa, il Glywyssing sembra tornare in mano al Gwent. Nel 950, sal\u00ec sul trono Morgan Hen Fawr, che chiam\u00f2 il regno con il suo nome. Nacque cos\u00ec il Morgannwg, che sembra comprendesse anche il Gwent. Dopo diverse vicissitudini, nel 1090 il regno cadde in mano agli invasori normanni."}
{"id": "359836", "revid": "287204", "url": "https://it.wikipedia.org/wiki?curid=359836", "title": "Luneville", "text": ""}
{"id": "359837", "revid": "767487", "url": "https://it.wikipedia.org/wiki?curid=359837", "title": "Am Universum", "text": "Am Universum \u00e8 il quinto album della progressive death metal/folk metal band Amorphis."}
{"id": "359851", "revid": "599013", "url": "https://it.wikipedia.org/wiki?curid=359851", "title": "Dwight Freeney", "text": "I 47 fumble forzati in carriera da Freeney sono il massimo di tutti i tempi nella NFL.\nCarriera professionistica.\nIndianapolis Colts.\nAl draft NFL 2002, Freeney fu selezionato come 11\u00aa scelta assoluta dai Colts. Debutt\u00f2 nella NFL l'8 settembre 2002 contro i Jacksonville Jaguars indossando la maglia numero 93. Fin dalla sua stagione da rookie si impose come uno dei migliori difensori della lega\nNella stagione 2005, Freeney vinse il titolo di miglior difensore della AFC.\nIl 19 febbraio 2007, i Colts usarono su Freeney la franchise tag per toglierlo dal mercato dei free agent. Il 13 luglio dello stesso anno, Dwight firm\u00f2 un contratto di 6 anni del valore di 72 milioni di dollari, 30 dei quali garantiti, rendendolo uno dei pi\u00f9 pagati defensive end della lega.\nIl 15 febbraio 2013, i Colts annunciarono l'intenzione di non voler rinnovare il contratto di Freeney per la stagione successiva dopo 11 anni di permanenza con la squadra.\nSan Diego Chargers.\nIl 18 maggio 2013, Freeney firm\u00f2 un contratto biennale coi Chargers del valore di 8,75 milioni di dollari. Nella settimana 4 contro i Dallas Cowboys si infortun\u00f2 a un quadricipite, perdendo tutto il resto della stagione. Torn\u00f2 in campo la stagione successiva in cui mise a segno 3,5 sack. A fine anno fu svincolato.\nArizona Cardinals.\nIl 12 ottobre 2015, Freeney firm\u00f2 un contratto di un anno con gli Arizona Cardinals. Nella settimana 14, con la sua squadra in vantaggio per 23-20, fu decisivo forzando un fumble su Teddy Bridgewater dei Vikings a cinque secondi dal termine che imped\u00ec agli avversari di calciare il field goal del potenziale pareggio. Con quella vittoria i Cardinals ottennero la matematica qualificazione ai playoff. Due settimane dopo mise a segno un massimo stagionale di 3 sack su Aaron Rodgers dei Packers, venendo premiato come miglior difensore della NFC della settimana.\nAtlanta Falcons.\nIl 2 agosto 2016, Freeney firm\u00f2 un contratto di un anno con gli Atlanta Falcons con cui nella stagione regolare disput\u00f2 15 partite con 3 sack. Il 5 febbraio 2017 part\u00ec come titolare nel Super Bowl LI mettendo a segno un sack e forzando un fumble ma i Falcons furono battuti ai tempi supplementari dai New England Patriots dopo avere sprecato un vantaggio di 28-3 a tre minuti dal termine del terzo quarto.\nSeattle Seahawks.\nIl 24 ottobre 2017, Freeney firm\u00f2 un contratto annuale con i Seattle Seahawks dopo l'infortunio di Cliff Avril. Nella prima gara con la nuova maglia mise a segno un sack condiviso nella vittoria sugli Houston Texans. Il 21 novembre 2017, malgrado 3 sack in 4 partite, fu svincolato.\nDetroit Lions.\nIl giorno successivo, Freeney firm\u00f2 con i Detroit Lions, con cui concluse l'ultima stagione della carriera."}
{"id": "359852", "revid": "38120", "url": "https://it.wikipedia.org/wiki?curid=359852", "title": "Viva Zapatero", "text": ""}
{"id": "359854", "revid": "767487", "url": "https://it.wikipedia.org/wiki?curid=359854", "title": "Innesco", "text": "L'innesco \u00e8 la condizione energetica necessaria perch\u00e9 la reazione di combustione abbia luogo.\nFunzionamento.\nNon \u00e8 sufficiente che il combustibile e il comburente siano in intimo contatto perch\u00e9 la reazione avvenga, ma occorre che almeno in una sua parte la temperatura della reazione sia sufficientemente elevata da provocare l'accensione (cio\u00e8 da far s\u00ec che l'energia del sistema sia tale da superare l'energia di attivazione della reazione di combustione).\nL'innesco pu\u00f2 anche essere dato a una piccola parte della miscela perch\u00e9 la combustione si propaghi spontaneamente. L'innesco poi dar\u00e0 vita alla combustione dell'intera miscela.\nCaratteristiche.\n\u00c8 costituito da qualsiasi sorgente di calore (fiamma, scintilla, corpo caldo) che \nabbia i seguenti requisiti:\nFonti di alimentazione.\nGli inneschi possono avere origine:\nTipologie.\nIn generale le fonti di innesco vengono poi suddivise nelle seguenti quattro categorie:\nUtilizzo bellico.\nIn ambito militare sono utilizzati per accendere la carica di lancio delle munizioni. Gli inneschi comuni in artiglieria comprendono i detonatori a contatto, a ritardo, a tempo e prossimit\u00e0 (a tempo variabile). Gli inneschi a contatto esplodono al contatto col suolo. Gli inneschi a ritardo sono progettati per penetrare per una breve distanza prima di esplodere. Gli inneschi a tempo, come dice il termine, esplodono un certo tempo dopo che il proiettile \u00e8 stato sparato per ottenere un'onda d'urto aerea sopra l'obiettivo. Gli inneschi a tempo sono predisposti in genere ad un decimo di secondo. Gli inneschi a prossimit\u00e0 o a tempo variabile contengono un semplice transceiver radio attivato ad un certo tempo dopo lo sparo per far esplodere il proiettile quando il segnale riflesso dal suolo raggiunge una certa intensit\u00e0, corrispondente a circa sette metri. Gli inneschi sono armati dalla rotazione del proiettile impressa dalle rigature della canna generalmente dopo qualche centinaio di rotazioni."}
{"id": "359880", "revid": "1654832", "url": "https://it.wikipedia.org/wiki?curid=359880", "title": "Vinitaly", "text": "Vinitaly \u00e8 un salone Internazionale del vino e dei distillati, che si tiene a Verona dal 1967, con cadenza annuale. Si estende per oltre 95\u00a0000\u00a0m\u00b2, conta pi\u00f9 di 4\u00a0000 espositori l'anno e registra circa 150\u00a0000 visitatori per edizione, raccogliendo produttori, importatori, distributori, ristoratori, tecnici, giornalisti e opinion leader.\nDescrizione.\nOgni anno ospita oltre cinquanta degustazioni tematiche di vini italiani e stranieri e propone un programma convegnistico che affronta le principali tematiche legate alla domanda ed offerta del mercato del vino, le analisi sono condotte dell'Osservatori di Vinitaly Studi&amp;Ricerche.\nOltre alle aree espositive dedicate ai produttori di vino, il salone si compone di workshop, buyers club ed aree espositive speciali per promuovere il Made in Italy e far conoscere sul mercato le aziende emergenti. Nel contesto di Vinitaly si organizzano concorsi e premi internazionali, i pi\u00f9 famosi: il Concorso Enologico l'Internazionale, International Packaging Competition e il Premio Internazionale Vinitaly che assieme all'International Wine and Spirit Competition promuove la divulgazione della cultura del vino nel mondo. In contemporanea al Salone del vino si tengono: Sol&amp;Agrifood \"Salone dell'Agroalimentare di Qualit\u00e0\", ed Enolitech, \"Salone Internazionale delle Tecniche per la Viticultura, l'Enologia e delle Tecnologie Olivicole ed Olearie\".\nVinitaly inoltre organizza il fuorisalone \"Vinitaly and the City\", evento winebar che si tiene nel centro storico di Verona. Vinitaly svolge anche la funzione di ambasciatore del vino italiano nel mondo attraverso \"Vinitaly International\" che organizza eventi nei principali mercati internazionali."}
{"id": "359884", "revid": "1543377", "url": "https://it.wikipedia.org/wiki?curid=359884", "title": "V per Vendetta", "text": "V per Vendetta (\"V for Vendetta\") \u00e8 un film del 2005 diretto da James McTeigue. Il film \u00e8 tratto dal romanzo a fumetti \"V for Vendetta\", scritto da Alan Moore e illustrato da David Lloyd, prodotto e adattato per il grande schermo da Lana e Lilly Wachowski.\nLa storia \u00e8 ambientata in un Regno Unito distopico, divenuto una societ\u00e0 totalitaria e militarizzata, governata da un regime repressivo simile a quello del romanzo \"1984\" di George Orwell, guidato dall'Alto Cancelliere Adam Sutler. Vi si oppone un misterioso individuo, V, un rivoluzionario, etichettato \"complottista e terrorista\" con il volto sempre coperto da una maschera di Guy Fawkes.\nL'uscita del film, originariamente prevista per il 4 novembre 2005, fu posticipata per motivi di produzione al 18 marzo 2006. Il creatore del graphic novel Alan Moore, come nel caso di altre trasposizioni cinematografiche di sue opere (\"La vera storia di Jack lo squartatore - From Hell\", \"La leggenda degli uomini straordinari\", \"Constantine\" e \"Watchmen\"), si \u00e8 totalmente dissociato dalla produzione, ritenendosi molto deluso dal risultato finale della pellicola. Il disegnatore di \"V for Vendetta\", David Lloyd, si \u00e8 invece dichiarato soddisfatto del film.\n\"V for Vendetta\" \u00e8 visto da molti gruppi politici come un'allegoria dell'oppressione da parte dei governi; libertari ed anarchici lo hanno spesso usato per promuovere le proprie idee politiche. La maschera \u00e8 stata utilizzata anche in scioperi con cortei di destra e primavere arabe. David Lloyd a questo proposito dichiar\u00f2 che: \u00abLa maschera di Guy Fawkes ora \u00e8 diventata un marchio collettivo e un'espressione conveniente da usare nelle proteste contro la tirannia - ed io sono felice che le persone la usino, sembra abbastanza unico che un'icona della cultura popolare sia usata in questa maniera\u00bb.\nTrama.\nFra il 2005 ed il 2015 il Regno Unito e gran parte del resto del mondo hanno attraversato una fase bellica ed un periodo socio-politico instabile, con proteste civili che sfociavano spesso in guerriglie urbane. Nel 2015 un partito nazionalista, il \"Fuoco Norreno\", \u00e8 riuscito a ottenere un largo consenso, utilizzando la paura come catalizzatore, organizzando attentati biologici (attribuiti a ipotetici \"terroristi\"), vincendo le elezioni politiche con successo; Adam Sutler si \u00e8 fatto nominare \"Alto Cancelliere\", instaurando un regime dittatoriale e totalitario, che perseguita gli oppositori politici e le minoranze (musulmani, ebrei, neri, omosessuali, ecc.).\nAltri membri importanti del partito sono Peter Creedy, a capo della polizia segreta, che ambisce per\u00f2 a diventare il nuovo dittatore; Lewis Prothero, influente anchorman soprannominato \"la Voce di Londra\"; Dascombe, caporedattore della pi\u00f9 importante emittente televisiva del Paese, e infine Eric Finch, ispettore capo della polizia di Londra, che, seppur membro di \"Fuoco Norreno\" da ventisette anni, non ne condivide pienamente i metodi. Nel 2019 la Gran Bretagna \u00e8 dunque stabilmente governata da un regime repressivo che tiene sotto scacco l'opinione pubblica e la vita degli individui grazie al controllo assoluto sui mass media e ad una polizia segreta. Il risultato finale \u00e8 la pace civile in cambio della perdita delle libert\u00e0 individuali. La societ\u00e0 decide di accettare questo compromesso.\nPoco tempo dopo, tuttavia, il sistema viene turbato dalle azioni di un misterioso uomo di ideologia anarchica, che si presenta solo con il nominativo di \"V\". Egli si cela dietro la sorridente maschera di Guy Fawkes, cospiratore cattolico che nel 1605 cerc\u00f2 di far saltare in aria il parlamento inglese con un attentato sventato all'ultimo (congiura delle polveri).\nV si rivela gradualmente come un uomo-cavia miracolosamente sopravvissuto a terrificanti esperimenti biologici condotti nei campi di concentramento prima della guerra civile (che gli hanno conferito intelligenza, forza e agilit\u00e0 fuori dal comune), rimanendo per\u00f2 con il corpo orribilmente ustionato in seguito a un incendio, apparentemente da lui organizzato per evadere. Tali esperimenti, come lo stesso V riveler\u00e0, erano serviti all'allora Sotto-consigliere Sutler per sviluppare armi biologiche (e i loro antidoti) onde poter fomentare il terrore e lucrare su di esso sia economicamente che politicamente.\nLungo il suo cammino, V si imbatte in Evey Hammond, una ragazza orfana che, per sopravvivere, nasconde il suo odio profondo nei confronti dell'attuale governo (i suoi genitori erano dissidenti e furono assassinati, mentre il fratello mor\u00ec in un attacco biologico). Il primo incontro di V con Evey avviene nella sera del 4 novembre 2019, quando V salva la ragazza da un tentativo di stupro da parte di tre membri dei \"Castigatori\", la polizia segreta del governo incaricata di \"castigare\" chi non rispetta il coprifuoco. In questa occasione, V uccide i Castigatori e invita Evey ad assistere a un \"concerto\". Pochi minuti dopo, al suono delle campane che indicano il passaggio dal 4 al 5 novembre (in memoria della congiura delle polveri di Fawkes), V attiva le cariche da demolizione che aveva piazzato nell'Old Bailey e diffonde, tramite altoparlanti nelle strade, l\"'Ouverture 1812\" di P\u00ebtr Il'i\u010d \u010cajkovskij.\nLo stesso 5 novembre, V attacca la principale emittente televisiva governativa BTN (British Television Network). Evey, che lavora in questo luogo, viene coinvolta suo malgrado da V nello scontro con la polizia e rimane ferita. V la porta quindi nel suo rifugio, la \"Galleria delle Ombre\" (\"Shadow Gallery\"), per sottrarla all'arresto. Inizia cos\u00ec il complesso rapporto tra la ragazza e il suo salvatore.\nNel frattempo, il governo incarica l'ispettore capo Eric Finch di scovare il pericoloso terrorista e assicurarlo alla giustizia, anche a seguito di una misteriosa catena di omicidi rivendicati da V. Tuttavia, poco a poco, il poliziotto capisce che varie cose non quadrano e, indirizzato suo malgrado dagli indizi lasciati da V, arriva vicino a intuire l'inquietante verit\u00e0 riguardo alla presa del potere da parte del \"Fuoco Norreno\". Una volta che Sutler capisce quanto Finch sia vicino alla verit\u00e0, solleva quest'ultimo dal caso. L'ispettore, tuttavia, rifiuta di arrendersi e comincia a indagare autonomamente.\nContemporaneamente alle indagini di Finch, V continua la sua vendetta personale contro coloro che, anni prima, lo avevano rinchiuso e torturato nel campo di concentramento di Larkhill. La sua prima vittima \u00e8 Lewis Prothero, la \"Voce di Londra\", ufficiale dell'esercito al tempo di Larkhill (e Comandante del corpo di guardia del campo stesso) che fece strage di innocenti, ucciso da V in casa sua. La sua morte verr\u00e0 poi giustificata dai media come un attacco cardiaco. La sua seconda vittima \u00e8 il vescovo pedofilo James Lilliman, prete corrotto al tempo di Larkhill, a cui arriva servendosi di Evey facendola passare per una quattordicenne, per entrare nella stanza dove il religioso riceve le minorenni, e lo uccide. La terza vittima di V \u00e8 il medico legale Delia Surridge, dottoressa al tempo di Larkhill grazie ai cui esperimenti V ha ottenuto i poteri che possiede adesso. Costei \u00e8 l'unica dei tre a cui V concede una morte indolore poich\u00e9 ella si era pentita di ci\u00f2 che aveva fatto. Ogni volta che uccide un suo nemico, V lascia una rosa rossa \"Scarlet Carson\" sul luogo.\nNel frattempo, Evey riesce a fuggire dal controllo di V e si rifugia in casa del suo amico Gordon Deitrich, conduttore di una popolare trasmissione televisiva. Egli accetta di ospitare la ragazza in casa sua e le mostra una stanza segreta in cui sono contenuti una gran quantit\u00e0 di oggetti proibiti dal partito, come il Corano e un ritratto satirico di Adam Sutler con il corpo della regina Elisabetta II. Gordon, che \u00e8 inoltre \"fuorilegge\" essendo omosessuale, viene per\u00f2 arrestato e crudelmente picchiato qualche giorno dopo dai Castigatori, comandati da Creedy, per aver mandato in onda una puntata del suo show in cui prendeva in giro in modo satirico il Cancelliere Sutler. Anche Evey viene apparentemente catturata dai Castigatori e rinchiusa in una cella. La donna verr\u00e0 tenuta per molti giorni segregata all'interno della ridotta stanza, torturata, costretta a privazioni e in condizioni igieniche pessime per costringerla a rivelare identit\u00e0 e ubicazione di V (in quanto lei viene ormai vista come sua complice). Il suo unico conforto \u00e8 una lettera scritta su carta igienica e lasciata in un buco del muro da Valerie Page, un'attrice incarcerata perch\u00e9 lesbica e che sembra aver occupato la cella adiacente.\nA seguito dell'ennesimo rifiuto della ragazza di rivelare qualcosa, anche sotto minaccia di morte imminente, il suo aguzzino dichiara che \u00e8 libera e pu\u00f2 andarsene. Evey, stupita, imbocca un corridoio che la riporta nella \"Galleria delle Ombre\", dove scopre che il suo torturatore non era altro che V stesso, che voleva renderla una persona pi\u00f9 forte caratterialmente e farle comprendere che a volte esistono cose pi\u00f9 importanti della propria vita, perch\u00e9 \u00e8 l'unico modo per avere una speranza di rovesciare lo spietato regime di Sutler. In questa occasione, V confessa alla donna il suo passato a Larkhill e le spiega che tutto ci\u00f2 che ha passato lei in quegli ultimi giorni lo ha passato anche lui allora. Le rivela inoltre che la lettera che lei aveva trovato era stata scritta dalla vera Valerie, sua vicina di cella al tempo di Larkhill, e la informa con rammarico della morte di Gordon. Ottenuta la prova che Evey non lo tradir\u00e0, V la lascia andare, con la promessa di rivederla prima del fatidico giorno.\nFinalmente giunge il 5 novembre 2020; a un anno dalla sua prima e clamorosa azione dimostrativa, V \u00e8 pronto per il suo atto finale: la distruzione del Parlamento, simbolo supremo del marcio che si \u00e8 insediato nel Paese, lanciando un treno carico di esplosivi sotto al palazzo. Nel frattempo, nelle case di tutta Londra vengono spedite delle maschere di Guy Fawkes. L'ispettore Finch, ormai consapevole di quello che il regime ha fatto, capisce che tutto sta andando secondo i piani di V: nel caos che si sta verificando, i rappresentanti del governo risponderanno, ovviamente, con la violenza, ma questo dar\u00e0 solo al popolo la spinta necessaria per ribellarsi. Nel frattempo, Evey prova a convincere V a lanciare subito il treno per poi scappare con lei, ma lui, nonostante i forti sentimenti che prova per la ragazza, non accetta perch\u00e9 il paese non sar\u00e0 mai libero fintanto che Sutler e Creedy saranno vivi, quindi si dirige al luogo dell'incontro, in cui Creedy, sotto il suo ricatto, ha tradito e portato l'Alto Cancelliere. Il piano ha successo e V riesce a far uccidere Sutler per poi, subito dopo, a uccidere egli stesso Creedy e i suoi uomini. Ora sia il dittatore che colui che ne avrebbe preso il posto sono morti, ma purtroppo V \u00e8 rimasto gravemente ferito nello scontro quindi, tornato indietro, dichiara il suo amore a Evey e muore tra le sue braccia, vittorioso e con la speranza di non essere mai dimenticato.\nLa ragazza, dopo avere dato l'addio al suo mentore, si prepara ad azionare il treno imbottito di esplosivo diretto verso il Parlamento, con il cadavere di V posizionato al suo interno, come in una tomba. L'ispettore Eric Finch giunge sul posto prima che Evey azioni la leva ma non la ostacola, comprendendo l'importanza del gesto che ella sta per compiere. Quella notte tutta Londra si mobilita e indossa la maschera di Guy Fawkes. Allo scoccare della mezzanotte, Evey aziona il treno e invita l'ispettore ad assistere al tutto da sopra un tetto.\nL'esercito, in assenza di ordini, rimane passivo cos\u00ec il popolo prende pacificamente il controllo della zona e, mentre il Parlamento esplode tra i fuochi d'artificio, i cittadini, che avevano rinunciato simbolicamente alla loro identit\u00e0 indossando le maschere di V, riacquistano la propria individualit\u00e0 levandosele. Tra la folla mascherata sono presenti non solo cittadini, ma anche membri dell'\u00e9quipe del governo ormai caduto e, simbolicamente, le vittime delle violenze di quegli anni: Valerie e Ruth, Gordon, la bambina con gli occhiali. Infine, Evey, alla domanda di Finch circa l'identit\u00e0 di V, risponde \u00abEra Edmond Dant\u00e8s. Ed era mio padre e mia madre, mio fratello, un mio amico, era Lei, ero io, era tutti noi\u00bb. Da quel momento, V verr\u00e0 ricordato per sempre come l'eroe che restitu\u00ec la libert\u00e0 fisica e spirituale al popolo inglese, insieme alla loro identit\u00e0 e individualit\u00e0.\nProduzione.\nIl film \u00e8 il frutto dell'impegno di molti cineasti che gi\u00e0 avevano dato alla luce la trilogia di Matrix. Nel 1988, il produttore Joel Silver acquist\u00f2 i diritti di due opere della DC Comics di Alan Moore: \"V for Vendetta\" e \"Watchmen\". Lana e Lilly Wachowski erano grandi fan di \"V for Vendetta\" e a met\u00e0 degli anni novanta, prima di lavorare alla pellicola \"Matrix\", scrissero una sceneggiatura che seguiva abbastanza fedelmente il fumetto. Durante la postproduzione del terzo film della trilogia di \"Matrix\", le sorelle Wachowski revisionarono la sceneggiatura e offrirono il ruolo di regista a James McTeigue e a Pedro Esteves.\nTutti trovarono che il testo originale si adattava bene alla contingente situazione politica internazionale. Alan Moore, come in altri casi di adattamenti cinematografici di sue opere (\"From Hell\", \"La Lega degli Straordinari Gentlemen\"), si \u00e8 detto molto deluso dal risultato finale. Egli interruppe per questo la sua collaborazione con la DC Comics dopo che la Warner Bros. (partner della DC) non riusc\u00ec a ritirare il nome di Moore dall'operazione. Per volont\u00e0 dell'autore, quindi, il suo nome non compare nei titoli.\nAl contrario David Lloyd, illustratore del fumetto e assiduo collaboratore di Moore, sostenne la lavorazione del film e si dichiar\u00f2 soddisfatto della sceneggiatura. James Purefoy abbandon\u00f2 il cast, venendo sostituito da Hugo Weaving, per le difficolt\u00e0 incontrate nell'interpretare il ruolo di V: si sentiva frustrato nel dover indossare una maschera per tutto il tempo. Natalie Portman fu invece scelta al posto di Scarlett Johansson e in alternativa a Bryce Dallas Howard.\nRiprese.\n\"V per Vendetta\" \u00e8 stato girato in due luoghi precisi: Londra, nel Regno Unito, e Potsdam, in Germania, negli studi Babelsberg. Gran parte della pellicola \u00e8 stata filmata in teatri di posa e set al coperto. Berlino \u00e8 stata utilizzata per girare i flashback del raduno del \"Norsefire\" e degli avvenimenti di Larkhill, oltre che per filmare la scena nella camera da letto del vescovo James Lilliman. Le scene ambientate nella metropolitana in disuso di Londra sono state invece girate nelle gallerie sotterranee in disuso di Aldwych. Per filmare la scena finale a Westminster, l'area da Trafalgar Square e Whitehall fino al Parlamento e il Big Ben ha dovuto essere chiusa per tre notti a partire da mezzanotte fino alle 5 del mattino. Le riprese della pellicola sono iniziate ai primi del marzo 2005 e sono terminate agli inizi del giugno dello stesso anno.\nDurante il film appaiono alcuni spezzoni di immagini video che fanno riferimento agli attentati di Londra del 2005, per altro avvenuti durante le riprese del film. La pellicola \u00e8 inoltre dedicata alla memoria di Adrian Biddle, direttore della fotografia morto a causa di un attacco cardiaco pochi mesi dopo aver contribuito alle riprese del film.\nPromozione.\nColonna sonora.\nLa composizione e la direzione della colonna sonora del film \u00e8 opera per intero del compositore italiano Dario Marianelli. Ci sono poi due tracce musicali all'interno della pellicola, integrate con la colonna sonora, non accreditate a Marianelli: l'Ouverture 1812 di P\u00ebtr Il'i\u010d \u010cajkovskij e la quinta sinfonia di Beethoven. Ecco l'elenco delle canzoni utilizzate da Marianelli come tracce sonore:\nDistribuzione.\nL'uscita del film, originariamente prevista per il 4 novembre 2005, in concomitanza con il quattrocentesimo anniversario della congiura delle polveri, \u00e8 stata posticipata al 17 marzo 2006; tale data era valida per sei mercati mondiali tra cui quello nordamericano e quello italiano. Le anteprime del film si sono invece tenute al Butt-Numb-A-Thon Festival l'11 dicembre 2005 e al Festival internazionale del cinema di Berlino il successivo 13 febbraio.\nEdizioni home video.\n\"V per Vendetta\" \u00e8 stato distribuito in DVD negli Stati Uniti il 1\u00ba agosto 2006 in tre formati: un disco singolo in versione wide screen, un disco singolo a tutto schermo e due dischi wide screen in edizione speciale. Le vendite home video del film hanno avuto un notevole successo, vendendo oltre un milione di DVD nella prima settimana di disponibilit\u00e0, tradotti in $27.683.818 milioni di dollari di entrate. Entro la fine del 2006 sono stati venduti in totale tre milioni di DVD, portando i guadagni a $58.342.597 milioni, poco pi\u00f9 del costo di produzione del film. La versione a disco singolo del DVD contiene un breve dietro le quinte, della durata di 15:56 minuti, dal titolo \"Libert\u00e0! Sempre! Esecuzione di V per Vendetta\", mentre i due dischi in edizione speciale contengono tre ulteriori documentari e diverse funzioni extra per i collezionisti. Nel secondo disco dell'edizione speciale pu\u00f2 essere visualizzato una breve clip easter egg, selezionando l'immagine delle ali nella seconda pagina del menu, di Natalie Portman al Saturday Night Live. Il film \u00e8 stato anche commercializzato in formato HD DVD ad alta definizione. La Warner Bros. ha poi prodotto e distribuito il film in Blu-Ray il 20 maggio 2008. La pellicola \u00e8 infine uscita anche in formato UMD per PSP Sony.\nAccoglienza.\nIncassi.\nIn totale, \"V per Vendetta\" ha incassato 70.511.035$ nel Nord America e 62.000.000$ nel resto del mondo, per un incasso complessivo di 132.511.035$. Partendo da un budget di circa 54 milioni di dollari, la produzione ha potuto cos\u00ec trarre circa 78 milioni di dollari di profitti.\nNella prima settimana di distribuzione il film ha incassato ai botteghini statunitensi circa 25.642.340$, di cui oltre $8 milioni solo durante la prima giornata di programmazione. La pellicola, inoltre, ha guadagnato $1.36 milioni nei primi tre giorni di programmazione dai 56 cinema IMAX nordamericani.\nCritica.\nIl film ha ricevuto giudizi generalmente positivi da parte della critica. Sul sito Rotten Tomatoes il film riporta un punteggio del 73% alla base di 256 recensioni professionali con un voto di 6.90/10. Il sito Metacritic riporta invece un punteggio di 62 su 100 su 39 recensioni, mentre CinemaScore gli ha assegnato una \"B+\" su una scala che va da F ad A+.\nInfluenze culturali.\nLa maschera di V viene spesso utilizzata durante le manifestazioni di protesta come simbolo di rivolta contro il potere costituito."}
{"id": "359889", "revid": "22828", "url": "https://it.wikipedia.org/wiki?curid=359889", "title": "Run Length Encoding", "text": ""}
{"id": "359894", "revid": "767487", "url": "https://it.wikipedia.org/wiki?curid=359894", "title": "Lingua ket", "text": "La lingua ket, un tempo erroneamente conosciuta come ostiaco dello Enisej, \u00e8 una lingua ienisseiana parlata in Russia, nella Siberia centrale.\nDistribuzione geografica.\nLa lingua ket \u00e8 parlata dalla piccola popolazione siberiana dei Ket (1225 persone nel 1926, 537 persone nel 1989). Secondo il censimento russo del 2010, l'idioma conta 210 locutori.\nClassificazione.\nLa lingua ket appartiene alle lingue ienisseiane.\nIl ket \u00e8 imparentato con il basco, le lingue caucasiche nordorientali, il burushaski, le lingue na-dene (quali il tlingit e il navaho) e pertanto fa parte della superfamiglia delle lingue dene-caucasiche.\nStoria.\nLa pi\u00f9 antiche osservazioni di questo linguaggio furono pubblicate da P. S. Pallas nel 1788 in un diario di viaggio (\u041f\u0443\u0442\u0435\u0448\u0435\u0441\u0442\u0432\u0438\u044f \u043f\u043e \u0440\u0430\u0437\u043d\u044b\u043c \u043f\u0440\u043e\u0432\u0438\u043d\u0446\u0438\u044f\u043c \u0420\u0443\u0441\u0441\u043a\u043e\u0433\u043e \u0413\u043e\u0441\u0443\u0434\u0430\u0440\u0441\u0442\u0432\u0430 \"Pute\u0161estvija po raznym provinzijam Russkovo Gosudarstva\"). Nel 1858, M. A. Castr\u00e9n pubblic\u00f2 la prima grammatica e il primo dizionario (\"Versuch einer jenissei-ostjakischen und kottischen Sprachlehre\"), che includeva anche materiale sulla lingua kot. Durante il XIX secolo si pensava erroneamente che i Ket fossero la trib\u00f9 Finno-ugrica dei Khat. A. Karger (successivamente incarcerato) nel 1934 pubblic\u00f2 la prima grammatica (\u041a\u0435\u0442\u0441\u043a\u0438\u0439 \u044f\u0437\u044b\u043a \"Ketskij jazyk\"), un'introduzione al ket (\u0411\u0443\u043a\u0432\u0430\u0440\u044c \u043d\u0430 \u043a\u0435\u0442\u0441\u043a\u043e\u043c \u044f\u0437\u044b\u043a\u0435 \"Bukvar' na ketskom jazyke\"), inoltre A. Kreinovi ha scritto un nuovo trattato apparso nel 1968.\nE. Aleksejenko ha scritto un trattato storico-etnologico sui Ket (\u041a\u0435\u0442\u044b \"Kety\", 1967).\nGrammatica.\nNella struttura del verbo i prefissi prevalgono sui suffissi; il sistema nominale \u00e8 basato sull'opposizione tra animato e inanimato e (nel primo caso) tra femminile e maschile; i toni sono fonologicamente rilevanti.\nSistema di scrittura.\nLa lingua ket \u00e8 scritta in alfabeto cirillico.\nEsempi.\nLa parola \"Ket\" significa \"persona\" (al plurale: \"Deng\")."}
{"id": "359895", "revid": "36426", "url": "https://it.wikipedia.org/wiki?curid=359895", "title": "Erma (scultura)", "text": "Le erme () erano delle piccole colonne di sezione quadrangolare, di altezza variabile tra 1 e 1,5\u00a0m, sormontate da una testa scolpita a tutto tondo, che, nell'antica Grecia (principalmente in Attica), raffiguravano Ermes (da cui il nome); usate a partire dalla fine dell'et\u00e0 arcaica (ultimo quarto del VI secolo a.C.), erano collocate lungo le strade, ai crocevia, ai confini delle propriet\u00e0 e dinanzi alle porte per invocare la protezione di Ermes, cui veniva attribuita, fra le altre cose, la protezione dei viandanti.\nSuccessivamente furono adottate dai Romani, mentre nel Rinascimento furono realizzate sotto forma di telamoni.\nDescrizione.\nL'erma deriva da una delle prime forme arcaiche di rappresentazione delle \"dimore\" di una divinit\u00e0, il cosiddetto betile che veniva posto a protezione delle vie e delle soglie. A volte le teste erano due, contrapposte per la nuca, secondo il tipo Giano bifronte o addirittura quattro (come sul Ponte dei Quattro Capi, all'Isola Tiberina). Ancor prima dell'epoca arcaica non esisteva nemmeno la testa (o, come a volte avveniva, gli organi genitali) ma solo una pietra tronco conica o di altra forma con evidenti allusioni di natura fallica con cui si augurava la fertilit\u00e0 (vedi le analoghe forme tipo \"lingam\" di Siva di culture e religioni orientali o i menhir di origine celtica).\nLa trasformazione da erma di Ermes a erma-ritratto deve essere avvenuta dall'assimilazione di Ermes quale \"psychopomp\u00f2s\", cio\u00e8 funerario, che andava ad assumere i tratti fisici del defunto. Questo processo dovette svolgersi nella tarda et\u00e0 ellenistica o nell'epoca romana, come testimoniano le numerosissime erme romane sia in marmo che in bronzo. In ambito italico era dopotutto diffuso il cippo funerario sormontato dalla testa del defunto (negli esemplari pi\u00f9 antichi individuabile solo dal nome, con sembianze del tutto generiche), e fu forse l'innesto di questa tradizione con l'elegante forma greca a originare le erme-ritratto. Spesso le erme presentano un fallo propiziatorio scolpito.\nSplendide le erme, di epoca augustea, del Museo Palatino a Roma in marmo nero e a forma di canefora (portatrici di cesti) che con uno gesto vezzoso accennano alla ripresa delle vesti, cos\u00ec come negli originali greci.\nNello stesso museo la lastra con le fanciulle che adornano un grande e splendido betile con simboli di Apollo.\nSempre nel Palatino, nel tempio della Magna Mater, ai bordi del Germalus, nello stesso periodo, era stato portato e conservato il Betile della dea Cibele, cui era dedicato il tempio: una pietra nera a forma conica.\nAlcibiade e il sacrilegio delle erme.\nNel 415 a.C. ad Atene, la notte prima della partenza della spedizione in Sicilia, furono mutilate molte erme delle citt\u00e0. Del fatto fu accusato Alcibiade, che per questo ripieg\u00f2 a Sparta."}
{"id": "359896", "revid": "767487", "url": "https://it.wikipedia.org/wiki?curid=359896", "title": "Verbenaceae", "text": "Verbenaceae \u00e8 una famiglia di piante spermatofite dicotiledoni appartenenti all'ordine delle Lamiales.\nEtimologia.\nIl nome della famiglia deriva dal suo genere tipo \"Verbena\" , un vecchio nome latino della verbena comune europea: \"herbena\" = verdeggiante. I primi riferimenti a questo nome si hanno negli scritti di Gaio Plinio Secondo (Como, 23 \u2013 Stabiae, 25 agosto 79]), uno scrittore, ammiraglio e naturalista romano, e del poeta Publio Virgilio Marone (70 a.C. - 19 a.C.). Anticamente i frondosi ramoscelli di verbena venivano portati dai sacerdoti come corone per i rituali druidi.\nIl nome scientifico della famiglia \u00e8 stato definito dal botanico e naturalista francese Jean Henri Jaume Saint-Hilaire (1772 - 1845) nella pubblicazione \"Exposition des Familles Naturelles. Paris. - 1: 245. 1805\" del 1805.\nDistribuzione e habitat.\nLa distribuzione delle specie di questa famiglia \u00e8 prevalentemente americana (centro-meridionale) con habitat per lo pi\u00f9 tropicali. Fanno eccezione i generi \"Verbena\" e \"Chascanum\" che sono cosmopoliti. Inoltre alcuni generi della trib\u00f9 Lantaneae e Priveae sono distribuiti in Africa e Asia.\nTassonomia.\nLa famiglia comprendente 34 generi con oltre 1200 specie (secondo altri Autori 36 generi e 1035 specie), \u00e8 suddivisa in 8 trib\u00f9. L'appartenenza della famiglia all'ordine delle Lamiales \u00e8 consolidata a parte alcune differenze morfologiche quali l'infiorescenza non verticillata (comune nelle altre famiglie dell'ordine) e la posizione dello stilo (terminale e non ginobasico).\nI numeri cromosomici di base per i generi sono: x = 5, 6, 7, 8, 9, 10, 11, 12, 17, 18, 19, 20 e pi\u00f9 alti.\nTradizionalmente, secondo la classificazione classica (p.es. Sistema Cronquist), le Verbenacee comprendono una novantina di generi. La classificazione APG, basata su criteri filogenetici, mantiene in questa famiglia solo una trentina di generi. La maggior parte degli altri (p.es. Tectona) vengono spostati nelle Lamiacee, mentre singoli generi vengono trasferiti ad altre famiglie (p.es. Avicennia nelle Acantacee).\nFilogenesi.\nIn base agli ultimi studi filogenetici la famiglia risulta suddivisa in 8 cladi (trib\u00f9) qui sotto descritti.\nClade (trib\u00f9) Casselieae.\nIl gruppo delle \"Casselieae\" \u00e8 monofiletico, anche se il supporto con le attuali analisi \u00e8 modesto. Nell'ambito della famiglia la trib\u00f9 Casseliae, da un punto di vista filogenetico, occupa una posizione centrale insieme alla trib\u00f9 Citharexyleae (formano \"gruppo fratello\"). Questi due gruppi sono superati \"basalmente\", ossia si sono evoluti pi\u00f9 tardi, delle trib\u00f9 Duranteae e Petreeae (quest'ultimo gruppo \u00e8 il pi\u00f9 \"basale\" e quindi risulta \"gruppo fratello\" a tutto il resto della famiglia). Le Citharexyleae differiscono dalle Casselieae per la presenza di un quinto staminoide e per il portamento prevalentemente arboreo. Caratteri sinapomorfi per questa trib\u00f9 sono:\nClade (trib\u00f9) Citharexyleae.\nIl gruppo delle \"Citharexyleae\" \u00e8 monofiletico e occupa una posizione centrale insieme alla trib\u00f9 Casselieae (formano \"gruppo fratello\"). Insieme formano un clade ben sostenuto composto di piante caratterizzate da un ovario bicarpellare che generalmente si sviluppa in una drupa con quattro pireni o generalmente due mericarpi a due semi, da infiorescenze con brattee minute e spesso decidue e fiori brevemente pedicellati.\nClade (trib\u00f9) Duranteae.\nStudi molecolari di tipo filogenetico dimostrano che la trib\u00f9 \"Duranteae\" \u00e8 un raggruppamento monofieletico formato da due cladi principali. I due cladi differiscono dal portamento arbustivo (quasi arboreo) per uno e erbaceo per l'altro. La trib\u00f9 occupa una posizione abbastanza \"basale\" insieme alla trib\u00f9 Petreeae. Secondo alcuni studi la trib\u00f9 Duranteae \u00e8 il secondo gruppo (dopo la trib\u00f9 Petreeae) che si \u00e8 evoluto indipendentemente dalla famiglia con una et\u00e0 valutata di circa 42 milioni di anni. Duranteae \u00e8 \"gruppo fratello\" al resto della famiglia Verbenaceae.\nClade (trib\u00f9) Lantaneae.\nLa trib\u00f9 \"Lantanaea\" \u00e8 monofiletica e insieme alla trib\u00f9 Verbeneae formano il \"gruppo fratello\" \"core\" della famiglia Verbenaceae. Tuttavia buona parte dei generi della trib\u00f9 cos\u00ec come sono circoscritti attualmente non si presentano monofiletici. Dai risultati degli ultimi studi l'origine del nucleo (\"core\") Lantaneae potrebbe essere posizionato nel Miocene (23 - 5 milioni di anni fa); in particolare nel Sud America. Successivi lignaggi sono migrati indipendentemente verso il nord (Nord America) e due volte nel Vecchio Mondo (Africa).\nClade (trib\u00f9) Neospartoneae.\nLa struttura interna di questa trib\u00f9 non \u00e8 ancora ben definita e il genere \"Lampaya\" potrebbe essere parafiletico. Le sinapomorfie per questo gruppo sono:\nAll'interno della famiglia, da un punto di vista filogenetico, la trib\u00f9 Neospartoneae risulta \"gruppo fratello\" del \"core\" (nucleo) della famiglia formato dalle trib\u00f9 Lantaneae e Verbeneae.\nClade (trib\u00f9) Petreeae.\nNella struttura filogenetica della famiglia la trib\u00f9 \"Petreeae\" occupa il posto pi\u00f9 \"basale\", quindi \u00e8 \"gruppo fratello\" al resto della famiglia, ossia \u00e8 il primo gruppo ad essersi evoluto nel'ambito delle Verbenaceae. Si valuta che questo evento sia avvenuto circa 42 milioni di anni fa. Dalle analisi delle regioni del DNA dei cloroplasti risulta inoltre che la specie \"Xolocotzia\" \u00e8 nidificata all'interno del genere \"Petrea\". Quest'ultimo quindi potrebbe essere parafiletico.\nClade (trib\u00f9) Priveae.\nLa trib\u00f9 \"Priveae\", da un punto di vista filogenetico, occupa una posizione centrale nell'ambito della famiglia. \u00c8 \"gruppo fratello\" del nucleo delle Verbenaceae formato dalle trib\u00f9 Neospartoneae, Lantaneae e Verbeneae. Inoltre Priveae insieme alle trib\u00f9 Casselieae e Citharexyleae formano un clade ben sostenuto. Dalle analisi filogenetiche il genere \"Pitraea\" risulta nidificato all'interno del genere \"Priva\"; quest'ultimo genere quindi potrebbe non essere monofiletico. Questo suggerisce che \"Pitraea\" in tempi passati potrebbe essere stato generato all'interno di \"Priva\". L'abitudine suffrutescente \u00e8 un tratto sinapomorfico per la trib\u00f9 Priveae. In seguito, in \"Pitraea\", un successivo passaggio evolutivo ha portato questa specie ad una abitudine erbacea.\nClade (trib\u00f9) Verbeneae.\nQuesto clade insieme alla trib\u00f9 Lantaneae rappresenta il \"core\" della famiglia. I generi principali \"Verbena\" e \"Glandularia\" risultano parafiletici mentre gli altri sono monofiletici. Le sinapomorfie per questa trib\u00f9 sono:\nMentre la circoscrizione della trib\u00f9 \u00e8 basata soprattutto sulla separazione longitudinale del frutto lungo il piano trasversale delle ovaie (in questo modo il frutto viene separato in 4 unit\u00e0).\nIncertae sedis.\nDue generi (\"Dipyrena\" e \"Rhaphithamnus\") attualmente non trovano collocazione in nessuna dell 8 trib\u00f9 della famiglia. Da un punto di vista filogenetico \"Dipyrena\" \u00e8 vicino al gruppo Lantaneae-Verbeneae, mentre \"Rhaphithamnus\" \u00e8 posizionato tra le trib\u00f9 Neospartoneae e Priveae.\nAll'interno dell'ordine delle Lamiales la famiglia Verbenaceae occupa una posizione vicina al \"core\" dell'ordine, ossia, da un punto di vista filogenetico la famiglia si \u00e8 evoluta pi\u00f9 recentemente rispetto ad altre famiglie. Forma un \"gruppo fratello\" con le famiglie Thomandersiaceae, Lentibulariaceae e Schlegeliaceae. A loro volta queste famiglie sono \"gruppo fratello\" con il\"core\" vero e proprio delle Lamiales formato dalle famiglie Lamiaceae, Orobanchaceae e altre famiglie minori. Per questa famiglia \u00e8 stata calcolata come et\u00e0 di formazione attorno a circa 42 milioni di anni fa (55 - 23 milioni di anni fa)..\nElenco dei generi della famiglia.\nLa famiglia attualmente \u00e8 suddivisa in 8 trib\u00f9, 35 generi e circa 900 - 1000 specie.\nTrib\u00f9 Casselieae.\nLa trib\u00f9 Casselieae comprende 3 generi e circa 20 specie:\nNote: il genere \"Ghinia\" , in alcuni casi descritto all'interno di questo gruppo, attualmente \u00e8 considerato sinonimo di \"Tamonea\".\nTrib\u00f9 Citharexyleae.\nLa trib\u00f9 Citharexyleae comprende 3 generi e circa 134 specie:\nNote: qui sono elencati alcuni generi che tradizionalmente erano descritti all'interno di questa trib\u00f9, ora sono stati trasferiti in altri gruppi. \nTrib\u00f9 Duranteae.\nLa trib\u00f9 Duranteae comprende 6 generi e circa 150 - 190 specie:\nNote: \"Svensonia\" \u00e8 considerato sinonimo di \"Chascanum\" e \"Ubochea\" \u00e8 considerato sinonimo di \"Stachytarpheta\". \"Verbenoxylum\" \u00e8 considerato sinonimo di \"Recordia\".\nTrib\u00f9 Lantaneae.\nLa trib\u00f9 Lantaneae comprende 8 generi e circa 300 specie:\nNote:\nTrib\u00f9 Neospartoneae.\nLa trib\u00f9 Neospartoneae comprende 3 generi e 7 specie:\nNote: i generi di questa trib\u00f9 normalmente venivano descritti all'interno della trib\u00f9 Lantaneae .\nTrib\u00f9 Petreeae.\nLa trib\u00f9 Petreeae comprende 2 generi e 12 specie:\nTrib\u00f9 Priveae.\nLa trib\u00f9 Priveae comprende 2 generi e 21 specie:\nNote: il genere \"Castelia\" , a volte incluso in questa trib\u00f9, risulta sinonimo di \"Priva\".\nTrib\u00f9 Verbeneae.\nLa trib\u00f9 Verbeneae comprende 6 generi e circa 178 specie:\nNote: il genere \"Stylodon\" \u00e8 considerato sinonimo di \"Verbena\".\nSpecie presenti sul territorio italiano.\nNella flora spontanea italiana sono presenti due specie di questa famiglia:\nAltre due specie sono presenti ma sono considerate \"esotiche naturalizzate\":"}
{"id": "359897", "revid": "22828", "url": "https://it.wikipedia.org/wiki?curid=359897", "title": "Run length encoding", "text": ""}
{"id": "359902", "revid": "1922659", "url": "https://it.wikipedia.org/wiki?curid=359902", "title": "Computer Modern", "text": "Computer Modern \u00e8 la famiglia di tipi di carattere usata in mancanza di istruzioni specifiche dal programma di composizione tipografica . Fu creata da Donald Knuth con il programma METAFONT, ed \u00e8 stata aggiornata l'ultima volta nel 1992. I tipi Computer Modern sono descritti con grande dettaglio (compreso l'intero codice sorgente) nel libro \"Computer Modern Typefaces\", Volume E della serie \"Computers and Typesetting\".\nCome implica il nome, Computer Modern \u00e8 un font \"moderno\". I font moderni, o \"classicisti\", hanno un alto contrasto tra elementi spessi e sottili, una grande altezza della x rispetto alla lunghezza del tratto ascendente e discendente. \"Computer Modern\", nello specifico, \u00e8 basato sul \"Monotype Modern 8A\".\nLa caratteristica pi\u00f9 inusuale dei font \"Computer Modern\", per\u00f2, \u00e8 che \u00e8 una famiglia di font completamente disegnata con il sistema METAFONT, che genera le variazioni della forma dei caratteri partendo da una descrizione base di tipo geometrico (in pratica un programma per computer).\nLa forma dei caratteri \u00e8 controllata da 63 parametri distinti, che controllano la larghezza e l'altezza dei vari elementi e la presenza di dettagli come le grazie o la forma (rotonda o quadrata) del puntino sulla \"i\". Per ciascuna dimensione, i parametri vengono altres\u00ec variati in modo da mantenere una perfetta dimensione ottica: come nel caso dell'hinting, i font dal corpo pi\u00f9 minuto sono modificati in modo da avere tratti proporzionalmente pi\u00f9 spessi e rimanere leggibili.\n\"Computer Modern\" non \u00e8 l'unica famiglia di caratteri disegnata con METAFONT, ma \u00e8 sicuramente la pi\u00f9 matura ed usata.\nI tipi.\nNella famiglia sono inclusi anche i tipi Dunhill e Fibonacci, pi\u00f9 a titolo dimostrativo che per l'effettiva utilit\u00e0 dei caratteri.\nLa famiglia \"Latin modern\".\nUn sostituto moderno dei \"Computer Modern\" \u00e8 la famiglia Latin Modern che ha pi\u00f9 di 700 glifi, disponibile in formato Type 1 e OpenType. Contiene 72 font per la composizione del testo normale e 20 font per la composizione di formule matematiche, e fornisce quasi tutti i tipi di carattere dell'originale \"Computer Modern\", ed un repertorio di caratteri pi\u00f9 vasto.\nLa famiglia \"Latin Modern\" \u00e8 stata sviluppata, sulla base dei font \"Computer Modern\", per ovviare ai problemi che si sono resi evidenti con il passare del tempo:\nLa famiglia \"Computer Modern Unicode\".\nQuesta \u00e8 un'altra versione della famiglia di font \"Computer Modern\", generata dai file METAFONT e preparata per fornire font di buona qualit\u00e0 e con una buona copertura di caratteri per l'uso con il sistema grafico X11. Contiene 33 diversi font e contiene i glifi necessari per comporre testi in caratteri latini, cirillici e greci, oltre ai caratteri necessari per la rappresentazione fonetica IPA."}
{"id": "359905", "revid": "1123126", "url": "https://it.wikipedia.org/wiki?curid=359905", "title": "Chiesa cattolica in Turchia", "text": "La Chiesa cattolica in Turchia \u00e8 parte della Chiesa cattolica universale, in comunione con il vescovo di Roma, il papa.\nI cattolici sono circa 53.000 (2013), pari allo 0,07 % della popolazione, in stragrande maggioranza islamica.\nStoria.\nEt\u00e0 antica.\nL'Anatolia \u00e8 stata una delle prime aree di diffusione del Cristianesimo. San Paolo, uno dei pi\u00f9 grandi apostoli della Chiesa, nacque in Anatolia; tra le sue lettere alcune sono dirette a chiese anatoliche quali Efeso e Colosse. San Giovanni Apostolo nel suo libro dell\"Apocalisse\" scrive a sette chiese al tempo esistenti: Efeso, Pergamo, Tiatira, Filadelfia, Sardi, Laodicea e Smirne (l'unica esistente ancora oggi). Nell'antichit\u00e0 la regione fu sede dei primi, decisivi, concili ecumenici. Costantinopoli \u00e8 fin dal 381 sede di Patriarcato. Secondo un'antica tradizione, la Madre di Ges\u00f9 avrebbe abitato negli ultimi anni di vita in una casa a nove km a sud di Efeso, su un fianco dell'antico monte Solmisso. Il luogo \u00e8 tuttora visitabile ed \u00e8 denominato \u00abMadre Maria\u00bb (in turco \"Meryem Ana\").\nEt\u00e0 bizantina.\nQuattro secoli dopo la nascita dell'islam, l'Anatolia era ancora nella quasi totalit\u00e0 cristiana. \nA partire dall'XI secolo il numero dei cristiani inizi\u00f2 a decrescere costantemente. Alla met\u00e0 del XV secolo la cristianit\u00e0 anatolica contava solamente mezzo milione di fedeli.\nEt\u00e0 ottomana.\nNell'Impero Ottomano convissero musulmani, cristiani (ortodossi, cattolici, armeni e siriaci) ed ebrei. Le \"Genti del Libro\" (cristiani ed ebrei) furono considerate \"dhimmi\": ad esse fu risparmiato l'obbligo di conversione all'islam, ma ebbero uno status giuridico inferiore a quello dei musulmani. Fu sempre loro vietata, inoltre, ogni attivit\u00e0 missionaria.\nLe minoranze religiose erano inquadrate per gruppi (\"millet\") in uno speciale sistema amministrativo. I \"millet\" potevano gestire autonomamente il diritto civile (compreso il diritto di famiglia). La legge ottomana riconosceva al capo religioso anche il ruolo di capo civile della comunit\u00e0. Egli otteneva quindi la giurisdizione di governatore civile dei suoi correligionari e rappresentava la propria comunit\u00e0 di fronte al Sultano e alla sua amministrazione.\nNel XIX secolo, grazie all'influsso della Francia, Paese con cui gli Ottomani mantenevano stabili relazioni diplomatiche, ottennero lo statuto di millet quattro chiese cattoliche: la Chiesa armeno-cattolica, la Chiesa cattolica caldea, la Chiesa cattolica greco-melchita e la Chiesa cattolica sira.\nOggi.\nI cattolici di oggi seguono diversi riti: bizantino, latino, armeno, caldeo. Vi sono inoltre altre minoranze cristiane, fra le quali particolare importanza storica hanno gli ortodossi legati al patriarcato di Costantinopoli.\nPer la legge turca \u00e8 lecito cambiare religione, ma ci\u00f2 non corrisponde ai fatti: chi si converte subisce ritorsioni, sia da parte delle istituzioni sia da parte di elementi della societ\u00e0. Inoltre, la religione \u00e8 dichiarata nella carta d'identit\u00e0, \"cosicch\u00e9 i cristiani di fatto sono considerati cittadini di seconda classe\"\nLe Chiese cristiane non sono riconosciute dallo stato e subiscono molte limitazioni: non possono avere seminari, scuole, erigere nuovi luoghi di culto.\nDurante l'Anno Paolino (28 giugno 2008 - 29 giugno 2009), celebrato per ricordare il bimillenario della nascita di San Paolo, originario di Tarso, la chiesa locale \u00e8 stata riaperta al culto, ma al termine dell'anno \u00e8 stata nuovamente chiusa ed \u00e8 ritornata ad essere sede museale (ci\u00f2 significa che si deve pagare un biglietto per entrare nell'edificio sacro). Solamente nel maggio 2010 le autorit\u00e0 turche hanno tolto l'obbligo di pagare l'ingresso nella chiesa.\nGli episodi pi\u00f9 recenti di uccisioni di cattolici in Turchia sono:\nLa Chiesa turca ha ricevuto le visite pastorale di Paolo VI nel 1965, di Giovanni Paolo II nel 1979, di Benedetto XVI nel 2006 e di Francesco nel 2014.\nNunziatura apostolica.\nLa delegazione apostolica di Costantinopoli fu eretta nella seconda met\u00e0 del XIX secolo.\nL'internunziatura apostolica di Turchia \u00e8 stata eretta il 25 gennaio 1960.\nLa nunziatura apostolica di Turchia \u00e8 stata istituita il 30 agosto 1966 con il breve \"Optimo sane\" di papa Paolo VI.\nIl nunzio apostolico \u00e8 responsabile anche per l'Azerbaigian. \nConferenza episcopale.\nElenco dei presidenti della Conferenza episcopale della Turchia:"}
{"id": "359906", "revid": "124863353", "url": "https://it.wikipedia.org/wiki?curid=359906", "title": "Oscillatore armonico quantistico", "text": "In meccanica quantistica, l'oscillatore armonico quantistico \u00e8 la trattazione di un sistema caratterizzato da un potenziale armonico. Si tratta di uno dei problemi pi\u00f9 importanti nella fisica teorica, dal momento che ogni potenziale pu\u00f2 essere approssimato ad un potenziale armonico nell'intorno di un punto di equilibrio.\nOscillatore armonico quantistico.\nRisolvere un sistema in meccanica quantistica significa trovare gli autostati dell'operatore hamiltoniano ed i corrispondenti autovalori dell'energia, ovvero risolvere l'equazione di Schr\u00f6dinger e trovare la funzione d'onda che descrive il sistema.\nNon tutte le soluzioni dell'equazione di Schr\u00f6dinger sono accettabili: l'energia potenziale non pu\u00f2 essere infinita. Questo implica che la distanza tra le particelle che costituiscono l'oscillatore non pu\u00f2 essere mai zero o infinita.\nSecondo il principio di corrispondenza, come nel caso classico l'hamiltoniana del sistema vale:\nDove abbiamo supposto che il sistema sia unidimensionale.\nNel caso di un sistema tridimensionale, l'hamiltoniana totale si pu\u00f2 scindere in somma di tre hamiltoniane indipendenti, una per ogni dimensione.\nEsistono due modi per risolvere questo sistema: uno \"analitico\", che si basa sulla soluzione della equazione di Schr\u00f6dinger ed uno \"algebrico\", che si basa esclusivamente sull'algebra degli operatori formula_2 ed formula_3 (vedi commutatore), metodo messo a punto da Paul Adrien Maurice Dirac.\nMetodo analitico.\nL'equazione di Schr\u00f6dinger per l'oscillatore armonico nella rappresentazione delle coordinate \u00e8:\nche pu\u00f2 essere scritta come:\nIntroduciamo due variabili adimensionali:\nSostituendo nell'equazione di Schr\u00f6dinger si ha:\nPer valori di formula_8 grandi, tali da poter trascurare formula_9, l'andamento asintotico della funzione deve essere del tipo:\nIl segno + deve essere scartato in quanto le soluzioni non sarebbero normalizzabili, per cui:\nPoniamo, quindi:\nDove, sostituendo, si ottiene per formula_13, la seguente equazione:\nPer avere la soluzione generale, espandiamo in serie di potenze la funzione formula_13:\nSostituendo nell'equazione differenziale e raggruppando i termini con potenze uguali si ottiene che:\nE affinch\u00e9 questo sia vero tutti i coefficienti devono essere nulli:\nUna volta noti formula_19 ed formula_20, da questa equazione si possono ottenere tutti gli altri coefficienti formula_21.\nIn particolare, si ha:\nPer cui da un certo punto in poi questa serie si comporta come la serie:\ne la funzione d'onda si comporta come:\nCome gi\u00e0 detto una funzione d'onda di questo tipo non \u00e8 normalizzabile, per cui l'unico modo per avere soluzioni fisicamente accettabili \u00e8 che lo sviluppo in serie di formula_13 sia finito, e che esso sia, in altri termini un polinomio.\nAffinch\u00e9 questo avvenga deve esistere un intero \"n\", positivo o nullo, tale che:\nInfatti, utilizzando la relazione di ricorrenza, otteniamo:\nGli formula_9 sono quantizzati, dunque le energie sono quantizzate e valgono:\nLa funzione d'onda dello stato \"n\" \u00e8, quindi:\nDove gli \nsono i polinomi di Hermite.\nMetodo di calcolo dei polinomi di Hermite.\nUn modo per calcolare i polinomi \"H\"\"n\" \n\u00e8 quello di fissare i coefficienti formula_32, formula_33 ai valori:\ne di utilizzare la relazione di ricorrenza:\nper calcolare gli altri coefficienti \"A\"m&lt;n.\nCos\u00ec, ad esempio, per formula_36, troviamo:\nper formula_38, dobbiamo porre:\nper formula_40, otteniamo:\nda cui segue\nInfine, per formula_43, i coefficienti\ngenerano, mediante la relazione di ricorrenza\nPertanto,\nIn maniera simile, possiamo ricavare gli altri polinomi di Hermite.\nAutofunzioni dell'oscillatore armonico.\nSebbene normalizzabili, le funzioni formula_47 non sono a norma unitaria, mentre in genere gli stati in meccanica quantistica vengono scelti a norma unitaria.\nQuello che si fa \u00e8 dinserire una costante moltiplicativa formula_48, in generale dipendente dal livello, per assicurare la norma unitaria.\nIn particolare le funzioni dello stato fondamentale e dei primi livelli eccitati valgono:\nIn generale, si ha\nI valori medi e gli scarti quadratici medi della posizione e della quantit\u00e0 di moto, sugli autostati dell'Hamiltoniano, si ottengono con semplici integrali gaussiani\nIn accordo col principio d'indeterminazione, troviamo\ne la minima indeterminazione si ha per \"n\"=0.\nMetodo algebrico.\nPer semplicit\u00e0, da qui in poi, sebbene sia uso indicare gli operatori con un cappelletto, indicheremo gli operatori senza questo segno di distinzione, poich\u00e9 non c'\u00e8 alcun problema di ambiguit\u00e0.\nSi definiscono, prima di tutto, due nuovi operatori adimensionali formula_59 e formula_60, nel modo seguente:\nL'hamiltoniana H del sistema si potr\u00e0 scrivere come:\ndove:\nIl commutatore tra formula_60 e tra formula_59 vale:\nSi introducono, poi, altri due operatori formula_67 ed formula_68, definiti nel modo seguente:\nIl commutatore tra formula_67 e tra formula_68 vale:\nPer motivi che saranno chiariti in seguito, l'operatore formula_67 viene chiamato operatore di distruzione (o operatore di abbassamento), mentre l'operatore formula_68 viene chiamato operatore di creazione (o operatore di innalzamento).\nPossiamo calcolare il prodotto tra formula_67 ed formula_68:\nma:\nquindi\nSi pu\u00f2 introdurre ancora un nuovo operatore, detto \"operatore numero\" formula_82, cos\u00ec definito:\ne l'hamiltoniana diventa, allora:\nAdesso abbiamo tutti gli elementi in mano per risolvere il sistema.\nCome detto nell'introduzione dobbiamo trovare gli stati del sistema e i valori dell'energia.\nSupponiamo che formula_85 sia uno stato del sistema con energia formula_86, si deve, quindi, risolvere l'equazione:\ne per fare questo dobbiamo trovare gli autostati dell'operatore formula_82:\nPer trovare i valori possibili di formula_90 si devono dimostrare alcune propriet\u00e0.\nTeorema 1.\n\"I valori propri dell'operatore formula_82 sono positivi o nulli.\"\nL'equazione precedente si pu\u00f2 scrivere, esplicitando formula_82:\nProiettando sullo stato formula_85 si ha:\nIn quanto gli stati di un sistema hanno norma unitaria per definizione.\nMa si ha anche:\nQuindi:\nQuindi, per definizione della norma di un vettore si ha che formula_90\u22650.CVD.\nTeorema 2.\n\"Se formula_85 \u00e8 un autostato di formula_82 di autovalore formula_90, allora formula_102 \u00e8 un autostato di formula_82 di autovalore formula_104.\"\nSi ha:\nMa, usando la relazione di commutazione di formula_67 ed formula_68 si ottiene che:\nPer cui, sostituendo:\nCVD.\nTeorema 3.\n\"Se formula_85 \u00e8 autostato di formula_82 con autovalore formula_90, allora formula_113 \u00e8 autostato di formula_82 con autovalore formula_115.\"\nSi ha:\nCVD.\nCon l'aiuto di questi teoremi possiamo trovare gli autovalori di formula_82.\nSupponiamo che l'autovalore formula_90 sia positivo, non nullo e non intero e sia \"n\" la parte intera di formula_90.\nLo stato formula_102 \u00e8 un autostato con autovalore formula_104, lo stato formula_122 \u00e8 un autostato con autovalore formula_123..., lo stato formula_124 \u00e8 un autostato con autovalore formula_125, numero che \u00e8 compreso tra 0 ed 1.\nApplicando un'altra volta l'operatore formula_67 si ottiene lo stato formula_127, di autovalore formula_128, numero che \u00e8 negativo.\nQuesto va contro il teorema 1, secondo il quale gli autovalori di formula_82 sono positivi o nulli, quindi il numero formula_90 deve essere intero (positivo o nullo, per il teorema 1), in modo tale che il vettore formula_124 sia il vettore nullo e che il vettore formula_127 non esista.\nPoich\u00e9 a partire da un autostato formula_133 qualsiasi si pu\u00f2 ottenere un qualsiasi altro autostato, tramite opportuna applicazione degli operatori formula_67 ed formula_68, segue che gli autovalori di formula_82 sono tutti i numeri naturali.\nMa gli autovalori di formula_82 sono anche quelli di H, per cui le energie degli autostati dell'oscillatore armonico sono quantizzate e valgono:\ne gli autostati dell'energia sono gli autostati formula_85 dell'operatore numero.\nSi noti che sebbene l'oscillatore armonico \u00e8 un sistema oscillante gli autostati dell'operatore numero (e quindi dell'energia) sono stati stazionari, cio\u00e8 non evolvono nel tempo.\nOperatori di creazione e di distruzione.\nVediamo adesso come agiscono gli operatori di creazione e di distruzione formula_67 ed formula_68.\nDal teorema 2 sappiamo che lo stato formula_142 \u00e8 un autostato di formula_82 con autovalore formula_144, e supponendo che i livelli di energia dell'oscillatore unidimensionale non siano degeneri, si ha che:\nLa norma di questo vettore vale n, quindi:\ne:\nIn modo assolutamente identico si pu\u00f2 mostrare che:\nSi comprende, quindi, la terminologia introdotta da Dirac: l'operatore formula_67 fa passare il sistema dallo stato di energia n allo stato di energia n-1, esso, quindi, \"distrugge\" un quanto di energia; analogamente l'operatore formula_68 fa passare i sistema dallo stato di energia n allo stato di energia n+1, esso, quindi, \"crea\" un quanto di energia.\nNoto lo stato fondamentale, si pu\u00f2 ottenere, per ricorrenza, tutta la base degli autostati di formula_82:\nUtili relazioni, spesso utilizzate nei problemi, tra gli operatori posizione e impulso con \"a+\" e \"a\" si ottengono esprimendo i primi in funzione dei secondi:\ncon analoghe relazioni per \"x2\" e \"p2\". Queste espressioni degli operatori vengono usate spesso in quanto agiscono in modo semplice sugli autoket dell'energia e permettono di evitare complicati prodotti scalari utilizzando le funzioni d'onda nella base della posizione o dell'impulso.\nLo stato fondamentale.\nAbbiamo dimostrato che l'energia di uno stato formula_155 generico vale:\nPer cui l'energia dello stato fondamentale vale:\nContrariamente al caso classico l'energia dello stato fondamentale non \u00e8 nulla e questo \u00e8 in totale accordo con il principio di indeterminazione di Heisenberg.\nMettiamoci in un'ottica semiclassica. Ricordiamo che il principio di indeterminazione dice che:\nche, per lo stato fondamentale dell'oscillatore armonico vale con il segno uguale (minima indeterminazione).\nIl valore medio dell'hamiltoniana \u00e8 dato da:\ne dal principio di indeterminazione si ricava che:\nSostituendo nel valore medio dell'hamiltoniana si ottiene:\nil minimo di questa espressione (ci\u00f2 che equivale a mettersi nello stato fondamentale) si ha per:\nValore per il quale si ha:\nOvvero l'energia dello stato fondamentale.\nLegame tra metodo analitico e metodo algebrico.\nPer trovare il legame tra il metodo analitico e quello algebrico si deve usare l'espressione esplicita degli operatori formula_67 ed formula_68, in rappresentazione di Schroedinger delle coordinate.\nCominciamo dallo stato fondamentale, usando la relazione:\novvero:\nEsplicitando e rimaneggiando un po' l'espressione:\nLa soluzione di questa equazione \u00e8 un esponenziale:\nLe funzioni che descrivono gli altri stati si trovano per ricorrenza, tramite applicazione dell'operatore formula_68, espresso in termini di formula_171 e formula_172 alla funzione dello stato fondamentale formula_173.\nCome si vede, quindi in entrambi i metodi si trova che l'energia \u00e8 quantizzata, e che assume dei valori dipendenti dal numero quantico \"n\" del livello del sistema.\nLe espressioni dell'energia sono identiche in entrambi i casi e le funzioni d'onda che si trovano sono le stesse: i due metodi, quindi, sono completamente equivalenti ed usare l'uno o l'altro per risolvere il sistema dipende dal gusto personale."}
{"id": "359911", "revid": "1442080", "url": "https://it.wikipedia.org/wiki?curid=359911", "title": "Tannh\u00e4user (opera)", "text": "Tannh\u00e4user (Tannh\u00e4user und der S\u00e4ngerkrieg auf Wartburg, \"Tannh\u00e4user e la gara dei cantori della Wartburg\") \u00e8 un'opera in tre atti, composta da Richard Wagner, ispirata alle due leggende tedesche di Tannh\u00e4user e delle gare poetiche dei cantori della Wartburg. I temi chiave sono l'opposizione fra amore sacro e profano, e la redenzione tramite l'amore (tema presente in molte opere di Wagner).\nWagner diresse la prima al K\u00f6nigliches Hoftheater di Dresda nel 1845; la nipote Johanna Wagner interpretava la parte di Elisabeth e Wilhelmine Schr\u00f6der-Devrient era Venere.\nSinopsi.\nL'opera si svolge vicino ad Eisenach, all'inizio del XIII secolo.\nAtto primo.\nIl Trovatore Tannh\u00e4user \u00e8 trattenuto presso il Venusberg (monte di Venere-Horselberg), sedotto da Venere, circondato in un'orgia di satiri, baccanti ed amanti. Tannh\u00e4user e Venere sono abbracciati. Le voglie del trovatore sono soddisfatte ed egli desidera ritrovare la libert\u00e0 e la penitenza cristiana. Prende la sua arpa e intona un canto appassionato alla dea, che si conclude con una richiesta di libert\u00e0. Venere tenta ancora di sedurlo, ma egli dichiara di cercare la salvezza nel nome di Maria. Questa parola rompe l'incantesimo: Venere scompare e Tannh\u00e4user si ritrova nella fortezza della Wartburg, in primavera. Un giovane pastore \u00e8 seduto su una roccia e intona un'ode alla stagione.\nPassano alcuni pellegrini in processione: il trovatore, colmo di rimorsi, s'inginocchia piangendo. In questo stato incontra il langravio di Turingia, accompagnato dai poeti Wolfram, Walther, Biterolf, Reimar e Heinrich. Questi accolgono calorosamente il loro antico rivale e lo invitano ad una tenzone poetica: egli inizialmente rifiuta, ma poi accetta quando viene a sapere che Elisabeth, nipote del langravio, colpita dalle sue parole, \u00e8 ancora afflitta dalla sua assenza.\nAtto secondo.\nCastello della Wartburg. Elisabeth apprende del ritorno di Tannh\u00e4user e quindi si mostra in pubblico alla gara canora. Wolfram conduce il trovatore da lei: egli dice di amarla, ma non ha il coraggio di rivelare dove sia stato tutto questo tempo. I cantori si riuniscono per la gara, arrivano anche i nobili, le dame e i cavalieri vestiti in modo solenne. Il tema della tenzone \u00e8 il risveglio dell'amore. Comincia Wolfram, che dichiara che l'amore \u00e8 un fiume puro che non andrebbe mai turbato. Tannh\u00e4user elogia invece con fervore l'amore sessuale. Gli altri cantori controbattono, Tannh\u00e4user replica a ciascuno, ed in un eccitamento crescente finisce con il cantare un'ode a Venere e raccontare la sua storia. Le donne, eccetto Elisabeth, lasciano la stanza con orrore ed i cavalieri sfoderano le spade contro il trovatore. Elisabeth lo protegge, il cantore si pente ed il langravio acconsente a lasciarlo andare a Roma con un gruppo di pellegrini a chiedere perdono al Papa.\nAtto terzo.\nVallata della Wartburg, scena autunnale. La musica orchestrale descrive il pellegrinaggio di Tannh\u00e4user. Elisabeth, accompagnata da Wolfram, s'inginocchia in preghiera. Chiede invano notizie ai pellegrini che ritornano. Prega ancora, offrendo la sua vita alla Madonna in cambio della redenzione del cantore e torna alla Wartburg con il cuore infranto. Wolfram, che l'ama fedelmente, ha un presentimento della sua morte. Vede davanti a lui un pellegrino vestito di stracci: \u00e8 Tannh\u00e4user, che cerca disperato la strada per il \"Venusberg\". Il Papa gli ha negato l'assoluzione dicendo che questa \u00e8 impossibile, come per il suo pastorale \u00e8 impossibile rinverdirsi di fresche foglie. Venere appare per un attimo, interrotta da una processione: il funerale di Elisabeth. Tannh\u00e4user si lancia sul corpo di lei e muore redento grazie al suo sacrificio, dopo averne invocato la santit\u00e0. I giovani pellegrini entrano e annunciano che il pastorale del Pontefice \u00e8 fiorito per miracolo come segno del perdono di Dio.\nOrganico orchestrale.\nLa partitura della prima versione dell'opera prevede l'utilizzo di:\nDa suonare internamente:\nInoltre per la seconda versione: una seconda arpa, nacchere."}
{"id": "359912", "revid": "16066", "url": "https://it.wikipedia.org/wiki?curid=359912", "title": "Open Document", "text": ""}
{"id": "359913", "revid": "16066", "url": "https://it.wikipedia.org/wiki?curid=359913", "title": "Open document", "text": ""}
{"id": "359918", "revid": "100988166", "url": "https://it.wikipedia.org/wiki?curid=359918", "title": "Teorema di Crocco", "text": "Il Teorema di Crocco, cos\u00ec chiamato perch\u00e9 enunciato dall'ingegnere aerospaziale Luigi Crocco, si applica alla meccanica dei fluidi. Esso \u00e8 una particolarizzazione dell'equazione del bilancio della quantit\u00e0 di moto, che viene formulata come:\nformula_1\ndove \"T\" \u00e8 la temperatura, \"s\" \u00e8 l'entropia per unit\u00e0 di massa e \"h\" \u00e8 l'entalpia per unit\u00e0 di massa, \"V\" la velocit\u00e0 del fluido e \"w\" la vorticit\u00e0 del fluido (ovvero il rotore del campo di velocit\u00e0 \"V\")\nformula_2\nLe quantit\u00e0 termodinamiche (entropia specifica, temperatura ed entalpia specifica) che vi compaiono sono legate dall'usuale relazione\nformula_3\ndove \"p\" \u00e8 la pressione e \"\u03c1\" \u00e8 la densit\u00e0 di massa del fluido.\nSi noti il fatto che, sotto l'ipotesi di fluido barotropico (una condizione pi\u00f9 restrittiva rispetto all'ipotesi di fluido isentropico), l'equazione di Crocco assume la forma\nformula_4\nFacendo il rotore del membro a destra e di sinistra si ottiene l'usuale equazione per il trasporto della vorticit\u00e0 \"w\" in un fluido ideale (infatti il rotore del membro di destra fa zero, trattandosi di un gradiente)\nformula_5\nAlternativamente, l'equazione di Crocco completa pu\u00f2 anche essere espressa in forma pi\u00f9 sintetica come:\nformula_6\nInoltre l'eventuale presenza di \"body forces\" non modifica sostanzialmente l'enunciato, a patto che si tratti di forze conservative (quindi esprimibili tramite un potenziale, che pu\u00f2 essere convenientemente riassorbito nell'entalpia \"h\").\nDimostrazione.\nTipicamente l'equazione di Crocco viene scritta sotto l'ipotesi di fluido ideale, in assenza di onde d'urto. L'equazione di conservazione della massa si scrive come\nmentre l'equazione vettoriale per la quantit\u00e0 di moto (equazione di Eulero, scritta in termini della derivata ) \u00e8\n\u00c8 possibile riscrivere l'equazione di Eulero nel seguente modo:\ndove si \u00e8 fatto uso della espressione\nIl termine\npu\u00f2 essere riscritto utilizzando il primo principio della termodinamica per le quantit\u00e0 specifiche (ovvero per unit\u00e0 di massa) formula_12, che in termini dell'operatore gradiente assume la forma:\nda cui si ottiene facilmente l'espressione dell'equazione di Crocco.\nNel caso in cui il flusso sia stazionario (ovvero la velocit\u00e0 \"V\" non dipende dal tempo), l'equazione di Crocco si riduce a\nQuesta forma viene usualmente utilizzata nello studio dei punti di stagnazione di un fluido con flusso stazionario (ovvero un flusso per il quale la velocit\u00e0 non dipende dal tempo). I punti di stagnazione sono quei punti del dominio in cui la velocit\u00e0 \u00e8 nulla. In un intorno del punto di stagnazione vale quindi che\nformula_15\nAltre applicazioni si hanno nello studio dell'idrodinamica in due dimensioni. Nel caso in cui il flusso sia piano (ovvero nel caso in cui la vorticit\u00e0 \u00e8 semplicemente una funzione scalare, interpretabile come unica componente non nulla del vettore normale alla velocit\u00e0), specifichiamo l'equazione di Crocco utilizzando una notazione tridimensionale per descrivere il flusso bidimensionale. L'equazione di Crocco per il flusso stazionario assume allora la forma:"}
{"id": "359937", "revid": "729019", "url": "https://it.wikipedia.org/wiki?curid=359937", "title": "Bank of Ireland", "text": "La Bank of Ireland, (nome ufficiale Governor and Company of the Bank of Ireland), \u00e8 una delle quattro principali banche irlandesi. La sua sede \u00e8 a Dublino ed opera sia nella Repubblica d'Irlanda che nell'Irlanda del Nord.\nLa banca venne fondata dal Parlamento irlandese nel 1782, per sostenere le finanze pubbliche ed incoraggiare lo sviluppo commerciale del paese. Fino agli anni settanta aveva sede nello storico ed imponente edificio di College Green che, fino all'Atto d'Unione del 1800, aveva ospitato a Dublino il Parlamento irlandese. Oggi, la sede \u00e8 in una costruzione moderna di Baggot Street, sempre a Dublino, ma a College Green rimane una filiale operativa."}
{"id": "359938", "revid": "164044", "url": "https://it.wikipedia.org/wiki?curid=359938", "title": "Lars Bohinen", "text": "Biografia.\nAnche il figlio Emil \u00e8 un calciatore professionista. \u00c8 inoltre il cugino di Sigurd Rushfeldt.\nCaratteristiche tecniche.\nBohinen era un centrocampista tecnicamente valido, bravo nel dribbling e in grado di trovare spesso la via del gol.\nCarriera.\nGiocatore.\nClub.\nLangnes, B\u00e6rum e Lyn Oslo.\nBohinen cominci\u00f2 la carriera con la casacca del Langnes, per poi passare al B\u00e6rum. Con questa maglia, ebbe modo di debuttare nella 2. divisjon, giocando 2 partite nel campionato 1986, culminato con la retrocessione della sua squadra. Nel 1987, fu ingaggiato dal Lyn Oslo: esord\u00ec il 20 maggio, nella vittoria per 1-2 sul campo dello H\u00f8dd. Trov\u00f2 la prima rete nella sfida di ritorno contro lo stesso H\u00f8dd, vinta per 2-1.\nV\u00e5lerengen e Viking.\nNel 1988, fu ingaggiato dal V\u00e5lerengen, formazione militante nell'Eliteserien. Bohinen pot\u00e9 cos\u00ec esordire nella massima divisione norvegese, schierato titolare nella vittoria per 1-2 contro il Brann, sfida datata 1\u00ba maggio 1988: nello stesso incontro, realizz\u00f2 una rete. Rest\u00f2 al V\u00e5lerengen per due stagioni, totalizzando \u2013 nel solo campionato \u2013 33 presenze e 5 reti.\nNel 1990, fu messo sotto contratto dal Viking. Debutt\u00f2 in squadra il 29 aprile, schierato dall'inizio della partita persa per 1-0 in casa del Kongsvinger. Rimase in forza al Viking per pochi mesi, venendo infatti ceduto in estate. In questo lasso di tempo, comunque, totalizz\u00f2 10 presenze in campionato, a cui se ne devono aggiungere altre 2 nella Coppa di Norvegia 1990.\nYoung Boys e Lillestr\u00f8m.\nBohinen fu poi acquistato dagli svizzeri dello Young Boys. Il giocatore rimase in forza al club per circa due anni e mezzo, in cui gioc\u00f2 58 incontri e mise a referto 6 reti in campionato. Nel 1993, pass\u00f2 in prestito al Lillestr\u00f8m. Disput\u00f2 il primo incontro il 2 maggio, in occasione della sconfitta per 1-0 in casa del Viking. Realizz\u00f2 il primo gol alla seconda giornata di campionato, nella vittoria per 2-0 sul Lyn Oslo.\nNottingham Forest.\nA novembre 1993, fu ingaggiato dagli inglesi del Nottingham Forest, che per il suo cartellino versarono nelle casse dello Young Boys la cifra di 450.000 sterline. Contribu\u00ec cos\u00ec alla promozione dello stesso anno, con il Nottingham che chiuse la First Division 1993-1994 al 2\u00ba posto e torn\u00f2 cos\u00ec in Premier League.\nEsord\u00ec nella massima divisione inglese in data 20 agosto 1994: subentr\u00f2 a Steve Stone nella vittoria per 0-1 sul campo dell'Ipswich Town. Sigl\u00f2 la prima rete il successivo 10 settembre, nella vittoria per 4-1 sullo Sheffield Wednesday. Rimase al Forest fino all'ottobre del 1995.\nBlackburn e Derby County.\nIl 14 ottobre 1995, infatti, Bohinen fu ingaggiato dal Blackburn, che per lui pag\u00f2 la cifra di 700.000 sterline. Il norvegese si leg\u00f2 al nuovo club con un contratto triennale. Lo stesso 14 ottobre, effettu\u00f2 il proprio debutto in squadra: fu titolare nel successo per 2-1 sul Southampton, partita in cui trov\u00f2 la rete del momentaneo 1-0. Rest\u00f2 in forza al Blackburn fino al marzo 1998.\nBohinen si leg\u00f2 allora al Derby County. Esord\u00ec il 28 marzo, schierato titolare nella sconfitta per 1-0 contro il Coventry City. Il suo primo gol arriv\u00f2 il 18 marzo, nella sconfitta per 3-1 contro il Crystal Palace. Durante l'esperienza con i \"Rams\", gioc\u00f2 56 incontri di campionato, mettendo a referto una sola marcatura.\nLa parte finale della carriera.\nA gennaio 2001, Bohinen pass\u00f2 ai danesi del Lyngby. Disput\u00f2 il primo incontro nella Superligaen in data 11 marzo, nella vittoria per 1-3 sul S\u00f8nderjylland. Nel mese di dicembre, la squadra dichiar\u00f2 bancarotta e i giocatori si svincolarono. Bohinen pass\u00f2 cos\u00ec al Farum, dove chiuse la stagione.\nA giugno 2003, fece ritorno al V\u00e5lerenga. Torn\u00f2 a calcare i campi del calcio norvegese a partire dal 16 giugno, subentrando a Stian Ohr nei minuti finali della sfida vinta per 3-0 sul Bryne. A fine stagione, il V\u00e5lerenga raggiunse la salvezza nelle qualificazioni all'Eliteserien. Bohinen concluse cos\u00ec la sua carriera professionistica.\nNazionale.\nBohinen gioc\u00f2 7 partite per la , mettendo a segno una rete. Esord\u00ec il 2 maggio 1989, impiegato come titolare nella sconfitta per 1-2 contro la . L'unico gol arriv\u00f2 il 30 maggio, dello stesso anno, sancendo il successo per 1-0 sull'.\nGioc\u00f2 poi 49 partite per la Nazionale maggiore, con 10 reti all'attivo. Debutt\u00f2 il 25 ottobre 1989, subentrando a Mini Jakobsen nel pareggio per 2-2 contro il . Nel 1995, balz\u00f2 agli onori delle cronache quando scelse di non giocare per la Norvegia nella sfida amichevole contro la , protestando contro i test nucleari eseguiti nel Pacifico dai transalpini.\nDopo il ritiro.\nTerminata l'attivit\u00e0 agonistica, fu direttore sportivo dello Stab\u00e6k, carica ricoperta dal 2007 al 2009. Fu anche commentatore per TV2. Nel 2011, partecip\u00f2 a \"Skal vi danse\", versione norvegese di \"Ballando con le stelle\", giungendo al 3\u00ba posto finale.\nAllenatore.\nIl 1\u00ba novembre 2012, fu nominato nuovo allenatore dell'Asker, a partire dal 1\u00ba gennaio successivo. L'Asker chiuse il campionato 2013 al 2\u00ba posto, mancando cos\u00ec la promozione. Il 28 ottobre 2013, fu presentato come nuovo allenatore del Sandefjord: firm\u00f2 un contratto triennale, valido a partire dal 1\u00ba gennaio 2014. Il 29 ottobre 2015 rinnov\u00f2 il contratto con il club per altri tre anni.\nIl 20 dicembre 2017 ha lasciato la panchina del Sandefjord per diventare allenatore dell'Aalesund, dal 1\u00ba gennaio 2018. Il 23 agosto 2020 \u00e8 stato esonerato dalla guida dell'Aalesund.\nStatistiche.\nPresenze e reti nei club.\n\"Statistiche aggiornate al 29 ottobre 2013.\""}
{"id": "359943", "revid": "623104", "url": "https://it.wikipedia.org/wiki?curid=359943", "title": "Dialogo", "text": "Il termine dialogo (dal latino \"dial\u014fgus,\" in greco antico \u03b4\u03b9\u03ac\u03bb\u03bf\u03b3\u03bf\u03c2, derivato di \u03b4\u03b9\u03b1\u03bb\u03ad\u03b3\u03bf\u03bc\u03b1\u03b9 \u00abconversare, discorrere\u00bb composto da \"di\u00e0\", \"attraverso\" e \"logos\", \"discorso\") indica il confronto verbale che \"attraversa\" due o pi\u00f9 persone come strumento per esprimere sentimenti diversi e discutere idee non necessariamente contrapposte. \nIl dialogo socratico.\nNella filosofia socratica il dialogo \u00e8 uno strumento che, mediante interrogazioni tra due o pi\u00f9 interlocutori, mira alla correzione di un errore iniziale per giungere a una verit\u00e0 condivisa da rimettere sempre in discussione. Socrate non lasci\u00f2 niente di scritto della sua filosofia perch\u00e9 pensava che la parola scritta fosse come il bronzo che percosso d\u00e0 sempre lo stesso suono. Lo scritto non risponde alle domande e alle obiezioni dell'interlocutore, ma interrogato d\u00e0 sempre la stessa risposta. Per questo i dialoghi socratici appaiono spesso \"inconcludenti\", nel senso non che girano a vuoto, ma piuttosto che \"non chiudono\" la discussione, perch\u00e9 la conclusione rimane sempre aperta, pronta a essere sottoposta nuovamente al dialogo.\nCome per\u00f2 \u00e8 stato evidenziato, la filosofia stessa di Socrate segna il passaggio da un tipo di cultura orale, basata sulla tradizione mimetico-poetica, a una mentalit\u00e0 di tipo concettuale-dialettico, preludio di un'alfabetizzazione maggiormente diffusa. Socrate \u00e8 ancora l'ultimo rappresentante della cultura orale; ma in lui gi\u00e0 si avvertirebbe l'esigenza di un sapere astratto e definitivo, da esprimere in forma scritta. Tale esigenza sar\u00e0 fatta propria da Platone, che d'altra parte conserver\u00e0 nello scritto filosofico la forma dialogica, la quale svanir\u00e0 nelle opere della vecchiaia, in cui il dialogo sar\u00e0 semplicemente quello \"dell'anima con se stessa\". Lo stesso Platone d'altronde affermava che la sua filosofia va ricercata altrove rispetto ai suoi scritti.\nLa concezione del dialogo espressa nei principi dell'arte dialettica ha attraversato la storia della filosofia fino ai tempi pi\u00f9 recenti con la filosofia del dialogo di Guido Calogero, che riprende i principi socratici evidenziando i valori morali e politici del dialogo.\nDialogo nella letteratura.\nCome pratica sociale, modello ideologico e forma letteraria, il dialogo appare caratteristico di societ\u00e0 a larga facilit\u00e0 di comunicazione. Al tempo stesso, il dialogo \u00e8 forma espressiva funzionale a culture prevalentemente orali, e la sua stessa utilizzazione come scrittura \u00e8 una traccia manifesta di una situazione di oralit\u00e0. \nLa letteratura utilizza in numerosi modi il dialogo: nell'epica e nella narrativa, sia in versi che in prosa, il narratore pu\u00f2 inserire nel suo racconto i dialoghi tra i personaggi attraverso l'uso del discorso diretto e anche i testi teatrali si basano sul susseguirsi di dialoghi.\n\"Il dialogo, come afferma Giulio Ferroni, costituisce anche un genere letterario specifico, che pu\u00f2 essere dedicato ai pi\u00f9 vari problemi di ordine filosofico, scientifico, morale, politico: la trattazione teorica si svolge attraverso dialoghi in prosa tra personaggi diversi, reali o fittizi, ambientati spesso in luoghi particolari e definiti\". Per risalire al modello \u00abclassico\u00bb di questo genere si deve andare ai dialoghi filosofici di Platone anche se nelle letterature antiche e nelle letterature moderne ci sono stati altri tipi di dialogo e svolgimenti diversi.\nDialoghi diegetici e mimetici.\nBisogna intanto distinguere tra i \u00abdialoghi diegetici\u00bb, come quelli di Bembo e Castiglione che compaiono nel primo Cinquecento nei quali a presentare la situazione del dialogo \u00e8 la voce dell'autore che, come accade nella narrativa, introduce volta per volta una precisa descrizione di luoghi e dei personaggi, e i \u00abdialoghi mimetici\u00bb dove scompaiono i luoghi e restano i personaggi con le didascalie che introducono i discorsi dei personaggi che vengono quindi riprodotti in modo diretto come accade nel testo teatrale.\nLo studioso russo Michael Bachtin ha riconosciuto in molti generi letterari il risultato di un dialogo tra forme, generi e linguaggi differenti e afferma esserci nella tradizione della letteratura europea il dominio del \"dialogismo\", cio\u00e8 dell'intreccio continuo tra pi\u00f9 voci, fra tracce di discorsi differenti, nessuno dei quali viene ad imporsi in maniera assoluta e definitiva. Bachtin sostiene che questa tradizione avrebbe un'essenziale manifestazione nel carnevale e troverebbe la sua forma moderna nel romanzo, genere dialogico, che si svolge in modo polifonico, in cui ogni discorso subisce la suggestione di altri, senza il prevalere di una voce dominante.\nValenze del dialogo.\nIn generale, il dialogo \u00e8 fenomeno tipico della cultura cittadina ; in questa prospettiva si contrappone al racconto monologo, prodotto di culture di tipo contadino-popolare o comunque a sociologia poco sviluppata.\nIl dialogo riveste un ruolo importante nell'ambito educativo. Molti autori se ne sono occupati, in particolare in un ambito pedagogico che lavora per superare i modelli tradizionali e si dedica a sviluppare un'esperienza maggiormente democratica e partecipativa. Ricordiamo, ad esempio, Paulo Freire, e il suo lavoro di coscientizzazione e alfabetizzazione dei contadini mediante il dialogo. Uno dei maggiori interpreti di Paulo Freire, Paolo Vittoria, sviluppa un pensiero e una pratica ispirata dal dialogo che valorizza gli aspetti creativi dell'apprendimento. Ancora in Italia, va menzionato Danilo Dolci e la sua maieutica reciproca in cui il gruppo si interroga su questioni sociali, concrete e crea esperienze di sviluppo comunitario. Dalla filosofia della maieutica socratica, ne nasce una pratica non pi\u00f9 basata sul ruolo di un filosofo, ma sulla partecipazione popolare. In questo senso, il dialogo risulta anche una forma di lotta politica nonviolenta. Aldo Capitini \u00e8 un altro autore di riferimento per il suo impegno in difesa di una societ\u00e0 pi\u00f9 partecipativa e meno oligarchica. Ricordiamo, ad esempio, i centri di orientamento sociale. In senso stretto, il dialogo si contrappone a forme violente e impositive tanto della cultura quanto di idee, opinioni e scelte politiche."}
{"id": "359944", "revid": "29035", "url": "https://it.wikipedia.org/wiki?curid=359944", "title": "L'ultima cena (Tintoretto)", "text": ""}
{"id": "359946", "revid": "767487", "url": "https://it.wikipedia.org/wiki?curid=359946", "title": "Puntasecca", "text": "La puntasecca \u00e8 una tecnica incisoria di stampa in cavo (Tecnica Diretta): inizialmente il termine indicava lo strumento di acciaio, ma in seguito si \u00e8 esteso anche alle matrici e soprattutto alle stampe stesse.\nLa matrice viene incisa direttamente con una punta metallica dura e acuminata. \nLa punta, scalfendo il metallo, crea un solco sui bordi del quale rialza dei filamenti metallici, detti \"barbe\", che trattengono ulteriormente l'inchiostro conferendo un caratteristico segno vellutato alla stampa. Uno degli aspetti pi\u00f9 caratteristici della puntasecca \u00e8 proprio la natura inconfondibile del suo segno, sia per la presenza delle barbe e l'alone nerastro e soffuso nelle prime tirature, sia per l'andamento del tratto, spesso irregolare nella grandezza e nella direzione.\nPoich\u00e9 la pressione del torchio di stampa distrugge rapidamente le barbe ed il relativo effetto, la puntasecca \u00e8 adatta solo per tirature limitate: in alternativa si pu\u00f2 ricorrere all'\"acciaiatura\", processo elettrochimico che aumenta la resistenza della matrice.\nIn origine, la Puntasecca veniva impiegata per rifinire i diversi stati delle incisioni a bulino (e pi\u00f9 tardi delle acqueforti), ma fin dal XV secolo venne usata anche autonomamente, soprattutto in ambiente nordico. Notevoli risultati vennero ottenuti dagli incisori olandesi, primo fra tutti Rembrandt.\nLe matrici possono essere di rame o zinco: in tempi recenti si \u00e8 usato anche il plexiglas, che, oltre ad essere pi\u00f9 tenero rispetto alle lastre di metallo, per la sua caratteristica trasparenza, permette di vedere il risultato dell'incisione anche senza procedere a una stampa di prova."}
{"id": "359947", "revid": "123022723", "url": "https://it.wikipedia.org/wiki?curid=359947", "title": "Numero verde", "text": "Un numero verde \u00e8 uno speciale servizio telefonico, che permette di effettuare chiamate addebitandone il costo interamente al destinatario. Esso \u00e8 largamente utilizzato da molte aziende ed enti pubblici, allo scopo di fornire un recapito telefonico gratuito e favorire i contatti. Le compagnie telefoniche offrono inoltre dei servizi aggiuntivi alle aziende, tra cui la limitazione delle aree geografiche di provenienza della chiamata, la concentrazione o lo smistamento su pi\u00f9 centri di raccolta e l'attribuzione di un numero semplice da ricordare.\nTipologie.\nDa alcuni anni \u00e8 stato creato il numero verde ricaricabile che ha azzerato tutti i costi di attivazione e gestione. Al cliente viene assegnata una numerazione 800 sulla quale viene precaricato del credito telefonico che si scarica gradualmente in base al numero, alla durata e alla provenienza e destinazione delle chiamate. Il Numero Verde destinato inizialmente alle grandi aziende diventa accessibile ad ogni tipo di azienda, grande e piccola.\nAltra proposta interessante \u00e8 il numero verde 800 FLAT che si sviluppa su costi fissi mensili comprensivi del traffico telefonico. Tale soluzione fornisce alle aziende la possibilit\u00e0 di preventivare e gestire con assoluta precisione i costi correlati alla gestione dei propri codici 800 e relativi servizi.\nIn Italia.\nIntrodotto nel 1986 il numero verde, offerto inizialmente nel periodo di monopolio SIP, aveva struttura 1678-XXXXX, passata poi a 167-XXXXXX. A partire dal 1\u00ba febbraio 1999 il codice di accesso \u00e8 stato convertito in 800-XXXXXX, cui si affiancano, nell'ambito del piano di numerazione nazionale, numerazioni brevi con codice 803-XXX. La scelta del codice 800 si uniforma ad altri paesi europei per analoghi servizi completamente gratuiti per il chiamante."}
{"id": "359950", "revid": "1318658", "url": "https://it.wikipedia.org/wiki?curid=359950", "title": "Verbena (botanica)", "text": "Verbena L. \u00e8 un genere di piante erbacee annue o perenni della famiglia delle Verbenaceae.\nEtimologia.\nSi ritiene che il nome di questa pianta derivi dal latino \"verbenae\", che indicava genericamente rametti e sterpi.\nMa anche dal celtico \"ferfaen\", da \"fer\" (scacciare via) e \"faen\" (pietra), infatti la pianta era usata per curare problemi dovuti ai calcoli renali.\nVeniva usata dalle trib\u00f9 indiane, da maghi e stregoni per incantesimi e sacrifici agli d\u00e8i, per questo veniva chiamata anche erba sacra.\nLa verbena era sacra ad Iside, sacra la ritenevano gli antichi Romani.\nLa pianta era nota per le sue presunte propriet\u00e0 magiche e afrodisiache. La verbena possiede propriet\u00e0: antidepressiva, antinevralgica, spasmolitica, febbrifuga, antinfiammatoria; inoltre ha propriet\u00e0 emollienti e rinfrescanti.\nDescrizione.\nIl fusto \u00e8 quadrangolare.\nLe foglie sono per lo pi\u00f9 opposte, dentate, alterne e con nervature ben visibili.\nI fiori hanno un calice a quattro o cinque sepali, parzialmente fusi. La corolla (gamopetala) ha la forma di un tubo allungato con cinque petali non perfettamente uguali. L'androceo \u00e8 formato da 4 stami inseriti sul tubo corollino.\nSi presentano dalla primavera all'autunno inoltrato.\nIl frutto \u00e8 una capsula con quattro semi.\nDistribuzione e habitat.\nLa maggior parte delle specie del genere sono spontanee nel Nuovo Mondo, dal Canada al Cile. Poche specie sono spontanee nel Vecchio Mondo, pi\u00f9 che altro in Europa.\nTassonomia.\nIl genere comprende 124 specie:\nRiferimenti nella cultura.\nLa pianta della Verbena \u00e8 citata in \"Madama Butterfly\" di Giacomo Puccini. Il protagonista Pinkerton, rivolgendosi alla moglie giapponese Cio-Cio-San, alias Madama Butterfly, l'appella con questi versi: \"Piccina, mogliettina, olezzo di verbena\".\nLa pianta della verbena \u00e8 considerata velenosa per i vampiri.\nIn Spagna, la Verbena \u00e8 anche una festa di carattere popolare, presente in varie citt\u00e0 o paesi.\nNella serie televisiva \"The Vampire Diaries e in The Originals\", la verbena \u00e8 spesso citata in quanto capace di indebolire i vampiri e non poter essere soggiogati.\nIl \"Canto della Verbena\" \u00e8 un canto della citt\u00e0 di Siena, intonato sia in ambito paliesco dai contradaioli, sia in ambito sportivo soprattutto dai tifosi della Mens Sana Siena e della Robur Siena, rispettivamente le squadre di basket e calcio della citt\u00e0 toscana.\nVerbena \u00e8 il nome della principessa nella favola di Italo Calvino dal titolo \"La foresta-radice-labirinto\" edita da Emme Ed. nel 1981 (ora in \"Romanzi e Racconti\", III). Da questa favola Roberto And\u00f2 ne ha tratto un adattamento per il teatro delle marionette (\"La foresta-radice-labirinto\", Museo internazionale delle marionette, Palermo 1987).\n\u00c8 anche citata nella canzone \"Fiorin fiorello\" di Carlo Buti"}
{"id": "359951", "revid": "124801399", "url": "https://it.wikipedia.org/wiki?curid=359951", "title": "Nido (album)", "text": "Nido \u00e8 il secondo album della cantautrice Cristina Don\u00e0, pubblicato nel 1999.\nIl disco.\nNido viene pubblicato ad oltre due anni di distanza dall'album d'esordio di Cristina Don\u00e0, \"Tregua\", e vede la partecipazione di numerosi ospiti d'eccezione tra i quali Morgan dei Bluvertigo e soprattutto Robert Wyatt.La produzione del disco inizialmente affidata a Mauro Pagani, passa nelle mani di Manuel Agnelli, gi\u00e0 produttore di \"Tregua\".La musica e i testi dei brani sono stati scritti da Cristina Don\u00e0; le musiche di \"Goccia\" e di \"Deliziosa abbondanza\" sono state composte insieme a Manuel Agnelli.\"Brazil\" \u00e8 un brano strumentale.Con questo disco Cristina Don\u00e0 d\u00e0 un'impronta nuova alle sue composizioni, sia musicali che letterarie, virando dai toni oscuri e a volte cupi di \"Tregua\" verso sonorit\u00e0 pi\u00f9 morbide e solari e testi carichi d'ironia. \"Nido\" non pu\u00f2 essere esclusivamente inquadrato nel genere \"rock\", in quanto presenta molte sfumature che vanno dal pop al blues, al jazz, alla musica sperimentale, e che lo rendono un disco vario e poliedrico.\nNote.\nDalla fine del 2006 Cristina Don\u00e0 \u00e8 entrata a far parte della casa discografica Capitol/EMI (EMI Music Italy), che ha acquisito il suo catalogo e che ne ha ristampato e ne distribuir\u00e0 gli album."}
{"id": "359953", "revid": "201394", "url": "https://it.wikipedia.org/wiki?curid=359953", "title": "Dove sei tu", "text": "Dove sei tu \u00e8 il terzo album della cantautrice rock italiana Cristina Don\u00e0, pubblicato nell'aprile 2003 dalla Mescal. Dalla fine del 2006 Cristina Don\u00e0 \u00e8 entrata a far parte della casa discografica Capitol/EMI (EMI Music Italy), che ha acquisito il suo catalogo e che ne ha ristampato e ne distribuir\u00e0 gli album.\nIl disco.\nRispetto agli album precedenti della cantante, \"Dove sei tu\" presenta alcune novit\u00e0: la prima \u00e8 data dalla produzione, qui affidata a Davey Ray Moor, \"songwriter\" e polistrumentista, ex leader dei Cousteau. \u00c8 evidente in quest'album una maturazione compositiva di Don\u00e0, pi\u00f9 orientata verso la \"forma canzone\" e la melodia, piuttosto che verso le sperimentazioni e le spigolosit\u00e0 che avevano caratterizzato gli album precedenti. La voce esprime al massimo tutte le sue potenzialit\u00e0 e si fa pi\u00f9 importante, grazie anche ad alcuni accorgimenti tecnici in sede di registrazione.\nLa musica e il testo dei brani sono di Cristina Don\u00e0, tranne: la musica di \"Dove sei tu\", scritta da Don\u00e0 insieme a Davey Ray Moor, la musica di \"L'uomo che non parla\", scritta insieme a Lorenzo Corti, il testo di \"Give it Back (To me)\", brano in inglese, scritto di Don\u00e0 insieme a Davide Sapienza e Davey Ray Moor e la musica di \"Un giorno perfetto\", scritta con Cristian Calcagnile."}
{"id": "359955", "revid": "3732", "url": "https://it.wikipedia.org/wiki?curid=359955", "title": "Alfredo Frassati", "text": "Biografia.\nFiglio del chirurgo Pietro (1824-1899) e di Giuseppina Coda Canati, il 9 luglio 1890 si laure\u00f2 in giurisprudenza all'Universit\u00e0 di Torino. Iscritto all'Universit\u00e0 di Berlino, part\u00ec per la Germania, dove rimase tre anni sviluppando un'ottima conoscenza della lingua tedesca. Il 31 dicembre 1894 divenne comproprietario del quotidiano \"La Gazzetta Piemontese\", al quale nel 1895 diede il nome \"La Stampa\", titolo che il giornale mantiene tuttora. Nel 1897 ottenne la libera docenza in diritto penale, ma nello stesso anno abbandon\u00f2 la carriera accademica per dedicarsi completamente al giornalismo. Il 5 settembre 1898 spos\u00f2 la pittrice Adelaide Ametis. Dal matrimonio nacquero due figli: Pier Giorgio Frassati (1901-1925) e Luciana Frassati (1902-2007).\nIl 16 ottobre 1900 divenne direttore e nel 1902 unico proprietario della \"Stampa\". Il giornale crebbe fino diventare il secondo quotidiano italiano. Nel 1913 fu nominato senatore (il pi\u00f9 giovane del Regno d'Italia); prima dello scoppio della prima guerra mondiale mantenne una posizione neutralista. Alla fine del conflitto, rifiut\u00f2 la proposta di Giolitti di entrare a far parte del nuovo governo. Nel 1920 divenne ambasciatore d'Italia a Berlino. Due anni dopo, in seguito alla Marcia su Roma, diede le dimissioni.\nLibero docente di Diritto e procedura penale all'Universit\u00e0 di Torino, con l'avvento del fascismo pag\u00f2 il suo sostegno a Giolitti: il 22 giugno 1924 la sua abitazione di Torino fu invasa dagli squadristi. Fu costretto a lasciare la direzione della Stampa, il 9 novembre 1925, e a svendere il quotidiano a Giovanni Agnelli, il fondatore della FIAT (nell'ottobre 1926).\nNel 1930 fu chiamato alla presidenza della societ\u00e0 Italgas, che era entrata in crisi dopo il 1929, e dal 1934 avvi\u00f2 una severa ristrutturazione della societ\u00e0, cedendo le attivit\u00e0 parallele alla produzione e alla distribuzione del gas.\nDopo il 1945 fu membro della Consulta nazionale e Senatore di diritto della Repubblica nella prima legislatura (1948-1953).\nIl figlio Pier Giorgio, patrono delle Confraternite e dei Giovani di Azione Cattolica \u00e8 stato beatificato da papa Giovanni Paolo II nel 1990. La figlia Luciana Frassati, poetessa e scrittrice, era madre del giornalista ed europarlamentare Jas Gawronski e di altri sei figli."}
{"id": "359956", "revid": "110157", "url": "https://it.wikipedia.org/wiki?curid=359956", "title": "Cristina Don\u00e0 (album)", "text": "Cristina Don\u00e0 (UK Version, 2004) \u00e8 l'album internazionale della cantautrice italiana Cristina Don\u00e0, uscito nel settembre del 2004 in 33 Paesi nel mondo, per la Rykodisc International (per la Mescal in Italia).\nIl disco.\nCristina Don\u00e0 contiene in buona parte i brani dell'album \"Dove sei tu\", riadattati in inglese, pi\u00f9 la cover di \"How Deep Is Your Love\" dei Bee Gees e la canzone \"Goccia\", lasciata in italiano, gi\u00e0 presente nell'album \"Nido\" e pubblicata nell'omonimo EP.\nLa versione di \"Cristina Don\u00e0\" pubblicata nel resto del mondo, esclusi Italia e Regno Unito, contiene due bonus tracks in italiano: \"Il mondo\" e \"L'uomo che non parla\", gi\u00e0 presenti in \"Dove sei tu\".\nNote.\nDalla fine del 2006 Cristina Don\u00e0 \u00e8 entrata a far parte della casa discografica Capitol/EMI (EMI Music Italy), che ha acquisito il suo catalogo e che ne ha ristampato e ne distribuir\u00e0 gli album."}
{"id": "359959", "revid": "115816053", "url": "https://it.wikipedia.org/wiki?curid=359959", "title": "Quantificatore", "text": "Nella logica i quantificatori sono espressioni come \"qualcosa\" (quantificatore esistenziale) e \"ogni cosa\" (quantificatore universale) e le loro controparti simboliche:\nil nome \"quantificatori\" \u00e8 legato al fatto che danno un'informazione su quanto \u00e8 grande l'estensione in cui \u00e8 valido un predicato.\nA questi si aggiunge un caso particolare del quantificatore esistenziale, che \u00e8 il quantificatore unico formula_1 (si legge: \"\"esiste\" ed \u00e8 \"unico\"\", che equivale a dire \"\u00e8 uno e uno solo\").\nStoria.\nFin dalle origini la logica si \u00e8 sempre occupata del meccanismo della quantificazione, e la mancanza di una sua analisi che fosse completa ne ha causato il ristagno per interi millenni, fino all'anno 1879 in cui il famoso matematico ottocentesco Frege lo espose come una funzione di livello superiore (cio\u00e8 avente per argomento una funzione di livello inferiore). Frege fu il padre della logica formale e della logica matematica; e vinse la sfida di esprimere nel linguaggio formale parole come \"tutti\" e \"esiste\" (presenti in proposizioni come \"\"Tutti gli uomini sono mortali\" o \"Esiste almeno un filosofo greco\"\") che sembravano impossibili da esprimere.\nNonostante l'idea di \"quantificatore\" sia dunque da attribuire a Frege, furono Peano e Gentzen ad ideare i simboli \"\u2203\" (1897, Peano) e \"\u2200\" (1935, Gentzen), oggi senz'altro pi\u00f9 usati del vecchio segno bidimensionale introdotto dall'inventore del XIX secolo per il quantificatore universale (da cui il quantificatore esistenziale si ottiene negandolo; ragion per cui anche oggi molti linguaggio formali sono costruiti usando un solo quantificatore e la negazione per esprimere l'altro) e mai pi\u00f9 adoperato in seguito per l'evidente ingombranza.\nRelazioni con i connettivi logici.\nI quantificatori universale ed esistenziale opportunamente combinati con il connettivo logico di negazione possono svolgere l'uno la funzione dell'altro.\nL'affermazione \"\u00e8 falso che ogni numero \u00e8 pari\" si pu\u00f2 anche esprimere dicendo che \"esiste un numero che non \u00e8 pari\". Nel linguaggio formale questo si pu\u00f2 tradurre dicendo che\n\u00e8 equivalente a \ne questo vale per qualunque scelta di formula_4.\nAnalogamente l'affermazione \"non esiste un numero pari\" \u00e8 equivalente all'affermazione \"ogni numero non \u00e8 pari\", formalmente possiamo dire che\n\u00e8 equivalente a \nEsistenza e unicit\u00e0.\nIn matematica si usa l'espressione simbolica\nper abbreviare l'espressione \"esiste un unico x...\".\nFormalmente l'espressione formula_8 si pu\u00f2 esprimere (per non dover inserire una nuova notazione tra i simboli della sintassi del linguaggio) facendo ricorso soltanto ai connettivi standard, ai quantificatori e alla relazione di uguaglianza nel seguente modo:\nSi pu\u00f2 anche esprimere pi\u00f9 brevemente facendo ricorso ad un connettivo bicondizionale (presente tra i cinque connettivi standard):\nQuantificatori annidati.\nCombinando quantificatori di tipo diverso si possono ottenere frasi di complessit\u00e0 sempre maggiore per cui occorre molta cautela. Un'espressione del tipo \n\"non\" \u00e8 equivalente a \nper rendersene conto basta pensare a frasi come \ne \nla prima afferma che per ogni numero se ne pu\u00f2 sempre trovare uno pi\u00f9 grande, la seconda afferma che esiste un numero pi\u00f9 grande di qualsiasi altro.\nFormula ben formata.\nSe formula_13 \u00e8 una formula e formula_14 una variabile individuale (nome proprio di cosa o di persona), allora in logica vale che:\nLo stesso vale per tutti i connettivi logici rispetto a due formule formula_13 e formula_22 ben formate:\nQuantificazione vacua.\nUna variabile si dice \"libera\" se almeno una delle sue occorrenze in una formula \u00e8 senza quantificatori. Si dice \"vincolata \"(ad un quantificatore) se ogni volta che la troviamo nella formula, compare col quantificatore esistenziale o universale. Esempio:\nUna formula ben formata si dice \"aperta \"se contiene almeno una occorrenza di una variabile non vincolata. Se (tutte le occorrenze di) tutte le variabili hanno un quantificatore, la fbf si dice \"chiusa\".\nLa quantificazione si dice \"vacua\" (o \"muta\" o che \"opera a vuoto\") se la variabile nella formula, non occorre o non occorre libera. Es.:\nequivale a\ndove z non ha occorrenze in ( 1 ) e (le occorrenze di) y erano gi\u00e0 vincolate dal quantificatore."}
{"id": "359961", "revid": "5680", "url": "https://it.wikipedia.org/wiki?curid=359961", "title": "Quantificatore universale", "text": ""}
{"id": "359962", "revid": "5680", "url": "https://it.wikipedia.org/wiki?curid=359962", "title": "Quantificatore esistenziale", "text": ""}
{"id": "359966", "revid": "254059", "url": "https://it.wikipedia.org/wiki?curid=359966", "title": "Rio Casies", "text": "Il Rio Casies (\"Gsieserbach\" in tedesco) \u00e8 un fiume dell'Alto Adige che nasce dal monte Altacroce nelle Alpi Pusteresi. Forma l'omonima valle (Val Casies) e confluisce dopo una ventina di chilometri a Monguelfo nel fiume Rienza da destra.\nAttraversa l'intero comune di Valle di Casies e solo negli ultimi chilometri entra nel comune di Monguelfo."}
{"id": "359967", "revid": "110157", "url": "https://it.wikipedia.org/wiki?curid=359967", "title": "Palazzo del Parlamento irlandese", "text": "Il Palazzo del Parlamento irlandese (in inglese: \"Irish Houses of Parliament\" o \"Irish Parliament House\") si trova a Dublino, in College Green. Fu il primo edificio al mondo costruito appositamente per ospitare un Parlamento bicamerale: vi ebbero infatti sede entrambe le camere del parlamento del Regno d'Irlanda prima che questo fosse unito a quello di Gran Bretagna con l'Atto d'Unione del 1800. Dopo essere stato sede della Bank of Ireland, ospita oggi una filiale della stessa banca.\nStoria.\nNel XVII secolo il Parlamento era stato stabilito a \"Chichester House\", una residenza di Hoggen Green (in seguito ribattezzato College Green) che era stata di propriet\u00e0 di Sir George Carew, Presidente di Munster e Lord Supremo tesoriere d'Irlanda, ed era stata costruita sul luogo di un convento di suore disciolto da re Enrico VIII dopo la dissoluzione dei monasteri. La residenza di Carew, (successivamente ribattezzata Chichester House in onore di un successivo proprietario, Sir Arthur Chichester) era gi\u00e0 un edificio di importanza sufficiente da permettergli di diventare la sede temporanea del Palazzo di Giustizia del Regno d'Irlanda durante la sessione giudiziaria del \"Michaelmas\" nel 1605. La documentazione legale che facilitava la \"Plantation of Ulster\" venne firmata in questo palazzo il 16 novembre 1612.\nLa nuova struttura.\nIl Parlamento era in cattivo stato, secondo quanto si diceva era infestato e inadatto per riunioni parlamentari. Nel 1727 il Parlamento decise di spendere \u00a3\u00a06\u00a0000 nella costruzione di una nuova struttura sul posto. Doveva essere la prima costruzione al mondo fatta sorgere appositamente per ospitare le due camere. L'allora antico palazzo di Westminster, sede del parlamento inglese prima e di quello britannico poi, era semplicemente una struttura adattata; la strana disposizione dei posti a sedere nella Camera dei Comuni era dovuta alla presenza di una cappella precedente alla camera. Perci\u00f2 i deputati si affrontavano da vecchie panche di chiesa opposte, una disposizione che rimase anche quando fu costruito il nuovo Parlamento britannico nella met\u00e0 del XIX secolo, dopo che la struttura medievale era stata distrutta dalle fiamme.\nIl progetto di questa nuova radicale struttura, una delle due costruzioni fatte appositamente per il Parlamento irlandese (l'altra sarebbe il Parlamento di Stormont), fu affidato ad un giovane architetto con talento, Edward Lovett Pearce, egli stesso deputato ed un \"prot\u00e9g\u00e9\" del Presidente della Camera dei Comuni, William Connolly, di Castletown House. Mentre la costruzione inizi\u00f2, il Parlamento si spost\u00f2 al Blue Coat Hospital a nord di Dublino. La prima pietra della nuova struttura fu posata il 3 febbraio 1729.\nIl progetto.\nIl progetto di Pearce per il nuovo Parlamento irlandese era rivoluzionario. La costruzione era effettivamente semicircolare nella forma, occupando circa 6\u00a0000\u00a0m\u00b2 di terreno. Diversamente dalla \"Chichester House\", che era stabilita distante dall'Hoggen Green, la nuova struttura si apriva direttamente nel Green, come mostrano le fotografie. L'entrata principale era formata da un colonnato di colonne ioniche, estendentisi attorno ai tre lati del quadrangolo d'entrata, formanti una lettera 'E'. Tre statue, rappresentanti Hibernia (il nome latino dell'Irlanda), Fedelt\u00e0 e Commercio, stavano sopra al portico. Sopra l'entrata principale, era inciso nella pietra lo stemma araldico reale."}
{"id": "359969", "revid": "31269", "url": "https://it.wikipedia.org/wiki?curid=359969", "title": "L'uomo di Atlantide", "text": "L'uomo di Atlantide (\"Man from Atlantis\") \u00e8 una serie televisiva di fantascienza statunitense, prodotta dalla Solow Production Company. Il progetto nacque con la produzione di quattro film per la televisione, a cui segu\u00ec una serie di 13 episodi (per un totale di 17 episodi), andati in onda sul canale NBC Network durante la stagione 1977-1978.\nIn Italiano la serie \u00e8 stata trasmessa per la prima volta da TeleMilano/Canale 5 nel 1980.\nTrama.\nMark Harris \u00e8 un sopravvissuto del continente perduto di Atlantide. Dal momento che possiede molte abilit\u00e0 superumane, compresa la capacit\u00e0 di respirare sott'acqua e di resistere alla pressione delle acque pi\u00f9 profonde, viene reclutato da un'organizzazione segreta che esplora le profondit\u00e0 dell'oceano in un sottomarino futuribile, il \"Cetaceo\". Harris \u00e8 inoltre aiutato dalla dottoressa Elizabeth Merrill e deve affrontare il malvagio signor Schubert.\nCuriosit\u00e0.\n\u00c8 stato il primo telefilm statunitense ad essere visto nella Repubblica Popolare Cinese."}
{"id": "359970", "revid": "110157", "url": "https://it.wikipedia.org/wiki?curid=359970", "title": "Rio Fleres", "text": "Il rio Fleres (\"Pflerscherbach\" in tedesco) \u00e8 un fiume dell'Alto Adige che nasce dal Montarso nelle Alpi Breonie. Forma l'omonima valle (Val di Fleres) e confluisce dopo 15 chilometri a Colle Isarco nel fiume Isarco da destra.\nScorre interamente nel comune di Brennero. Le principali localit\u00e0 bagnate sono Fleres di Dentro, Fleres di Fuori, Lasta e Valmigna."}
{"id": "359972", "revid": "62221", "url": "https://it.wikipedia.org/wiki?curid=359972", "title": "Oviparismo", "text": ""}
{"id": "359973", "revid": "2075911", "url": "https://it.wikipedia.org/wiki?curid=359973", "title": "Splicing", "text": "In biologia molecolare e in genetica, splicing (dall'inglese: \"montaggio\") \u00e8 una modifica del nascente pre-mRNA che avviene insieme o dopo la trascrizione, nella quale gli introni sono rimossi e gli esoni vengono uniti. Ci\u00f2 \u00e8 necessario per il tipico RNA messaggero prima che possa essere usato per produrre una corretta proteina tramite la traduzione o sintesi proteica.\nLa maggior parte dei geni eucariotici sono costituiti da regioni codificanti (esoni) alternate a regioni non codificanti (introni). Queste ultime devono necessariamente essere rimosse dal trascritto primario per consentire la corretta traduzione e sintetizzare la proteina corrispondente. Alcuni introni sono presenti anche nei geni degli Archea, mentre sono assenti in quelli dei Bacteria. Dopo la trascrizione da parte della RNA polimerasi il trascritto primario va incontro a numerose modificazioni.\nI tratti da eliminare si chiamano introni (fino a 2000 basi); i tratti che codificano si chiamano esoni.\nIl macchinario dello splicing: lo spliceosoma.\nChimicamente lo splicing avviene per due successive reazioni di transesterificazione, grazie alle quali legami fosfodiesterici sul pre-mRNA vengono rotti e altri nuovi formati. Queste reazioni sono mediate da un meccanismo molecolare che coinvolge pi\u00f9 componenti, chiamato spliceosoma. Le sue dimensioni sono simili a quelle di un ribosoma ed \u00e8 composto da circa 150 proteine e 5 RNA. Sono proprio questi ultimi a riconoscere le sequenze ai confini introne-esone ed almeno uno a partecipare alla catalisi della reazione, comportandosi come da ribozima. Per le sue reazioni lo spliceosoma idrolizza diverse molecole di ATP. I cinque RNA (U1, U2, U4, U5 e U6) sono chiamati piccoli RNA nucleari (snRNA, \"small nuclear RNA\"). Ognuno di questi si complessa con diverse proteine del macchinario, formando complessi, chiamati ribonucleoproteine nucleari (snRNP, \"small nuclear ribonuclear protein\"). La composizione dello spliceosoma varia a seconda dei passaggi della reazione: snRNP diverse entrano ed escono dalla reazione in momenti diversi, ed ognuna ha una sua funzione particolare. Le snRNP rivestono tre ruoli nello splicing: riconoscono il sito di splicing 5' e il punto di ramificazione; portano questi siti vicini quando occorre e catalizzano il taglio e la giunzione dell'RNA. Per tali funzioni sono essenziali le interazioni RNA-RNA, proteina-RNA e proteina-proteina.\nLa prima interazione avviene tramite l'accoppiamento di basi complementari, tra l'snRNA U1 e il sito di splicing 5' del pre-mRNA. Nel corso della reazione, questo sito di splicing viene riconosciuto dall'snRNA U6. Un altro esempio di appaiamento tra le basi \u00e8 il riconoscimento del punto di ramificazione da parte dell'snRNA U2, oppure l'interazione tra gli snRNA U2 e U6. Questa interazione avvicina il sito di splicing 5' e il punto di ramificazione. Sono proprio queste interazioni e i successivi riarrangiamenti che ne conseguono che guidano la reazione di splicing e contribuiscono alla sua precisione. Anche alcune proteine non complessate con l'RNA sono coinvolte nello splicing: il fattore ausiliario U2 (U2AF) riconosce il segmento polipirimidinico e il sito di splicing 3', cos\u00ec che, nella fase iniziale della reazione di splicing, aiuta il legame di un'altra proteina (BBP, \"branch-point binding protein\") al punto di ramificazione. La BBP sar\u00e0 poi spiazzata dalla snRNP U2. Le altre proteine facilitano il legame tra RNA e snRNP.\nLe fasi dello splicing.\nInizialmente, il sito di splicing 5' viene riconosciuto dalla snRNP U1. Una delle subunit\u00e0 di U2AF si lega al segmento polipirimidinico, mentre l'altra si lega al sito di splicing 3'.\nLa prima subunit\u00e0 interagisce con BBP e aiuta questa proteina a legarsi al punto di ramificazione. Questo arrangiamento di proteine e RNA \u00e8 chiamato complesso precoce E.\nA questo punto, la snRNP U2 si lega al punto di ramificazione, con l'aiuto di U2AF, e spiazza BBP. Questo arrangiamento \u00e8 chiamato complesso A. L'appaiamento di basi tra l'snRNA U2 e il punto di ramificazione \u00e8 tale che il residuo A del punto di ramificazione venga spinto fuori dal segmento risultante a doppia elica di RNA e formi una protuberanza a singolo nucleotide. Questa A diventa cos\u00ec non accoppiata e disponibile per la reazione con il sito di splicing 5'.\nLa fase successiva \u00e8 il riarrangiamento del complesso A per l'avvicinamento di tutti e tre i siti di splicing. Questo avviene in una serie di fasi: le snRNP U4 e U6, assieme alla snRNP U5, si uniscono al complesso. Queste tre snRNP assieme sono dette tripla snRNP U4\\U6*U5, in cui le snRNP U4 e U6 sono tenute assieme dall'accoppiamento complementare delle basi dei loro corrispettivi snRNA, mentre la snRNP U5 \u00e8 legata in maniera pi\u00f9 lassa attraverso interazioni proteina-proteina. Con l'ingresso della tripla snRNP U4\\U6*U5 il complesso A diventa complesso B.\nNel passaggio successivo, U1 lascia il complesso e U6 lo rimpiazza al sito di splicing 5'. Questo richiede che l'appaiamento tra l'snRNP U1 e il pre-mRNA venga rotto per permettere all'RNA U6 di riappaiarsi nella stessa regione. Questi passaggi completano l'assemblaggio.\nIl riarrangiamento successivo innesca la catalisi ed avviene nel modo che segue: U4 viene rilasciato dal complesso permettendo ad U6 di interagire con U2. Questo arrangiamento, chiamato complesso C, produce il sito attivo. Cio\u00e8 il riarrangiamento avvicina all'interno dello spliceosoma quei componenti che assieme formano il sito attivo. Questo stesso riarrangiamento assicura che l'RNA substrato sia posizionato correttamente. Il fatto che la formazione del sito attivo sia successiva al completamento dell'assemblaggio dello spliceosoma rende il sito attivo disponibile solo nei siti di splicing corretto.\nLa formazione del sito attivo mette in prossimit\u00e0 il sito di splicing 5' del pre-mRNA e il punto di ramificazione, facilitando la prima reazione di transesterificazione.\nLa seconda reazione, tra i siti di splicing 5' e 3', \u00e8 supportata dalla snRNP U5, che aiuta ad avvicinare i due esoni. Il passaggio finale implica il rilascio dell'mRNA e delle snRNP. Queste sono prima legate al cappio formatosi, ma vengono rilasciate in seguito alla rapida degradazione di questo frammento di RNA.\nSequenze dell'mRNA che determinano lo splicing.\nIl confine tra esone e introne, o pi\u00f9 specificatamente il limite all'estremit\u00e0 5' dell'introne, \u00e8 detto sito di splicing al 5'. Il confine introne-esone all'estremit\u00e0 3' \u00e8 detto sito di splicing al 3'. Questi ultimi vengono chiamati rispettivamente sito donatore e sito accettore. Per il meccanismo di splicing \u00e8 necessaria un'altra sequenza che \u00e8 chiamata punto di ramificazione (branch point site); quest'ultima si trova all'interno dell'introne,di solito vicino alla sua estremit\u00e0 3' ed \u00e8 seguita da un segmento di polipirimidine (Py tract). Le sequenze pi\u00f9 conservate sono GU al sito di splicing 5' e AG al sito di splicing 3'; infine vi \u00e8 la A, che rappresenta il punto di ramificazione. Queste sequenze conservate si trovano tutte all'interno degli introni; ci\u00f2 \u00e8 abbastanza normale dato che le sequenze della maggior parte degli esoni, al contrario di quelle introniche, rispondono alla necessit\u00e0 di codificare per gli aminoacidi specifici per i loro prodotti proteici.\nEsistono ulteriori sequenze di splicing non canoniche sostituibili a GU/AG, quali AU/AC, riconosciute di RNA U differenti.\nAutosplicing.\nAlcuni rari introni sono capaci di \"autocatalisi\", ovvero la parte intronica dell'RNA trascritto \u00e8 un ribozima che catalizza la propria escissione, con meccanismo diverso a seconda che l'introne sia di I o di II gruppo: \nLo splicing degli introni del gruppo I necessita di un nucleoside guaninico, usato come nucleofilo: il suo \u2013OH in 3' si lega all'estremit\u00e0 5' dell'introne con un legame fosfodiesterico 3'-5' al primo nucleoside dell'introne. L'ossidrile in 3' dell'esone precedente agisce da nucleofilo completando la reazione e congiungendo i due esoni.\nPer gli introni del gruppo II, la reazione \u00e8 simile, ma il primo nucleofilo ad agire non \u00e8 un nucleoside esterno, bens\u00ec un \u2013OH in 2' di un residuo adenilato all'interno dell'introne.\nQuesto meccanismo, definito \"autocatalitico\" perch\u00e9 pu\u00f2 avvenire anche in completa assenza di proteine, riguarda rari introni di alcuni geni degli organelli degli eucarioti (gruppo II), dei geni nucleari codificanti l'rRNA di qualche eucariote (gruppo I) e di qualche gene procariotico (entrambi i gruppi).\nSplicing catalizzato.\nIl terzo gruppo di introni, che \u00e8 quello pi\u00f9 comune e che riguarda la maggior parte degli introni dei geni nucleari degli eucarioti, mostra lo stesso meccanismo di formazione del cappio utilizzando una \"A\" interna all'introne, di solito prossima al 3', tuttavia necessita di complessi di RNA e proteine chiamati \"Piccole Ribonucleoproteine Nucleari\" (small nuclear ribonucleoproteins o snRNP) contenenti sequenze di 100-200 nucleotidi chiamati snRNA o RNA U. Quando il complesso si lega al trascritto primario si forma lo spliceosoma. Nonostante, anche in questo caso, la catalisi sia portata avanti proprio da questi piccoli RNA, che agiscono quindi come ribozimi, il meccanismo \u00e8 chiaramente assistito e quindi non autocatalitico.\nUna quarta classe di introni, esemplificati da alcuni piccoli introni ritrovati nei geni che codificano tRNA in eucarioti inferiori, mostrano meccanismo molto diverso, che prevede un taglio dell'introne da parte di un enzima specifico endonucleasi, seguita da ricongiungimento degli esoni da parte di una RNA Ligasi ATP-dipendente ATP.\nEsiste un ulteriore tipo catalizzato, chiamato trans-splicing che salda due esoni di trascritti primari differenti.\nQueste ultime classi sono riscontrabili solo negli eucarioti.\nRiconoscimento dell'introne.\nNel caso degli introni del terzo gruppo, nella stragrande maggioranza dei casi gli introni iniziano con la sequenza GU e terminano con la sequenza AG; queste sequenze sono riconosciute dalle macchine molecolari che devono catalizzare la giuntatura, ovvero le snRNP. Tuttavia si \u00e8 riscontrato che all'interno della sequenza intronica queste coppie possono ripetersi: quindi si \u00e8 ipotizzato che gli spliceosomi riconoscano altre sequenze contigue. A questo riconoscimento partecipano numerose altre proteine accessorie che vanno sotto il nome generale di \"RNA-binding proteins\".\nUn numero molto piccolo di introni della terza classe presenta, invece, sequenze alternative AT-AC. In questo caso, esistono varianti speciali delle snRNP, in grado di riconoscere i confini di questi introni.\nSplicing alternativo.\nQuesta ricorrenza (non straordinaria) di coppie GU e AG, segnala un'altra possibilit\u00e0. Gli introni possono essere escissi in maniere diverse, \u00e8 il caso dello splicing alternativo - cio\u00e8 il processo attraverso il quale, mediante un diverso arrangiamento degli esoni (regioni di RNA codificanti), da uno stesso gene possono derivare diverse proteine, dette isoforme.\nRecenti stime basate su dati di RNA-Seq affermano che il 90%, 60% e il 25% dei geni di Homo sapiens, Drosophila melanogaster e Caenorhabditis elegans subiscono splicing alternativo.\nSull'mRNA \u00e8 possibile individuare dei siti di splicing \"forti\" e altri siti \"deboli\"; questi ultimi sono dei siti criptici ossia siti che normalmente non sono riconosciuti come siti di splicing e che invece, vengono identificati come tali, in particolari condizioni: il riconoscimento di tali siti permette la produzione di proteine differenti a partire dallo stesso mRNA.\nDa cosa dipende il riconoscimento di questi siti di splicing? Una regione molto importante \u00e8 quella che \u00e8 situata tra il sito di ramificazione e il 3' dell'introne ad una distanza di 20-50 bp dall'estremit\u00e0 3'. Questa regione \u00e8 ricca in pirimidine ; il riconoscimento del sito di splicing al 3' dipende proprio dalla vicinanza di quest'ultimo al sito di pirimidine.\nPer fare un esempio, ammettiamo di avere tre esoni (e1, e2, e3) intercalati da due introni (iI, iII), la cellula pu\u00f2 decidere di eliminare iI e iII dando cos\u00ec vita al mRNA e1-e2-e3, oppure pu\u00f2 eliminare iI e iII assieme all'esone centrale e2, formando cos\u00ec l'mRNA e1-e3. Ci\u00f2 porter\u00e0 alla traduzione di due proteine diverse. Ad esempio: se l'mRNA e1-e2-e3 codifica un recettore di membrana, dove e2 codifica la parte idrofobica del polipeptide transmembrana, l'mRNA e1-e3 codificher\u00e0 una proteina simile alla prima ma incapace di fissarsi alla membrana. Se l'esone e3 contiene la sequenza che codifica la parte di proteina complementare ad un ormone, entrambe le proteine lo legheranno ma la prima agir\u00e0 da recettore, la seconda, libera nell'ambiente extracellulare, da inibitore ormonale (perch\u00e9 sottrarr\u00e0 ai recettori l'ormone), quindi in modi completamente opposti.\nLo splicing, alternativo e non, \u00e8 regolato da proteine che riconoscono sequenze specifiche e possono trovarsi sia negli introni che negli esoni. Le sequenze che permettono il riconoscimento dei siti di splicing sono chiamate \"exonic\" o \"intronic splicing enhancers\" (ESE o ISE) a seconda della loro localizzazione su esoni o introni, mentre le sequenze che mascherano tali siti sono chiamate \"exonic\" o \"intronic splicing silencers\" (ESS o ISS). Nella maggior parte dei casi le sequenze enhancer sono riconosciute da proteine della famiglia SR, mentre le sequenze silencer vengono riconosciute da proteine hnRNP.\nGli eventi di splicing alternativo sono dovuti alla differente capacit\u00e0 delle proteine di legare queste sequenze; questa capacit\u00e0 definisce anche la \"forza\" di riconoscimento di un sito di splicing. La selezione di un determinato sito di splicing (e quindi la possibilit\u00e0 di splicing alternativo) dipende non solo dalla presenza di ESE, ISE, ESS e ISS nella sequenza ma anche dalla disponibilit\u00e0 delle proteine che le legano.\nUna classe di proteine molto importanti \u00e8 quella delle proteine SR; queste sono ricche in arginina e serina e sono implicate nei processi di selezione dei siti di splicing sugli mRNA eucariotici.\nQueste proteine hanno due domini: un dominio RS ricco in arginina e serina; l'altro (RRM ossia RNA-recognition motif) \u00e8 implicato nel riconoscimento dell'RNA.\nIl dominio RS \u00e8 soggetto alla fosforilazione della serina che sembra essere responsabile del reclutamento di altre proteine che controllano lo splicing.\nIl dominio RRM invece, sembra essere implicato nel riconoscimento di specifiche sequenze sull'mRNA che sono localizzate nell'esone.\nSi conta che ogni gene umano dia vita, in media, a 4 proteine diverse. Questo meccanismo di saldatura alternativa spiega, in parte, perch\u00e9 negli organismi superiori non ci sia un rapporto lineare tra numero di geni e complessit\u00e0 dell'organismo (=numero di proteine), che dipende anche dalla capacit\u00e0 di utilizzare pi\u00f9 o meno diffusamente il meccanismo dello splicing alternativo.\nUn meccanismo simile \u00e8 implicato nell'espressione dei geni per le immunoglobuline dei linfociti. In tal modo \u00e8 possibile produrre un'enorme variet\u00e0 di anticorpi.\nMeccanismi di splicing alternativo si possono ritrovare anche nella \"Drosophila melanogaster\": \u00e8 stato individuato sul gene \"sxl\", che ne determina il sesso.\nEventi di splicing alternativo sembrano essere coinvolti nella variabilit\u00e0 genetica (anche tra individui della stessa specie) e nell'evoluzione.\nLa regolazione dello splicing alternativo determina il sesso nella Drosophila Melanogaster.\nI geni SisA e SisB, che si trovano sul cromosoma X, codificano per gli attivatori trascrizionali che controllano l'espressione del gene Sxl. Dpn, un repressore di Sxl, \u00e8 codificato da un gene localizzato sul cromosoma 2. Sebbene sia i maschi che le femmine esprimano la stessa quantit\u00e0 di Dpn, le femmine sintetizzano una quantit\u00e0 di attivatori doppia rispetto al maschio (nella femmina ci sono due cromosomi X, mentre nel maschio solamente uno). La differenza fra la quantit\u00e0 dell'attivatore e quella del repressore assicura che Sxl venga espressa nella femmina e non nel maschio.\nLa proteina Sex-lethal \u00e8 quindi prodotta nei moscerini che si svilupperanno come femmine, ma non in quelli che si svilupperanno come maschi. La presenza di questa proteina \u00e8 mantenuta grazie a un'autoregolazione dello splicing del suo mRna. In assenza di questa regolazione, non viene prodotta alcuna proteina (nel maschio).\nSex-lethal controlla anche lo splicing del messaggero del gene tra, producendo una proteina funzionale nella femmina, ma non funzionale nel maschio. Tra \u00e8 essa stessa un regolatore dello splicing che agisce su un pre-mRna trascritto dal gene double-sex (dsx). Quando l'mRna di dsx \u00e8 sottoposto a un evento di splicing a opera di Tra, viene prodotta una proteina (nella femmina) contenente una sequenza di 30 amminoacidi all'estremit\u00e0 carbossi-terminale che la distingue dalla forma prodotta in assenza del regolatore Tra (nei maschi). La forma di Dsx che si trova nella femmina attiva i geni necessari per lo sviluppo della femmina e reprime quelli per lo sviluppo del maschio. La forma che si trova nel maschio contiene una sequenza di 150 amminoacidi all'estremit\u00e0 carbossi-terminale che reprime i geni necessari per lo sviluppo della femmina. La proteina Sxl agisce come repressore dello splicing legandosi alla pirimidina al sito di splicing 3'. La proteina Tra, al contrario, agisce come attivatore dello splicing; si lega a una sequenza enhancer che si trova in un esone dell'Rna di dsx.\nModalit\u00e0 di splicing alternativo.\nSono generalmente riconosciute cinque modalit\u00e0 di splicing alternativo.\nOltre a queste modalit\u00e0 primarie di splicing alternativo, ci sono altri due meccanismi principali con cui mRNA differenti possono essere generati da uno stesso gene, tramite promotori e siti di poliadenilazione multipli. L'uso di promotori multipli \u00e8 descritto come un meccanismo di regolazione trascrizionale piuttosto che di splicing alternativo; data la presenza di pi\u00f9 promotori, la trascrizione pu\u00f2 iniziare in punti diversi e generare conseguentemente mRNA con esoni diversi al 5'. All'altro estremo, i siti di poliadenilazione multipli possono fornire differenti siti di terminazione al 3' della trascrizione. Questi meccanismi assieme allo splicing alternativo offrono maggiore variet\u00e0 di mRNA derivato da un singolo gene.\nLe modalit\u00e0 sovracitate di splicing sono di base, ma possono essere inadeguate per descrivere gli eventi di splicing complessi. Per esempio, la figura a destra mostra 3 forme diverse di splicing per il gene della ialuronidasi 3 del topo. Comparando la prima struttura esonica mostrata in figura (verde) con la seconda (gialla) si evidenzia la ritenzione di un introne, mentre il confronto tra il secondo e il terzo messaggero (gialla vs blu), mostra skipping dell'esone. \u00c8 stato recentemente proposto un modello di nomenclatura per designare in modo univoco tutti i modelli possibili di giunzione.\nErrori nello splicing.\nMutazioni negli introni o negli esoni possono rendere impossibile la saldatura e ci\u00f2 comporta un'alterazione nella sintesi proteica.\nErrori comuni:"}
{"id": "359975", "revid": "62221", "url": "https://it.wikipedia.org/wiki?curid=359975", "title": "Ovoviviparismo", "text": ""}
{"id": "359976", "revid": "287204", "url": "https://it.wikipedia.org/wiki?curid=359976", "title": "Oriental metal", "text": "L'Oriental metal (da alcuni definito anche middle-eastern metal) nasce in Israele dove, metal band locali, iniziano a scrivere brani ispirati alla tradizione Ebraica ed alle tragedie Bibliche.\nLe contaminazioni, per\u00f2, non si fermano alle liriche e alle tematiche trattate, ma permeano anche il sound generale di questi gruppi, che fondono le sonorit\u00e0 degli antichi strumenti \"folcloristici\" con lenti riff di chitarra death metal/doom metal, dando vita ad atmosfere dal sapore apocalittico.\nAlcune band sono arrivate a trasporre gli antichi salmi e preghiere ebraiche in pezzi death metal.\nLe band.\nI gruppi pi\u00f9 famosi sono i Salem e gli Orphaned Land, entrambi israeliani; si possono inserire in quest' ambito anche Ulytau, Melechesh, Arkan, Al-Namrood e Myrath.\nI Melechesh sono anch'essi israeliani e suonano black metal (inizialmente crudo e grezzo, successivamente molto pi\u00f9 tecnico e curato) con testi e artwork relativi alla civilt\u00e0 sumera; pi\u00f9 raramente inseriscono tracce strumentali di stampo medio-orientale (un buon esempio \u00e8 rappresentato da The Scribes Of Ur contenuto nell'album Emissaries).\nI Al-Namrood sono una formazione saudita, la cui musica \u00e8 black metal tradizionale con l'eventuale aggiunta di melodie e strumenti della tradizione araba\nI Myrath, tunisini, sono profondamente diversi dai precedenti perch\u00e9 la loro musica affonda le proprie radici nel power/progressive metal, mentre le formazioni sopracitate hanno per fondamenta approcci metal di orientamento pi\u00f9 estremo.\nI Salem.\nI Salem sono stati tra le prime band metal a inserire testi della tradizione ebraica. In particolare, nel 1994 danno vita a quello che si potrebbe considerare il primo album di Oriental metal, ossia, Kaddish (letteralmente santit\u00e0; \u00e8 una preghiera ebraica in cui si chiede a Dio di venire sulla terra); l'album tratta dell'Olocausto e del massacro nazista ai danni degli ebrei. Uno dei brani di spicco dell'album \u00e8 la \"revisione in chiave metal\" di \"Ha'ayara Bo'eret\", brano in ebraico che fu composta dai sopravvissuti all'olocausto; la canzone fu adattata ad un lento sound Doom metal e cantata in ebraico.\nNel 2002 la band produsse l'album \"Collective Demise\", incentrato sulle atrocit\u00e0 dei kamikaze palestinesi contro Israele. In questa produzione la band realizz\u00f2 l'adattamento del salmo \"Al Tester\".\nGli Orphaned Land.\nGli Orphaned Land sono nati come formazione Doom metal/Death metal con sfumature folk (il cui risultato si ode nell'album di debutto Sahara, del 1994) e che successivamente consolid\u00f2 e rafforz\u00f2 le sonorit\u00e0 arabe medio-orientali dovute all'impiego di strumentazione folcloristica nei lavori successivi.\nIl professor Mark LeVine, docente di storia all'Universit\u00e0 della California ed autore del libro \"\", individua negli Orphaned Land i veri e propri fondatori dell'oriental metal dicendo: \"in that they were one of the first bands anywhere in the region to mix oriental, Arabic sounds into metal.\"\nNel loro secondo lavoro \"El Norra Alila\" (1996), elaborarono una buona combinazione di metal, musica orientale e musica araba, inserendo, anche, la canzone della tradizione ebraica \"Piyyut\". L'album era portatore di un messaggio di \"coesistenza\" fra ebrei e musulmani.\nIl terzo album, \"Mabool\" (il nome ebreo del \"diluvio\") del 2004 racconta la storia di 3 fratelli (uno per ogni grande religione monoteistica) che cercano di salvare l'umanit\u00e0 dall'arrivo del diluvio, diluvio mandato per punire i loro peccati. In esso vengono in buona parte abbandonate le radici doom iniziali, arrivando a costruire un nuovo sound Progressive metal, arricchito da sporadici growl, voci femminili e sonorit\u00e0 orientaleggianti. Una miscela omogenea che si sviluppa attraverso strumenti tipici, cori e passi tratti dai versi biblici.\nIl quarto album The Never Ending Way of ORwarriOR \u00e8 molto somigliante al predecessore, anche perch\u00e9 rappresenta anch'esso un concept album"}
{"id": "359978", "revid": "121250229", "url": "https://it.wikipedia.org/wiki?curid=359978", "title": "Chiesa cattolica in Finlandia", "text": "La Chiesa cattolica in Finlandia \u00e8 una comunit\u00e0 religiosa con circa 11.874 membri al 2012, pari a circa lo 0,22% della popolazione della nazione.\nDopo il passaggio alla Riforma protestante, la chiesa cattolica in Finlandia venne rappresentata principalmente da stranieri, in particolare italiani, francesi e polacchi; anche oggigiorno la comunit\u00e0 cattolica \u00e8 prettamente internazionale (tanto per i suoi fedeli, che per i suoi preti o vescovi).\nStoria.\nScoperte archeologiche permettono di datare la prima presenza del cristianesimo in Finlandia gi\u00e0 nel X secolo. Tuttavia i primi missionari arrivarono nel Paese solo nel XII secolo con le campagne di conquista svedesi. La tradizione infatti lega la diffusione del cristianesimo in Finlandia all'opera di Enrico, arcivescovo di Uppsala, che accompagn\u00f2 il re svedese in una crociata volta alla cristianizzazione di quelle terre e che poi rimase nel Paese e vi trov\u00f2 la morte. \u00c8 considerato il patrono della chiesa finlandese. Nella seconda met\u00e0 del secolo fu eretta la diocesi di \u00c5bo, suffraganea dell'arcidiocesi di Uppsala. Fu l'unica diocesi cattolica, la cui serie episcopale si interruppe quando nel XVI secolo si diffuse e si impose nel Paese il luteranesimo.\nIl cattolicesimo ricompare nella seconda met\u00e0 del XVIII secolo, grazie alla presenza di mercanti e commercianti soprattutto tedeschi e russi. Il vicario apostolico di Stoccolma, Paolo Moretti, celebr\u00f2 una prima messa nel 1796 e nel 1799 fu aperta al culto una chiesa cattolica a Vyborg. Quando la Finlandia divenne parte dell'impero russo (1812), la parrocchia di Vyborg copriva l'intero granducato di Finlandia: nel 1830 sono censiti circa 3.000 cattolici nel Paese. Nel 1856 fu aperta la stazione missionaria a Helsinki e nel 1860 venne ultimata la chiesa di Sant'Enrico, futura cattedrale cattolica. Essendo un possedimento russo, i cattolici della Finlandia dipendevano dall'arcidiocesi russa di Mahil\u00eb\u016d. Nel 1903 \u00e8 stato ordinato il primo sacerdote finlandese dopo il XVI secolo, Wilfrid von Christierson.\nTuttavia nel 1882 furono espulsi tutti i missionari e missionarie tedeschi e nel 1912 il provvedimento fu esteso a tutti i missionari stranieri. Dopo l'indipendenza della Finlandia (1918) e la partenza delle forze militari russe, la Chiesa cattolica perse la maggior parte dei suoi membri.\nNel 1920 la Santa Sede istitu\u00ec il vicariato apostolico di Finlandia, che nel 1955 fu elevato al rango di diocesi, l'attuale diocesi di Helsinki. Nel 1929 il governo finlandese ha riconosciuto lo status giuridico della Chiesa cattolica.\nNel giugno del 1989 la comunit\u00e0 cattolica del Paese ha ricevuto la visita pastorale di papa Giovanni Paolo II.\nOrganizzazione territoriale.\nDa un punto di vista amministrativo la Finlandia costituisce per la Chiesa cattolica un'unica diocesi, la Diocesi di Helsinki, il cui vescovo \u00e8 parte della Conferenza episcopale della Scandinavia. Dopo la morte del vescovo olandese Paul Verschuren, la diocesi di Helsinki venne guidata dal polacco monsignor J\u00f3zef Wr\u00f3bel, anch'egli originario della \"Congregazione del Sacro Cuore di Ges\u00f9\" (Dehoniani). Nel 2009 \u00e8 stato nominato il primo vescovo di origine finlandese, monsignor Teemu Jyrki Juhani Sippo.\nIl patrono di Helsinki e della Chiesa finlandese \u00e8 sant'Enrico di Uppsala, la cui festa \u00e8 celebrata il 19 gennaio.\nPer i fedeli della Chiesa cattolica ucraina \u00e8 presente a Helsinki una cappellania, che fa parte dell'esarcato apostolico di Germania e Scandinavia.\nNunziatura apostolica.\nLa delegazione apostolica in Scandinavia fu eretta il 1\u00ba marzo 1960 con il breve \"Apostolici muneris\" di papa Giovanni XXIII. Essa aveva giurisdizione sui seguenti Paesi del Nordeuropa: Finlandia, Svezia, Norvegia, Danimarca ed Islanda. Sede della delegazione era la citt\u00e0 di Copenaghen.\nLa nunziatura apostolica di Finlandia \u00e8 stata istituita il 16 febbraio 1966 con il breve \"Singulari consensione\" di papa Paolo VI. Il nunzio apostolico, che ricopre lo stesso incarico anche per gli altri Paesi gi\u00e0 compresi nella delegazione apostolica in Scandinavia, risiede a Djursholm, in Svezia."}
{"id": "359983", "revid": "466539", "url": "https://it.wikipedia.org/wiki?curid=359983", "title": "Isabelle Adjani", "text": "Considerata tra le migliori attrici francesi, \u00e8 stata candidata due volte agli Oscar per la migliore attrice: nel 1976 per il film \"Adele H. - Una storia d'amore\" e nel 1990 per \"Camille Claudel\". Con 5 Premi C\u00e9sar su 8 candidature, \u00e8 l'attrice francese che ne ha vinti di pi\u00f9. Ha inoltre vinto due David di Donatello, un Orso d'argento per la migliore attrice al Festival di Berlino, un Prix d'interpr\u00e9tation f\u00e9minine al Festival di Cannes e un premio come miglior attrice protagonista ricevuto dal New York Film Critics Circle Awards.\nBiografia.\nGiovinezza e carriera cinematografica.\nIsabelle Adjani nasce nel \"XVII arrondissement\" di Parigi il 27 giugno 1955, figlia di Mohammed Ch\u00e9rif Adjani, un immigrato algerino, nato a Costantina da una famiglia berbera originaria di Iferhoun\u00e8ne (in Cabilia), soldato dell'esercito francese durante la seconda guerra mondiale, e di Emma-Augusta Schweinberger, un'immigrata tedesca originaria della Baviera. Cresce col fratello minore Eric Hakim nella periferia nord della citt\u00e0, imparando a parlare sia il francese sia il tedesco. A quattordici anni ottiene il suo primo ruolo in un film per bambini, \"Le Petit Bougnat\". Tre anni dopo, nel 1972, si fa notare nella commedia \"I primi turbamenti\".\nNel 1973 entra alla Com\u00e9die-Fran\u00e7aise, dove \u00e8 apprezzata per l'interpretazione di Agn\u00e8s in \"L'\u00c9cole des Femmes\" di Moli\u00e8re. Al cinema, si rivela al grande pubblico con \"Lo schiaffo\" (1974) di Claude Pinoteau, il cui successo la pone nella cerchia delle attrici francesi pi\u00f9 popolari e le fa vincere, appena ventenne, un David di Donatello come miglior attrice esordiente straniera. Lavora quindi con alcuni dei registi pi\u00f9 importanti: Fran\u00e7ois Truffaut in \"Adele H. - Una storia d'amore\", Andr\u00e9 T\u00e9chin\u00e9 in \"Barocco\" (1976), Werner Herzog in \"Nosferatu, il principe della notte\", Roman Pola\u0144ski in \"L'inquilino del terzo piano\", Walter Hill in \"Driver l'imprendibile\" e altri.\nNegli anni ottanta partecipa ai film \"Possession\" (1981), \"Quartet\" (1981), entrambi i quali le valgono il Prix d'interpr\u00e9tation f\u00e9minine al Festival di Cannes, \"L'estate assassina\", \"Subway\" e \"Ishtar\". Nel 1988 diventa anche produttrice, finanziando il film biografico \"Camille Claudel\", nel quale recita anche la parte della protagonista. Per questa interpretazione ottiene l'Orso d'argento per la migliore attrice. Ritornata al teatro, interpreta \"La dame aux cam\u00e9lias\" con la regia di Robert Hossein.\nNel decennio successivo interpreta Margherita di Valois ne \"La Regina Margot\" (1994) di Patrice Ch\u00e9reau e recita poi in \"Diabolique\" di Jeremiah S. Chechick. Infine, negli anni duemila, partecipa a \"Monsieur Ibrahim e i fiori del Corano\", \"Bon Voyage\" (2003), \"La journ\u00e9e de la jupe\" e \"Mammuth\".\nCarriera da cantante.\nCome molte sue colleghe, anche Isabelle Adjani si fa tentare dalla canzone: \u00e8 Serge Gainsbourg che la fa esordire in questa disciplina nel 1974, facendole registrare, per uno show televisivo di Maritie e Gilbert Carpentier, la canzone \"Rocking Chair\". Nel 1983 realizza un intero album sotto la direzione di Gainsbourg e ottiene il primo posto nella hit parade dei 45 giri con \"Pull Marine\", che si avvale di un video-clip realizzato da Luc Besson. Alcuni anni dopo, far\u00e0 uscire un singolo scritto senza Gainsbourg, \"La princesse au petit pois\" (\"La principessa sul pisello\"), che non otterr\u00e0 grande successo. Nel 2006 si \u00e8 parlato di un suo nuovo album, scritto da Jacno, dopo che dei tentativi precedenti con Pascal Obispo si erano rivelati infruttuosi.\nPremi.\nNonostante la sua relativamente scarsa filmografia, \u00e8 l'unica attrice ad avere vinto cinque volte il Premio C\u00e9sar per la migliore interpretazione femminile: nel 1982 per \"Possession\", nel 1984 per \"L'estate assassina\", nel 1989 per \"Camille Claudel\", nel 1995 per \"La Regina Margot\" e nel 2010 per \"La journ\u00e9e de la jupe\", oltre ad aver ottenuto due candidature agli Oscar per le sue interpretazioni in \"Adele H. - Una storia d'amore\" (1976) e in \"Camille Claudel\" (1990). Ha inoltre vinto due David di Donatello per \"Lo schiaffo\" (1975) e per \"Adele H. - Una storia d'amore\" (1976), il Prix d'interpr\u00e9tation f\u00e9minine a Cannes nel 1981 sia per \"Quartet\" sia per \"Possession\", l'Orso d'argento per la migliore attrice nel 1989 per \"Camille Claudel\". La sera in cui le \u00e8 stato assegnato il C\u00e9sar per quest'ultima interpretazione, fece scalpore leggendo un brano del romanzo \"Versetti satanici\" di Salman Rushdie, su cui pendeva una fatw\u0101 islamica.\nVita privata.\nPer sottrarsi all'assedio di \"fan\" e giornalisti che le rendeva impossibile la vita a Parigi, l'attrice si \u00e8 trasferita in Svizzera, a Ginevra, nel 1996. Ha due figli: Barnabe, nato nel 1979 dalla relazione con il regista Bruno Nuytten, e Gabriel-Kane, nato nel 1995 dalla relazione con l'attore Daniel Day-Lewis, conclusasi prima della nascita del figlio.\nDoppiatrici italiane.\nNelle versioni in italiano dei suoi film, Isabelle Adjani \u00e8 stata doppiata da:\nBibliografia.\nIsabelle Adjani \u00e8 autrice delle prefazioni dei seguenti volumi:"}
{"id": "359986", "revid": "124123", "url": "https://it.wikipedia.org/wiki?curid=359986", "title": "Henry Gray", "text": "Sussiste qualche incertezza sulla data di nascita di Gray; in particolare gli storici non sono d'accordo se essa sia avvenuta nel 1825 o nel 1827. Gray \u00e8 stato un insegnante alla St. George's Hospital Medical School a Londra negli anni 1850.\nGray \u00e8 molto famoso per il suo libro di anatomia descrittiva e chirurgica noto come Gray's Anatomy. La sua stesura, avvenuta insieme con il suo collega Henry Vandyke Carter, nasce dall'esigenza di produrre un libro di anatomia per gli studenti. Il testo, che \u00e8 anche illustrato, \u00e8 tuttora utilizzato ed \u00e8 un punto di riferimento per gli studenti di medicina.\nInfanzia e famiglia.\nHenry Gray nacque a Belgravia, elegante distretto della Central London, nel 1827 da William Gray, che ricopriva il ruolo di \"Messaggero del Re\". Questi, grazie al suo rapporto con la famiglia reale, pot\u00e9 iscrivere il figlio al St. George's Hospital, per la sua formazione personale. Gray ebbe due fratelli, uno avvocato e l'altro ufficiale della marina inglese. Non ci sono molte informazioni riguardanti la vita privata di Gray; infatti, si sa unicamente che visse per tutta la sua vita a Londra, nella casa di famiglia in \"Winton Street\" a pochi passi dall'ospedale, con la madre vedova e rimase associato col \"St. George's\" fino alla morte. Lui stesso, nei suoi scritti di stampo accademico, oscurava in ogni modo la sua personalit\u00e0, per rimanere fedele al precetto di oggettivit\u00e0 assoluta del bravo medico nel riportare i fatti; ci\u00f2 contribuisce a rendere la sua vita privata un vero e proprio mistero.\nFormazione e primi studi.\nIl motto personale di Henry Gray era \"\u201cPalmam Qui meruit ferat\u201d (\u201cPorti la palma chi l'ha meritata\u201d)\", lo stesso di Lord Horatio Nelson, morto nella Battaglia di Trafalgar, a sottolineare la vena eroico-romantica che caratterizzava la personalit\u00e0 di Gray, nonch\u00e9 la sua smania di successo.\nSembra infatti che Gray abbia cominciato i suoi studi al St. George's Hospital, a soli 15 anni di et\u00e0, senza aver seguito l'iter col quale ogni aspirante medico doveva confrontarsi (cio\u00e8 qualificarsi come farmacista e chirurgo, dopo due opportuni apprendistati e previo il superamento di alcuni esami, che molti dei suoi studenti faranno successivamente). Pare che Gray vi fosse stato indirizzato dalla massima autorit\u00e0 del St. George's Hospital del tempo, Sir Benjamin Brodie, avendo avuto con lui uno stretto rapporto di amicizia durante gli anni.\nEgli era ambizioso e mirava a diventare il miglior chirurgo dell'ospedale, dedicando duro lavoro e concentrazione ai suoi studi, insieme con un'attenta e continua osservazione dei chirurghi pi\u00f9 anziani.\nNel 1846 Gray ricevette numerosi premi per le abilit\u00e0 chirurgiche e cliniche e partecip\u00f2 a un concorso bandito dal Royal College of Surgeons, il quale richiedeva un saggio sulle origini dei nervi ottici, corredato da uno studio di anatomia comparata di diverse specie animali. Nel 1848, vinto il concorso, venne nominato membro della Pathological Society of London. All'et\u00e0 di 25 anni, nel 1852, numerosi altri successi consentono a Gray di essere nominato membro della Royal Society. \nNel 1853 Gray vinse l\u2019\"\u201cAlister Cooper Prince\u201d\" (premio creato in onore dell'omonimo medico, scomparso poco prima, uno dei pi\u00f9 importanti di tutto il \"St. George's\"), con un saggio sulla struttura della milza dal titolo: \"On the structure and Use of the Spleen\".\nIn seguito continu\u00f2 le sue attivit\u00e0 al St. George's Hospital, anche dopo la sua formazione, come docente di anatomia.\nL'idea del \"Gray's Anatomy\" e il rapporto con Carter.\nPrime collaborazioni.\nHenry Gray e Henry Vandyke Carter si associarono, gi\u00e0 prima della stesura del \"Gray's Anatomy\", con il St. George's Hospital e si trovarono spesso a lavorare insieme intorno al 1850; la passione di Carter per la microscopia, che pure aveva giocato un ruolo fondamentale nelle tesi di Gray, avvicin\u00f2 spesso i due. Nel giugno dello stesso anno, Gray venne casualmente a sapere della vena artistica di Carter, e subito incominciarono una collaborazione: i due lavorarono insieme a un saggio riguardante la milza, versione rivista e approfondita dell'articolo con cui Gray aveva vinto il premio \"\u201cAlister Cooper Prince\u201d\", le cui illustrazioni vennero infatti fornite proprio da Carter, tra il settembre e il dicembre dello stesso anno; stranamente, Gray si rifiut\u00f2 di accreditare all'amico il merito dei disegni. \nIn seguito Gray propose a Carter di illustrare completamente un nuovo manuale di anatomia per studenti, il futuro \"Gray's Anatomy\", la cui prima edizione sarebbe stata pubblicata a Londra nel 1858 e a Philadelphia nel 1859. La pubblicazione fu commissionata dagli editori John W. Parker Senior e Junior, i quali finanziarono totalmente il progetto: un rischio cos\u00ec grande, quello di un impegno economico ingente e a lungo termine, pu\u00f2 essere stato motivato esclusivamente da un grande desiderio degli editori di pubblicare un manuale di anatomia cos\u00ec vasto e dettagliato, impresa prima di allora mai tentata .\nLa nascita del progetto.\nIl motivo che fece nascere nei Parker l'idea di commissionare a Gray il trattato di anatomia non \u00e8 del tutto chiaro. Le ipotesi pi\u00f9 accreditate riportano che l'idea del libro fosse venuta in seguito alla necessit\u00e0 di recuperare i fondi perduti dalle copie del primo saggio di Gray da loro pubblicato, \"On the structure and Use of the Spleen\" , che non ebbe molto successo e che, desiderosi di annoverare tra i loro testi un trattato di medicina molto popolare e venduto (come le principali case editrici rivali, i Parker si siano rivolti proprio a Gray, uno dei massimi esperti di anatomia del St. George's Hospital. Un'altra teoria vuole che lo stesso Gray, discutendo con Parker Junior delle ottocento copie invendute del suo primo lavoro, fosse stato direttamente coinvolto nell'idea dell\u2019\"\u201cAnatomy, descriptive and surgical\u201d\" 1855. L'idea potrebbe anche essere stata dello stesso Gray: dopotutto, egli insegnava anatomia a \"Kinnerton Street\" e utilizzava numerosi libri di testo sull'argomento. Non \u00e8 escluso che, riconoscendo i limiti dei trattati dell'epoca, egli abbia maturato autonomamente l'idea di pubblicare un trattato che potesse soddisfare le sue esigenze di insegnante, oltre che quelle degli studenti. Non va tralasciata neanche la vena estremamente competitiva e ambiziosa di Gray, che desiderava rimettersi in pari con altri colleghi-rivali gi\u00e0 pubblicatori di diversi famosi trattati di ambito biomedico. L'ultima teoria \u00e8 che l'idea di redigere il \"Gray's Anatomy\" potrebbe essere venuta da Ellen, moglie di Parker Senior e figlia di medico, la quale conosceva il potenziale di vendita di un buon testo di anatomia, ancora mancante tra i libri del marito e del figlio adottivo.\nIl lavoro con Carter.\nConscio dei suoi limiti di disegnatore (Gray non firm\u00f2 mai una sua illustrazione ) Gray ricord\u00f2 la maestria dimostrata da Carter nelle illustrazioni della \"\u201cSpleen\u201d\", insieme con la sua diligenza e il bisogno di denaro: Gray sapeva che senza un buon illustratore il libro non avrebbe mai potuto essere realizzato.\nEssendo entrambi attenti dissettori e anatomisti, la scrupolosit\u00e0 di Gray era totalmente sostenuta da Carter durante ogni passaggio della realizzazione dell'opera: numerosissime fonti autorevoli venivano consultate per ogni argomento; inoltre, Carter revisionava il lavoro di Gray evidenziando eventuali errori e imprecisioni, e lo stesso Gray controllava minuziosamente le strutture anatomiche realizzate dal collega, correggendo qualche inesattezza.\nPubblicazione dell'opera.\nCaratteristiche principali della prima edizione.\nA progetto completo, il libro contava 720 pagine e 363 illustrazioni . Le dimensioni erano quelle dell'allora formato editoriale \"Royal Octavo\" , e le illustrazioni, prodotte originariamente in dimensioni eccessive rispetto alle pagine per oltre tre quarti, furono corrette tramite due apposite procedure: il \"\u201ctrimming\u201d\" consisteva nel levigare i margini di tavole troppo grandi, e il \"\u201cforcing\u201d\" prevedeva di tagliare pezzi di tavola per forzarle nella pagina ; ci\u00f2 permise, nonostante le iniziali avversit\u00e0 alla vigilia della pubblicazione, di mantenere le caratteristiche essenziali del \"Gray's Anatomy\", ovvero i suoi tratti distintivi rispetto alla concorrenza: immagini dettagliatissime e di dimensioni generose, corredate da didascalie e inserzioni collocate direttamente sulla parte anatomica descritta permettevano la massima comodit\u00e0 di consultazione, a fronte di una dimensione generale del manuale perfettamente gestibile anche all'interno della sala di dissezione, dove gli studenti ne avrebbero fatto pi\u00f9 uso . Il prezzo, inoltre, fu mantenuto sulle 28 sterline, prezzo standard per i libri di testo universitari; ci\u00f2 sarebbe stato impossibile se le dimensioni del libro, come inizialmente ipotizzato, fossero state aumentate per supportare le illustrazioni.\nLa controversia del titolo.\nLa prima versione della copertina, realizzata dai Parker, prevedeva i nomi di Gray e Carter in caratteri di uguali dimensioni, ognuno seguito da una didascalia pi\u00f9 in piccolo recante i titoli di studio conseguiti da ciascuno ; ma Gray, nel tentativo di prendersi il merito del lavoro di Carter e delle sue tavole, voleva che il nome del collega fosse scritto in caratteri meno evidenti dei suoi, eliminando inoltre le qualifiche accademiche che gli erano state apposte . Ci\u00f2 \u00e8 testimoniato dal fatto che nella prefazione, al pari di altri che, pur avendo contribuito in una certa misura, avevano sicuramente rivestito un ruolo marginale, Carter venne inserito come semplice aiutante nel lavoro principale del \"Dottor Gray\", un riconoscimento ben lontano dalla dedizione e dal fondamentale contributo che l'illustratore vi aveva profuso. Nella copertina della prima edizione del \"Gray's Anatomy\", tuttavia, venne raggiunto un compromesso, grazie alla mediazione dei Parker, ben consci del peso determinante che i disegni di Carter avevano apportato al libro: Gray ottenne che il titolo di studio del collega fosse rimosso, ma il carattere del nome di Carter venne mantenuto di dimensioni accettabili (anche se pi\u00f9 piccole di quelle di Gray), contrariamente a quelle irrisorie che egli aveva richiesto . \nIl libro, che pesava 1,45\u00a0kg, aveva il titolo \"\u201cGray's Anatomy\u201d\" in grassetto lungo il dorso, e sotto recava la scritta \"\u201cDescriptive and Surgical\u201d\" con il nome degli editori, \"\u201cJohn W. Parker and son\u201d\" in basso .\nMorte.\nGray muore il 13 giugno 1861, all'et\u00e0 di 34 anni, di vaiolo, contratto dal nipotino Charles Gray (il quale riusc\u00ec a sopravvivere), a Belgravia, mentre lo assisteva per la sua malattia. Sebbene egli fosse stato vaccinato da bambino, non sopravvisse poich\u00e9 stava cominciando a circolare un nuovo ceppo, resistente al vaccino originario. Fu tumulato nel cimitero di Highgate."}
{"id": "359987", "revid": "12582", "url": "https://it.wikipedia.org/wiki?curid=359987", "title": "Anarcocapitalismo", "text": ""}
{"id": "359990", "revid": "38120", "url": "https://it.wikipedia.org/wiki?curid=359990", "title": "Giovanna Coletti", "text": ""}
{"id": "359991", "revid": "287204", "url": "https://it.wikipedia.org/wiki?curid=359991", "title": "Premio Cesar", "text": ""}
{"id": "359992", "revid": "1610933", "url": "https://it.wikipedia.org/wiki?curid=359992", "title": "Calandro", "text": ""}
{"id": "359993", "revid": "4711", "url": "https://it.wikipedia.org/wiki?curid=359993", "title": "Lundenburg", "text": ""}
{"id": "359994", "revid": "4711", "url": "https://it.wikipedia.org/wiki?curid=359994", "title": "G\u00f6ding", "text": ""}
{"id": "359996", "revid": "767487", "url": "https://it.wikipedia.org/wiki?curid=359996", "title": "Non si sevizia un paperino", "text": "Non si sevizia un paperino \u00e8 un film del 1972 diretto da Lucio Fulci e con protagonista Florinda Bolkan.\n\u00c8 considerato il capolavoro di Fulci e una delle opere fondamentali del giallo italiano, nonch\u00e9 uno dei film pi\u00f9 inquietanti e morbosi girati dal regista. Era anche il suo preferito fra i propri lavori. L'ambientazione in un paese retrogrado del sud Italia era inedita sino ad allora nel thriller italiano.\nIl soggetto del film \u00e8 ispirato a un fatto reale avvenuto a Bitonto nel 1971 dove ci fu una serie di omicidi con bambini come vittime.\nTrama.\nAd Accendura (nome deformato nel film per Accettura), un paese della Basilicata, una donna scava una piccola fossa ai margini di un'autostrada. Estrae il piccolo corpo di un neonato morto e fugge. In paese, Tonino, Michele e Bruno, tre dodicenni del luogo, escono da una chiesa e si recano a spiare due prostitute e i loro clienti in un casolare abbandonato. Insieme a loro c'\u00e8 anche Giuseppe Barra, un minorato mentale che spia le coppiette appartate. I bambini si prendono gioco di lui, che minaccia di ucciderli. La misteriosa donna dell'incipit intanto compie una serie di riti di magia nera, trafiggendo con alcuni spilloni delle bambole che riproducono i corpi dei bambini.\nMichele, la stessa sera, porta un vassoio con delle bibite a Patrizia, proprietaria di una lussuosa villa: la donna \u00e8 completamente nuda e provoca il bambino, il quale viene per\u00f2 richiamato dalla madre. Poco dopo Bruno Lo Cascio, un altro bambino del paese, viene inseguito e brutalmente ucciso. I carabinieri iniziano le ricerche, dopo aver ricevuto una telefonata anonima da un uomo che chiede sei milioni di lire come riscatto. Sul luogo arriva anche Andrea Martelli, un giornalista di cronaca nera. I carabinieri arrestano per l'omicidio Giuseppe Barra, trovato mentre sta per ritirare il riscatto. Barra conduce i carabinieri sul luogo in cui ha sepolto il corpo di Bruno.\nSul posto c'\u00e8 anche don Alberto Avallone, il giovane parroco del paese, che benedice la salma. Barra si proclama innocente, asserendo che Bruno era gi\u00e0 morto quando lui lo ha trovato, e che ha richiesto solo il riscatto. La gente del paese per\u00f2 non crede alle sue parole e si avventa su di lui, tentando il linciaggio mentre l'uomo viene portato in carcere. La mattina seguente viene trovato un altro cadavere: si tratta del corpo di Tonino, amico di Bruno, annegato in una vasca di pietra. Intanto la strana donna, da tutti chiamata \"la maciara\", seppellisce le sue bambole. Andrea Martelli si reca da don Alberto, che si dice preoccupato per il futuro dei bambini del paese, in balia di riviste pornografiche e di troppe tentazioni.\nMentre i due uomini stanno parlando giunge Patrizia, che provoca sia il parroco che Andrea. Questi scopre che la ragazza \u00e8 la figlia di un ricco costruttore milanese, che l'ha mandata nel piccolo paese per sottrarla alle tentazioni della grande metropoli. La notte seguente, Michele riceve una telefonata che lo invita a un appuntamento. Nello stesso momento, davanti a una stazione di servizio, Patrizia termina una telefonata. Michele riesce ad uscire di nascosto e si reca all'incontro, dove viene ucciso. I carabinieri interrogano Patrizia, che mente dicendo che ha viaggiato tutta la notte in macchina, senza mai fermarsi.\nAi funerali di Michele \u00e8 presente tutto il paese. La madre del bambino ucciso avverte la presenza dell'assassino e urla, proprio quando entra in chiesa la maciara, che si allontana furtivamente. La sua uscita \u00e8 per\u00f2 stata immortalata da una telecamera posizionata all'uscita della chiesa dai carabinieri, che si recano da zio Francesco, un anziano fattucchiere rispettato dalla gente del paese, che convive da anni con la maciara. Zio Francesco per\u00f2 non sa dire niente sulla donna, solo che si \u00e8 allontanata e probabilmente si trova come sempre nel bosco. Mentre i carabinieri si allontanano arriva Patrizia.\nUna telefonata anonima, fatta da Aurelia Avallone, la madre di don Alberto, conduce i carabinieri sul luogo in cui si nasconde la maciara, che viene arrestata dopo il ritrovamento del cadavere da lei disseppellito. Durante l'interrogatorio, la maciara confessa di aver ucciso i tre bambini, che avevano scoperto la tomba del suo bambino, frutto di una relazione con zio Francesco e morto misteriosamente anni prima. La maciara inizia ad avere una crisi epilettica e afferma di aver ucciso i bambini con l'ausilio della magia nera. La sera stessa il magistrato, dopo aver ascoltato la testimonianza di un appuntato che scagiona la maciara, ne ordina la scarcerazione, nonostante i dubbi del maresciallo, preoccupato che la messa in libert\u00e0 della maciara provochi un linciaggio.\nLa maciara si reca al cimitero del paese, ma viene accerchiata dai padri dei bambini uccisi, che iniziano a pestarla violentemente con catene e bastoni. La maciara riesce a trascinarsi sino ai margini dell'autostrada, dove muore tra le auto che sfrecciano indifferenti. In paese, Andrea Martelli e Patrizia incontrano Malvina, la sorellina di don Alberto, una sordomuta, mentre trascina una bambola decapitata. Mario, un bambino del paese, si avventura nel bosco. Il suo amico riferisce tutto a don Alberto, che inizia a cercare Mario. Questi incontra Patrizia, bloccata in strada con l'auto a causa di una gomma bucata. Poco dopo, Mario viene ritrovato con il cranio fracassato. Andrea Martelli trova l'accendino di Patrizia sul luogo del delitto e si reca da lei.\nLa ragazza confessa al giornalista di essersi fermata a una stazione di servizio la notte dell'omicidio di Michele, per telefonare a uno spacciatore di droga. Patrizia nota la foto del delitto su un quotidiano, e si accorge della testa di un paperino di gomma che Andrea Martelli ha posizionato accanto al cadavere alla ricerca di una foto ad effetto. I due vanno alla ricerca della parte mancante del pupazzo, appartenuto a Malvina, e la trovano in una discarica che si trova di fronte all'abitazione di don Alberto; la bambina stacca compulsivamente la testa a tutte le sue bambole, senza un apparente motivo, e i due pensano che possa avere in qualche modo assistito ai delitti, e che quindi li mimi sulle sue bambole. I due entrano nella casa e vi trovano Aurelia, la madre del parroco, che si rivela gelosa e reticente.\nTornati a casa di Patrizia, i due ricevono una telefonata da don Alberto, che li informa che sua madre \u00e8 scomparsa insieme a Malvina. I due riescono a trovare il luogo in cui la donna si \u00e8 nascosta, una rupe deserta, e vi trovano anche don Alberto, che tiene in braccio Malvina. L'uomo non la vuole salvare, ma gettarla nel vuoto. Don Alberto, tramite alcuni flashback, confessa di essere lui l'assassino dei bambini, uccisi per farli rimanere puri e salvarli dalle tentazioni. Aurelia, in stato semi-catatonico, li prega di fermare il figlio pazzo; Andrea Martelli insegue l'uomo e i due hanno una colluttazione, durante la quale riesce a strappare la bambina al folle, ma scivola sull'orlo del dirupo. Il parroco tenta di far cadere Andrea, ma quando alza il piede per spingerlo gi\u00f9, Andrea gli fa perdere l'equilibrio e don Alberto precipita nel vuoto, fracassandosi il cranio contro le rocce.\nScene eliminate.\nIn una sequenza, la maciara doveva essere assalita da un gruppo di pipistrelli. La sequenza fu girata, ma non montata, poich\u00e9 data la seriet\u00e0 del film Fulci non ritenne opportuno inserirla.\nProduzione.\nIl film \u00e8 in assoluto il primo realizzato dalla nuova casa di produzione Medusa Film.\nRegia.\nDopo le polemiche e le censure subite dalla commedia \"Nonostante le apparenze... e purch\u00e9 la nazione non lo sappia... All'onorevole piacciono le donne\", Lucio Fulci torn\u00f2 a dirigere un thriller, genere da lui gi\u00e0 sperimentato nel 1969 e nel 1971, rispettivamente in \"Una sull'altra\" e in \"Una lucertola con la pelle di donna\".\nSceneggiatura.\nLa sceneggiatura fu scritta da Fulci, insieme a Roberto Gianviti e Gianfranco Clerici. Il copione originale prevedeva di ambientare la storia a Torino, in un quartiere popolato dagli operai della Fiat. Durante le varie riscritture del copione fu per\u00f2 deciso di ambientare la storia nel paese immaginario di Accendura, per avere un'ambientazione meno fosca. Il nome di Accendura fu adattato da Accettura, paese in provincia di Matera. Gianfranco Clerici fu chiamato perch\u00e9 Fulci e Gianviti non trovavano un'idea folgorante. Clerici scrisse cos\u00ec la scena iniziale, che mostra i bambini che si confessano in chiesa.\nCast.\nPer la parte di don Alberto si era pensato originariamente a Massimo Ranieri, mentre per la parte di zio Francesco si era pensato a Fernando Rey. La parte di don Alberto and\u00f2 invece a Marc Porel, attore francese molto attivo in quegli anni nel cinema di genere italiano, mentre zio Francesco fu interpretato da George Wilson, che aveva gi\u00e0 lavorato con Fulci in \"Beatrice Cenci\".\nAnche Florinda Bolkan aveva gi\u00e0 interpretato un film di Lucio Fulci: \"Una lucertola con la pelle di donna\". Per il personaggio della maciara, la Bolkan richiese esplicitamente un trucco che non ne facesse una \"poveraccia\", bens\u00ec una donna povera ma con un suo fascino. Inoltre la Bolkan gir\u00f2 l'intero film senza mai vedere gli altri attori. Le sue scene furono infatti girate con la presenza della sola attrice.\nIl cast annovera altri attori all'epoca all'apice della notoriet\u00e0, come Barbara Bouchet e Tomas Milian. Per quanto riguarda i bambini, Fulci aveva pensato a dei volti che avessero caratteristiche somatiche da adulti.\nTrucco ed effetti speciali.\nIl trucco del film fu realizzato da Franco Di Girolamo, aiutato da Dante Trani e da Maurizio Trani. I principali interventi del trio riguardarono l'invecchiamento di George Wilson, le ferite delle vittime e l'arto interrato del primo bambino ucciso. Per quanto riguarda gli effetti speciali, alcune fonti riportano erroneamente il nome di Giannetto De Rossi, che in realt\u00e0 non partecip\u00f2 al film. Gli effetti speciali furono supervisionati da Carlo Rambaldi, che si occup\u00f2 della parte meccanica della sequenza che vede don Alberto cadere nel vuoto.\nRiprese.\nLe riprese del film iniziarono il 2 maggio 1972 e terminarono a luglio. Il titolo di lavorazione era \"Non si sevizia paperino\". Questo doveva essere il titolo definitivo del film, ma la Disney si oppose a questo titolo e impose l'articolo. I produttori del film aggirarono questo ostacolo inserendo sui manifesti pubblicitari del film l'articolo \"un\" con un carattere scuro o velato, che si confonde con lo sfondo nero.\nIl film fu girato in esterni in Puglia, a Monte Sant'Angelo, alla Foresta Umbra, alla scala detta \"scannamugliera\", al Santuario di San Michele Arcangelo, nella \"Valle Carbonara\" e nella localit\u00e0 di Pulsano sul Gargano. Altre riprese vennero realizzate a Pietrasecca (AQ), l'autostrada \u00e8 infatti la Roma-Teramo e il viadotto che appare \u00e8 proprio quello di Pietrasecca, come \u00e8 di Pietrasecca il cimitero, detto anche \"cimitero vecchio\".\nPer gli interni furono utilizzate varie abitazioni del sud Italia, mentre l'unico interno interamente ricostruito in un teatro di posa fu quello della stazione dei carabinieri.\nAlcune riprese sono state girate anche in Basilicata, a Matera e Accettura.\nLucio Fulci ottenne una grande libert\u00e0, durante le riprese. Il regista dichiar\u00f2: \u00abAltri produttori si sarebbero impanicati sul soggetto, in quanto si svolge in mezzo ai poveracci, in un paesaccio. Un giallo cos\u00ec atipico forse avrebbe provocato dubbi e masturbazioni produttive, prima. Loro mi lasciarono fare tutto. Era un buon periodo per i film che facevo\u00bb.\nLa sequenza del linciaggio subito dalla maciara fu girata in tre giorni. Prima furono girate le inquadrature sul portone, quindi quelle dentro il cimitero.\nDurante la sequenza della lotta tra Tomas Milian e Marc Porel, i due attori si azzuffarono realmente, finendo sulle pagine dei quotidiani del tempo.\nAccoglienza.\nIl film usc\u00ec il 29 settembre 1972, e si rivel\u00f2 un buon successo di pubblico, incassando complessivamente 1.125.965.763 lire dell'epoca.\nCensura.\nIl film fu vietato ai minori di 18 anni (Visto censura n. 61046 del 22 settembre 1972), a causa delle scene di violenza e la sessualit\u00e0 morbosa mostrata nel film. I problemi maggiori con la censura riguardarono la sequenza in cui Barbara Bouchet si mostra nuda davanti a un bambino. Per questa sequenza vi furono molte denunce, poich\u00e9 la legge proibiva l'impiego di minorenni in sequenze scabrose.\nNel gennaio del 1973, Lucio Fulci, Edmondo Amati e la Bouchet, dopo una lettera anonima, furono chiamati in tribunale. L\u00ec, Fulci spieg\u00f2 come era stata girata la sequenza: alla presenza di un notaio, che mise il tutto a verbale, la Bouchet era distesa nuda su un divano, mentre il bambino era ripreso sempre senza l'attrice. I controcampi di spalle del bambino furono invece interpretati da Domenico Semeraro (Ostuni 1946-Roma 1990), un nano amico dei produttori, di professione imbalsamatore, che diventer\u00e0 in seguito noto alle cronache con l'appellativo del \"Nano di Termini\". Mentre Fulci usciva dal tribunale, il giudice domand\u00f2 al regista cosa avesse visto, in fase di doppiaggio, l'attore (ovviamente un bambino) che doppiava il bambino. Fulci rispose che aveva visto delle code nere (parti di pellicola prive di immagini), al posto della Bouchet. Dopo aver detto questo, il verbalizzante della polizia disse a Fulci: \u00abL'ha fregato, dott\u00f2...\u00bb. Fulci dichiar\u00f2 inoltre che la sequenza era una delle pi\u00f9 morbose da lui realizzate.\nCritiche.\nAlla sua uscita \"Non si sevizia un paperino\" ricevette delle critiche negative. Morando Morandini attacc\u00f2 duramente il film, scrivendo: \u00ab\"Non si sevizia un paperino\" rientra perfettamente nelle regole pi\u00f9 bieche di questo genere d'imitazione: disonest\u00e0 nell'impiego della \"suspense\", abuso dei particolari orripilanti, sadomasochismo a piene mani, recitazione a ruota libera, disprezzo della logica\u00bb. Tuttavia in tempi recenti \u00e8 stato dallo stesso rivalutato nel suo dizionario, con un giudizio di due stellette e mezzo su cinque.\nNegli anni novanta tuttavia il film \u00e8 stato ampiamente rivalutato, fino ad essere considerato da molti il capolavoro di Fulci. Paolo Albiero e Giacomo Cacciatore hanno scritto: \u00ab\"Non si sevizia un paperino\" \u00e8 un'opera fondamentale nella carriera di un Fulci all'apice della propria maturit\u00e0 creativa, per vari motivi: dall'ambientazione del tutto inedita per il cinema italiano al perfetto equilibrio degli elementi narrativo-cinematografici, fino alle tematiche ricorrenti del regista che trovano qui la loro espressione pi\u00f9 convincente (la sessualit\u00e0, la repressione religiosa, l'ossessione per il \"doppio\", per il dubbio e il peccato, la violenza contro il \"diverso\")\u00bb.\nLa rivista \"Nocturno\" considera il film \u00abfulcro ed insieme summa stilistica e tematica dell'opera di Lucio Fulci\u00bb, mentre per Antonio Tentori \u00ab\u00e8 con \"Non si sevizia un paperino\" che si precisa definitivamente la visione del giallo di Fulci, gi\u00e0 presente nelle due opere precedenti e che lo diversifica nettamente dal thrilling nato in quegli anni su imitazione di Dario Argento\u00bb.\nIl sito Mymovies.it gli assegna un giudizio di 3,47 stelle su 5 basato su 27 recensioni tra critica, pubblico e dizionari. Il sito FilmTv assegna un 7,7 su 10. IMDB d\u00e0 al film un giudizio di 7,2 su 10.\nColonna sonora.\nLa colonna sonora del film fu realizzata da Riz Ortolani. La musica dolce che contrasta con le immagini di una violenza a tratti inaudita \u00e8 rimasta impressa tra gli amanti del film. Questo stratagemma era gi\u00e0 stato usato da Ortolani nel 1962 per \"Mondo cane\", e sar\u00e0 riutilizzato dal compositore nel 1979 in \"Cannibal Holocaust\", diretto da Ruggero Deodato.\nSoprattutto \u00e8 rimasta legata indelebilmente al film la canzone \"Quei giorni insieme a te\", cantata da Ornella Vanoni, che accompagna il linciaggio della maciara. All'inizio del linciaggio sono presenti altre due canzoni: la prima \u00e8 \"Rhythm\" cantata da un giovanissimo Riccardo Cocciante, e un'altra canzone non originale dei Wallace generation. In origine per\u00f2 non era questa la canzone scelta per la sequenza, bens\u00ec \"Un po' di pi\u00f9\", cantata da Patty Pravo.\nTitoli per l'estero.\nIl film usc\u00ec negli Stati Uniti e nel Regno Unito come \"Don't torture a duckling\", in Francia come \"La longue nuit de l'exorcisme\", in Spagna come \"Angusta de silencio\" ed in America Latina come \"El extra\u00f1o secreto de le bosque de las Sombras\"."}
{"id": "359999", "revid": "4711", "url": "https://it.wikipedia.org/wiki?curid=359999", "title": "Krummau", "text": ""}
{"id": "360001", "revid": "287204", "url": "https://it.wikipedia.org/wiki?curid=360001", "title": "Bilgoraj", "text": ""}
{"id": "360002", "revid": "1318658", "url": "https://it.wikipedia.org/wiki?curid=360002", "title": "Kolo", "text": ""}
{"id": "360003", "revid": "767487", "url": "https://it.wikipedia.org/wiki?curid=360003", "title": "Royal Trux", "text": "I Royal Trux furono un gruppo rock statunitense, fondato da Neil Michael Hagerty (voce, chitarra) e Jennifer Herrema (voce). Dal 1987 al 2000 la band ha esplorato con piglio eversivo ogni costume del rock-and-roll, dall'underground pi\u00f9 nichilista ai contratti con le major, senza mai abbandonare il suo stile unico romantico e la sua integrit\u00e0 artistica.\nStoria del gruppo.\nQuando era ancora adolescente, Hagerty entr\u00f2 nel gruppo d'avanguardia di Washington Pussy Galore, capitanato da Jon Spencer e successivamente trasferito a New York. Durante la sua permanenza nei Pussy Galore, Hagerty convinse i suoi compagni di gruppo a pubblicare una musicassetta di remake dell'intero disco dei Rolling Stones \"Exile on Main Street\". Mentre cominciava a ricevere una cert\u00e0 notoriet\u00e0 nell'underground, proprio grazie ai Pussy Galore, Hagerty decise che l'unico modo per far crescere la sua visione artistica era di continuare con la sua fidanzata, Jennifer Herrema. Fond\u00f2 cos\u00ec i Royal Trux.\nHagerty e Herrema pubblicarono il loro primo, omonimo album nel 1987. L'idiosincraticit\u00e0 del disco, le cui tracce erano avulse dal concetto di classica canzone, offr\u00ec una singolare e bizzarra visione dell'arte musicale, tradendo i canoni del rock.\nDopo essersi spostati a San Francisco, i Royal Trux pubblicarono uno dei dischi pi\u00f9 sperimentali della storia, il doppio album \"Twin Infinitives\". Il lavoro in questione rimane al confine della musica rock, spesso paragonato ad altri progetti di avanguardia, come il disco di Lou Reed \"Metal Machine Music\", l'album di Captain Beefheart \"Trout Mask Replica\" e quasi l'intera discografia dei Faust. Un ascoltatore non abituato a questo tipo di sonorit\u00e0 potrebbe trovare l'opera inascoltabile, ma \u00e8 considerato dalla critica e da molti colleghi dei Royal Trux come un capolavoro.\nDopo \"Twin Infinitives\", i Royal Trux pubblicarono un altro disco omonimo (a volte chiamato \"Skulls\" a causa del disegno in copertina). Lo sperimentalismo di \"Twin Infinitives\" viene qui unito allo stile crudo e lo-fi del debutto. I testi canzonatori e le anti-melodie del primo disco sembrano, infatti, essere passato attraverso il secondo, facendo emergere una genuina carica poetica.\nHagerty e Herrema si presero poi una pausa per disintossicarsi dall'eroina, e la loro musica seguente rispecchi\u00f2 il loro nuovo stile di vita. Entrarono a far parte del gruppo un altro chitarrista ed un batterista, e cominciarono le registrazioni del quarto lavoro, \"Cats and Dogs\". Il songwriting rimase altamente originale, ma decisamente pi\u00f9 melodico e accessibile, come dimostrano canzoni quali \"The Flag\", \"The Spectre\" e \"Turn of the Century\".\nCol successo che ebbero in quegli anni i Nirvana, la musica rock venne riscoperta anche dalle etichette. I Royal Trux non fecero eccezione, e firmarono un vantaggioso contratto per tre dischi con la Virgin Records. Nel 1995 pubblicarono \"Thank You\", un passo indietro ampiamente influenzato dalla musica degli anni settanta. Il disco successivo, \"Sweet Sixteen\", fu invece pi\u00f9 avventuroso, originale ed epico. Mentre la band iniziava a ricevere le giuste attenzioni dai mass media (Herrema apparse anche in alcune pubblicit\u00e0 di Calvin Klein), la Virgin non fu soddisfatta di \"Sweet Sixteen\" e stracci\u00f2 il contratto prima del completamento dell'ultimo disco.\nTornati alla loro etichetta originale, la Drag City, il gruppo pubblic\u00f2 \"Accelerator\", disco che si allontanava dalle melodie orecchiabili dei pi\u00f9 diretti predecessori per tornare a creare bizzarrie artistiche. L'immediato successore fu \"Veterans of Disorder\", probabilmente il loro disco pi\u00f9 vario. \"Pound for Pound\" mostr\u00f2 invece la maestria tecnica della chitarra di Hagerty e la perizia vocale di Herrema.\nI Royal Trux pubblicarono anche il disco triplo \"Singles, Live, Unreleased\", una summa della loro carriera contenente alcuni brani scelti dei loro dischi precedenti, alcune registrazioni dal vivo e dei brani inediti.\nI Royal Trux si sciolsero dopo l'uscita di \"Pound for Pound\" nel 2000. Dopo lo split, sia Hagerty (col proprio nome o come The Howling Hex) sia Herrema (col nome RTX) hanno registrato dischi per la Drag City."}
{"id": "360005", "revid": "767487", "url": "https://it.wikipedia.org/wiki?curid=360005", "title": "Regola di inferenza", "text": "Nella logica matematica una regola di inferenza \u00e8 uno schema formale che si applica nell'eseguire un'inferenza. In altre parole, \u00e8 una regola che permette di passare da un numero finito di proposizioni assunte come premesse a una proposizione che funge da conclusione.\nNel caso una regola di inferenza sia corretta allora stabilisce quando un enunciato formalizzato (cio\u00e8 una formula di un linguaggio proposizionale o del primo ordine) \u00e8 conseguenza logica di un altro soltanto sulla base della struttura sintattica degli enunciati.\nNella logica proposizionale l'unica regola di inferenza necessaria \u00e8 il \"modus ponens\" che stabilisce che\nDalle formule \n\u00e8 possibile dedurre la formula \nIn una teoria del primo ordine bisogna aggiungere al \"modus ponens\" una regola per l'introduzione dei quantificatori, la \"regola di generalizzazione\":\nDalla formula \n\u00e8 possibile dedurre la formula \nLe regole di inferenza sono formali: prescindono dal contenuto delle proposizioni e operano soltanto sulla base della struttura sintattica (la forma logica) degli enunciati. Pertanto, una stessa regola di inferenza formalizza un insieme potenzialmente infinito di inferenze.\nUna regola di inferenza si dice \"corretta\" o \"valida\" se la conclusione \u00e8 conseguenza logica delle (ossia, segue necessariamente dalle) premesse: se sono vere tutte le premesse allora \u00e8 necessariamente vera la conclusione (o equivalentemente, non \u00e8 possibile che le premesse siano tutte vere e la conclusione falsa). Ci\u00f2 significa che, lette dall'alto verso il basso (dalle premesse alla conclusione), le regole di inferenza corrette preservano la verit\u00e0. Una regola di inferenza non corretta si dice \"scorretta\" o \"invalida\".\nIn logica matematica, le regole di inferenza corrette (o regole logiche) svolgono un ruolo essenziale nella definizione del calcolo logico, come ad esempio il calcolo dei sequenti e la deduzione naturale."}
{"id": "360006", "revid": "1318658", "url": "https://it.wikipedia.org/wiki?curid=360006", "title": "Kassa", "text": "Il toponimo Kassa pu\u00f2 riferirsi a diverse localit\u00e0:"}
{"id": "360008", "revid": "4711", "url": "https://it.wikipedia.org/wiki?curid=360008", "title": "Waitzen", "text": ""}
{"id": "360009", "revid": "838137", "url": "https://it.wikipedia.org/wiki?curid=360009", "title": "Superficie di Tritone", "text": "La superficie di Tritone \u00e8 solcata da valli e canyon particolarmente estesi, che si intrecciano in maniera disordinata, probabilmente come risultato di un processo ciclico di scioglimento e ricongelamento. Nonostante le ipotesi relative alla formazione del satellite prevedano che il corpo sia stato catturato solo in un secondo momento dall'attrazione gravitazionale di Nettuno, l'aspetto di Tritone ricorda quello degli altri satelliti ghiacciati del sistema solare esterno, in particolar modo Ariel (satellite di Urano), Encelado (satellite di Saturno), Io, Europa e Ganimede (satelliti di Giove). Oltre all'azoto solido, la superficie di Tritone presenta tracce di metano, ghiaccio di monossido di carbonio, ghiaccio d'acqua e ghiaccio secco; l'albedo \u00e8 quindi particolarmente elevata, e varia localmente fra 0,60 e 0,95.\nLa temperatura superficiale di Tritone \u00e8 certamente superiore a 35,6 K, come rivela la presenza di azoto solido in forma beta-cristallina, che subisce una transizione di fase al di sotto di tale temperatura; la pressione di vapore dell'azoto gassoso presente nell'atmosfera del satellite impone un limite massimo pari a circa 41-42 K. La temperatura di Tritone risulta cos\u00ec addirittura inferiore a quella di Plutone, nell'ordine dei 44 K, nonostante il satellite sia ancora geologicamente attivo.\nTopografia generale.\nLa superficie di Tritone \u00e8 relativamente disomogenea; presenta alcune regioni rocciose ed altre aree interessate da vasti sistemi di canyon, ricoperti in parte da metano ed altre sostanze ghiacciate.\nIl polo sud del satellite \u00e8 ricoperto da una calotta di azoto e metano ghiacciato provenienti dagli impatti meteorici e dai pennacchi dei geyser; poco o nulla si sa riguardo al polo nord, situato nella penombra all'epoca del sorvolo da parte della sonda Voyager 2. Appare tuttavia scontato che anch'esso presenti una calotta polare.\nLe regioni equatoriali sono interessate da lunghe fratture disposte parallelamente alle catene montuose derivanti dall'accumulo di materiali ghiacciati provenienti dall'interno del satellite; le principali sono Yasu Sulci, Lo Sulci e Ho Sulci. Pi\u00f9 ad oriente si trovano le pianure di Ryugu e Sipapu.\nLe pianure meridionali, Sipapu ed Abatos Planum, sono circondate da formazioni geologiche di colore pi\u00f9 scuro, note come \"maculae\"; la stessa parte orientale di Abatus \u00e8 costituita da due imponenti sistemi di \"maculae\", le Akupara Maculae e le Zin Maculae. Si tratta probabilmente di depositi superficiali causati dalla sublimazione del ghiaccio; tuttavia la loro effettiva origine e composizione chimica \u00e8 tuttora ignota.\nNei pressi di Sipapu si trova anche un cratere relativamente recente, Mazomba, dal diametro di 27 km; poco pi\u00f9 a nordest, allineati con Mazomba, si trovano i crateri Kurma e Ilomba. A differenza di quanto avviene per gli altri satelliti, ricchi di crateri d'impatto, i crateri di Tritone sembrano mostrare prevalentemente un'origine endogena, legata ai movimenti del ghiaccio superficiale.\nIl \"terreno a cantalupo\".\nLa regione di Bubembe \u00e8 una delle pi\u00f9 interessanti dell'intero sistema solare sotto il profilo geologico; per il suo aspetto caratteristico, che ricorda la buccia di un melone, \u00e8 nota con il bizzarro appellativo di \"terreno a cantalupo\". La sua origine \u00e8 sconosciuta, ma potrebbe essere collegata al diapirismo (il moto convettivo di azoto ghiacciato o altre sostanze ghiacciate) e ad un successivo riassetto geologico della regione, oppure ad un'inondazione di materiale liquido originato da fenomeni di natura criovulcanica. Nonostante la relativa assenza di crateri, si ritiene che si tratti del terreno pi\u00f9 antico presente su Tritone, e che occupi gran parte delle regioni settentrionali.\nIl \"terreno a cantalupo\" presenta depressioni regolari, note come \"cavi\", il cui diametro \u00e8 nell'ordine dei 30-50 km; la loro abbondanza e la presenza di superfici relativamente lisce suggerisce che non si tratti di crateri d'impatto. Forse la loro origine \u00e8 da ricondursi ad eruzioni di materiale viscoso."}
{"id": "360010", "revid": "28592", "url": "https://it.wikipedia.org/wiki?curid=360010", "title": "Reval", "text": ""}
{"id": "360011", "revid": "4711", "url": "https://it.wikipedia.org/wiki?curid=360011", "title": "Dorpat", "text": ""}
{"id": "360012", "revid": "287204", "url": "https://it.wikipedia.org/wiki?curid=360012", "title": "Parnu", "text": ""}
{"id": "360015", "revid": "1823475", "url": "https://it.wikipedia.org/wiki?curid=360015", "title": "Introne", "text": "Si definiscono introni le regioni non codificanti di un gene che, insieme agli esoni, vengono trascritte dalle RNA polimerasi. La trascrizione di una sequenza di DNA porta alla formazione di un trascritto primario (pre-mRNA) che deve essere sottoposto a splicing, il processo che porta alla rimozione degli introni e alla formazione degli mRNA maturi. Negli organismi complessi, il trascritto primario di RNA pu\u00f2 subire uno splicing alternativo, in cui gli esoni possono essere scartati e gli introni, o parti di essi, possono invece essere conservati.\nGli introni sono presenti solo negli eucarioti e negli archeobatteri, ma non negli eubatteri -dove tutto l'RNA trascritto rimane nel mRNA (o tRNA, rRNA)- i quali si sono allontanati (diramati) prima dalla linea evolutiva comune di eucarioti e archeobatteri.\nUno degli obiettivi principali del Progetto Genoma Umano era costituito dall'identificazione di tutti i geni codificanti per prodotti proteici. L'analisi ha rivelato che il numero reale di geni codificanti per proteine si aggira tra i 20 000 e i 25 000. La lunghezza totale del genoma occupato da geni codificanti per proteine equivale a circa 55.000.000 di basi, corrispondente a circa l'1,9% dell'intero genoma. \nFunzione degli introni.\nSi \u00e8 a lungo studiato il motivo dell'esistenza degli introni, dato che nulla nella cellula \u00e8 inutile. Varie sono le spiegazioni plausibili:\nOrigine degli introni ed evoluzione.\nNon si \u00e8 ancora certi dell'origine di tutti gli introni, ma sono state elaborate tre ipotesi che tuttavia non soddisfano l'intera comunit\u00e0 scientifica:\nPrimi studi sulle sequenze di DNA genomico su un'ampia gamma di organismi avevano dimostrato che le strutture esone-introne dei geni omologhi in differenti organismi erano molto variabili. Studi pi\u00f9 recenti di interi genomi eucariotici hanno ora dimostrato che la lunghezza e la densit\u00e0 degli introni varia considerevolmente tra specie collegate. Per esempio, mentre il genoma umano contiene una media di 8,4 introni/gene, funghi unicellulari \"Encephalitozoon cuniculi\" contengono solo 0,0075 introni/gene.\nDal momento che gli eucarioti si sono evoluti da un antenato comune, ci deve essere stato un grande guadagno o una grande perdita di introni durante l'evoluzione.\nScoperta degli introni.\nGli introni sono stati inizialmente scoperti per la prima volta in geni codificanti proteine di adenovirus, e successivamente sono stati identificati in geni codificanti tRNA e rRNA.\nIl fatto che i geni sono divisi o interrotti dagli introni \u00e8 stato scoperto nel 1977 da Phillip Allen Sharp e Richard J. Roberts che per questo hanno ricevuto il Premio Nobel per la fisiologia o medicina nel 1993.\nIl gruppo di ricerca di Philip Allen Sharp stava studiando il gene della \u03b2-globina in cellule di topo in coltura. Questo gene codifica per un peptide di 146 aminoacidi che costituisce una parte della molecola dell'emoglobina.\nPrima di questa scoperta gli scienziati erano convinti che la sequenza di un gene fosse completamente co-lineare con la sequenza degli aminoacidi della proteina codificata. La dimostrazione dell'esistenza degli introni fu una scoperta che cambi\u00f2 completamente la visione della struttura dei geni e del genoma degli organismi.\nI ricercatori hanno isolato il pre-mRNa di 1,5 kb, che contiene il cappuccio al 5' e la coda di poly(A) al 3', dimostrando che era co-lineare con il gene che lo codifica, mentre l'mRNA di 0,7 kb non lo era. Conclusero quindi che nel gene era presente un introne di 800 bp.\nLa trascrizione del gene produce un pre-mRNA (1,5 kb) che contiene sequenze introniche ed esoniche e durante il processo di splicing l'introne viene escisso e gli esoni adiacenti legati insieme per formare un mRNA maturo.\nSuccessivamente venne dimostrato che il gene della \u03b2-globina contiene due introni e che il secondo pi\u00f9 piccolo non venne individuato nel corso delle prime ricerche.\nClassificazione degli introni.\nDiversi tipi di introni sono stati identificati attraverso l'esame della struttura degli introni stessi mediante analisi della sequenza di DNA. Sono state identificate 4 classi di introni:\nGli introni del gruppo 3 sono stati proposti per formare la quinta famiglia, ma poco si sa riguardo l'apparato biochimico che media il loro splicing. Sembra che essi siano correlati agli introni del gruppo 2 ed eventualmente a introni spliceosomali.\nCaratteristiche dell'introne.\nGeneralmente una sequenza intronica presenta all'estremit\u00e0 5' due nucleotidi GT estremamente conservati, mentre all'estremit\u00e0 3' si trovano con un elevato grado di conservazione i due nucleotidi AG.\nL'introne espone anche, a una distanza che rimane pressoch\u00e9 fissa rispetto all'estremit\u00e0 3', un tratto di polipirimidine di circa 15 bp.\nInfine \u00e8 molto importante la presenza del branch site, ovvero un'adenina di ramificazioni, anch'essa conservata.\nQuesti tratti sono fondamentali per il riconoscimento dell'introne da parte dello spliceosoma."}
{"id": "360025", "revid": "113839127", "url": "https://it.wikipedia.org/wiki?curid=360025", "title": "Sho (strumento musicale)", "text": "Lo sho, o nella pi\u00f9 corretta traslitterazione \"sh\u014d\" (\u7b19), \u00e8 uno strumento a fiato ad ancia libera. Esso rappresenta l'equivalente giapponese dello sheng (strumento musicale) cinese, dal quale deriva, ed \u00e8 composto da 17 canne di bamb\u00f9 di lunghezza diversa, con le quali si possono ottenere suoni di varie altezze. Appartiene alla famiglia degli organi a bocca.\nCaratteristiche.\nLa lunghezza delle varie canne non \u00e8 legata a ragioni di praticit\u00e0, bens\u00ec di estetica: lo strumento ha infatti un aspetto simmetrico definito \"simile alle ali di una fenice\".\nAnaloghi organi a bocca vengono utilizzato in molti paesi dell'Asia orientale e del Sud-est asiatico al fine di creare melodie; solo in Giappone esso viene utilizzato invece per produrre accordi ed \u00e8 strumento tipico del gagaku. \nLo \"sh\u014d\" \u00e8 oggetto di interesse di diversi compositori contemporanei: ad esempio T\u014dru Takemitsu lo ha impiegato nella sua musica. L'organo a bocca giapponese appare anche nella colonna sonora di \"Drawing Restraint 9\", film di Matthew Barney, composta da Bj\u00f6rk, nel quale lo \"sh\u014d\" rappresenta lo strumento caratteristico."}
{"id": "360027", "revid": "1080859", "url": "https://it.wikipedia.org/wiki?curid=360027", "title": "Costo medio ponderato del capitale", "text": "Il costo medio ponderato del capitale, noto anche come WACC (acronimo per Weighted Average Cost of Capital), rappresenta il costo medio del capitale che l'impresa paga a tutti i suoi investitori, azionisti e creditori.\nFormula per un caso semplice.\nIl costo medio ponderato del capitale \u00e8 definito dalla seguente formula:\nin cui\ne la tabella seguente definisce tutti i simboli:\nQuesta equazione descrive solamente la situazione in cui capitale proprio e di debito sono omogenei. Se la struttura del capitale comprendesse altre fonti (ad esempio azioni privilegiate, caratterizzate da un differente costo del capitale \"y\") allora la formula includerebbe un termine aggiuntivo per ciascuna fonte di capitale aggiuntiva.\n\u00c8 una media del tasso di interesse del capitale proprio e di terzi, pesata sulla frazione di debiti ed equity.\nCome funziona.\nAl fine di misurare il costo atteso del nuovo capitale, si dovrebbe utilizzare il valore di mercato delle sue componenti, piuttosto che il valore di libro (che pu\u00f2 essere significativamente differente). In aggiunta, altre fonti di finanziamento pi\u00f9 \"esotiche\", come le obbligazioni convertibili, quelle callable, le azioni privilegiate convertibili, ecc., devono essere incluse nella formula se di ammontare significativo - poich\u00e9 il costo di questi strumenti di finanziamento \u00e8 solitamente diverso da quello delle loro versioni plain vanilla, a causa delle loro caratteristiche supplementari.\nTale metodo \u00e8 costituito da un calcolo del costo del capitale di un'azienda in cui ogni categoria di capitale viene pesata proporzionalmente. Tutte le fonti di capitale - azioni ordinarie, azioni privilegiate, obbligazioni e ogni altro debito a lungo termine - sono incluse nella determinazione del WACC.\nIl costo medio ponderato del capitale \u00e8 calcolato moltiplicando il costo di ogni componente del capitale per il proprio peso proporzionale e quindi sommando. In linea di principio, gli investimenti di un'azienda sono finanziati sia da debito, sia da capitale di rischio. Il WACC \u00e8 la media del costo di queste fonti di finanziamento, ciascuna delle quali viene ponderata in base al rispettivo utilizzo nella situazione data. Essendo una media ponderata, sintetizza l'ammontare dei rendimenti (dividendi e interessi) che l'azienda deve pagare per ogni dollaro con cui si finanzia.\nIl WACC di un'azienda ne rappresenta il ritorno complessivo atteso e, in quanto tale, viene spesso utilizzato internamente dai dirigenti della stessa per determinare la fattibilit\u00e0 economica in relazione a opportunit\u00e0 di espansione e di fusione. \u00c8 il tasso di attualizzazione da utilizzare opportunamente per i flussi di cassa che hanno un rischio simile a quello dell'impresa nel suo complesso.\nFonti di informazioni.\nIl valore delle componenti da inserire nella formula per il calcolo del WACC viene determinato nel modo seguente.\nPer prima cosa \u00e8 necessario sottolineare che il \"peso\" di una fonte di finanziamento corrisponde semplicemente al valore di mercato della stessa diviso per la somma dei valori di tutte le fonti. Ad esempio, il peso delle azioni ordinarie nella formula sopra riportata viene determinato come segue:\nin cui\nSuccessivamente occorre individuare il valore di mercato di ogni fonte di finanziamento (vale a dire il debito, le azioni privilegiate e le azioni ordinarie).\nCome ultimo passaggio \u00e8 necessario identificare il costo di ciascuna fonte di finanziamento.\nin cui\ne la tabella seguente definisce tutti i simboli:\nEffetti sulla valutazione.\nGli economisti Merton Miller e Franco Modigliani hanno dimostrato nel Teorema di Modigliani-Miller che in assenza di tasse, costi di fallimento, asimmetrie informative, in un mercato efficiente, il valore di un'azienda non \u00e8 affetto dalla modalit\u00e0 con cui la stessa si finanzia: un'azienda il cui capitale \u00e8 interamente costituito da capitale di rischio ha il medesimo valore di una il cui capitale \u00e8 interamente costituito da debito. Tuttavia, poich\u00e9 in molti paesi \u00e8 consentita la deducibilit\u00e0 fiscale degli oneri finanziari, si genera la possibilit\u00e0 di trarre vantaggio dal ricorso al debito. D'altra parte, esistono costi relativi al dissesto finanziario (ad esempio per il rischio di bancarotta) che creano una preferenza verso il ricorso al capitale di rischio. Perci\u00f2, dal punto di visto teorico, il livello ottimale del rapporto tra capitale di debito (D) e capitale di rischio (E) per un'azienda, sar\u00e0 quello in cui i benefici dello scudo fiscale relativo all'indebitamento vengono superati dai costi legati al dissesto finanziario."}
{"id": "360029", "revid": "2225", "url": "https://it.wikipedia.org/wiki?curid=360029", "title": "Non si sevizia un Paperino", "text": ""}
{"id": "360031", "revid": "78273", "url": "https://it.wikipedia.org/wiki?curid=360031", "title": "Rivolta d'Ungheria", "text": ""}
{"id": "360039", "revid": "1766026", "url": "https://it.wikipedia.org/wiki?curid=360039", "title": "Appio Claudio Cieco", "text": " Secondo la leggenda, la sua cecit\u00e0, da cui gli deriv\u00f2 il \"cognomen\" \"Caecus\", \"Cieco\", fu dovuta all'ira degli d\u00e8i per la sua idea di unificare il pantheon greco romano con quello celtico e quello germanico.\nFu un personaggio particolarmente significativo, caratterizzato da una marcata sensibilit\u00e0 verso la societ\u00e0 greca, che lo port\u00f2 ad intendere la fusione tra di essa e il mondo romano come un profondo arricchimento per l'Urbe. Fu il primo intellettuale latino, dedito all'attivit\u00e0 letteraria e interessato alla filosofia, nella tradizione romana arcaica considerate attivit\u00e0 infruttuose ed indegne di un \"civis\".\nBiografia.\nPercorse un brillante \"cursus honorum\", in quanto rivest\u00ec quasi tutte le pi\u00f9 importanti cariche pubbliche e militari. Fu censore nel 312 a.C., quando ridistribu\u00ec i nullatenenti, originariamente presenti nelle 4 trib\u00f9 cittadine, tra tutte le trib\u00f9 allora esistenti.\nFu console nel 307 e nel 296 a.C., sempre con Lucio Volumnio Flamma Violente come collega. Mentre a Voluminio era toccata la campagna nel Sannio, ad Appio, tocc\u00f2 quella in Etruria, dove i popoli Etruschi si erano nuovamente sollevati, in seguito all'arrivo di un grosso esercito Sannita. Dopo aver fronteggiato gli eserciti nemici in piccole scaramucce di poco conto, all'esercito romano in Etruria arriv\u00f2 l'aiuto di quello condotto da Volumnio, arrivato dal Sannio, dove si era inizialmente recato. Nonostante l'inimicizia tra i due consoli, l'esercito romano riunito ebbe la meglio su quello Etrusco-Sannita.\nNel 295 a.C., con poteri proconsolari, insieme all'altro proconsole Lucio Volumnio Flamma Violente, sconfisse quanto restava dell'esercito Sannita, scampato alla battaglia del Sentino, in uno scontro in campo aperto, nei pressi di \"Caiatia\".\nFu inoltre dittatore nel 292 e nel 285 a.C. Ebbe un ruolo rilevante nelle guerre contro Etruschi, Latini, Sabini e Sanniti, che sconfisse in battaglia nel 296 a.C.\nA lui si deve la costruzione del primo acquedotto, l\"'Aqua Appia\", della via Appia, che da lui prese nome e che rappresenta una chiara traccia dell'interesse di Appio Claudio per un'espansione romana verso la Magna Grecia, e del tempio di Bellona. Pur essendo un patrizio appartenente all'alta aristocrazia romana, apr\u00ec in qualit\u00e0 di censore il senato ai cittadini di bassa estrazione sociale e ai figli di liberti. Combattendo le istanze pi\u00f9 conservatrici della societ\u00e0 romana, decise anche di ripartire i cittadini tra le classi previste dall'ordinamento centuriato tenendo in considerazione i beni mobili oltre che le propriet\u00e0 terriere. Permise, inoltre, agli abitanti \"humiles\" di Roma di iscriversi alle trib\u00f9 rustiche, che erano precedentemente controllate dai membri dell'aristocrazia terriera.\nDi lui si ricorda la grande abilit\u00e0 oratoria: fu una sua orazione del 280 a.C., in senato, a dissuadere i Romani dall'accettare le proposte di pace di Pirro. Secondo la testimonianza di Cicerone, questa orazione fu il primo testo letterario latino ad essere trascritto e conservato.\nPer sua iniziativa nel 304 a.C. fu pubblicato a cura del suo segretario Gneo Flavio il \"civile ius\", il testo delle formule di procedura civile (\"legis actiones\"), chiamato \"Ius Flavianum\" e il calendario in cui erano distinti i \"dies fasti\" e \"dies nefasti\".\nSarebbe stato punito con la cecit\u00e0 e l'estinzione della famiglia, per avere ceduto allo stato romano il diritto di officiare al culto di Ercole tradizionalmente attribuito ai membri della Gens Potitia.\nLetteratura.\nA suo nome ci \u00e8 giunta una raccolta di \"Sententiae\", massime a carattere moraleggiante e filosofeggiante particolarmente apprezzate dal filosofo greco Panezio, nel II secolo a.C. Secondo un'informazione fornita da Cicerone, Appio Claudio avrebbe risentito dell'influenza della dottrina pitagorica, mentre risulta oggi pi\u00f9 probabile che le sue massime siano da collegarsi ai versi sentenziosi della contemporanea commedia nuova greca. Nell'opera, di cui ci sono giunti esclusivamente tre frammenti, Appio Claudio sviluppava argomenti vari di carattere sapienziale; particolarmente importante risulta la risoluzione che egli propose per alcuni problemi dell'ortografia latina, quali l'applicazione del rotacismo, ovvero la trasformazione della \"s\" intervocalica in \"r\", e l'abolizione dell'uso della \"z\" per indicare la \"s\" sonora. Risulta probabile che l'intera opera fosse scritta in versi saturni, come due dei tre frammenti di cui disponiamo:\nIl terzo frammento ci \u00e8 giunto per tradizione indiretta tramite lo Pseudo Sallustio, e risulta dunque alterato rispetto alla sua forma originale:\nUn'altra opera attribuita all'autore \u00e8 il \"De usurpationibus\", risalente al IV secolo a.C. Su questo punto, per\u00f2, si registra nella letteratura romanistica un generale scetticismo."}
{"id": "360040", "revid": "1543377", "url": "https://it.wikipedia.org/wiki?curid=360040", "title": "The Uplift Mofo Party Plan", "text": "The Uplift Mofo Party Plan \u00e8 il terzo album in studio del gruppo musicale statunitense Red Hot Chili Peppers, pubblicato nel 1987.\nDescrizione.\nFu l'ultimo disco pubblicato dalla formazione originaria del gruppo, prima della morte per overdose del chitarrista Hillel Slovak (avvenuta nel 1988) e dell'abbandono del batterista Jack Irons.\n\"The Uplift Mofo Party Plan\" si caratterizz\u00f2 sia per elementi rock, rap e funk molto pi\u00f9 rilevanti che nei primi album (\"Me &amp; My Friends\", \"Funky Crime\", \"Backwoods\", \"Skinny Sweaty Man\", \"Organic Anti-Beat Box Band\"), sia per il passaggio a sonorit\u00e0 melodico-psichedeliche, rappresentate per\u00f2 solo da \"Behind the Sun\" e \"Walkin' on Down the Road\". \"Fight Like a Brave\" fu in parte ispirata da \"Walk This Way\" di Aerosmith e Run DMC (1986), il primo singolo rap rock in ordine di tempo ad entrare nelle classifiche, risultato simile alla contemporanea \"Fight for Your Right (To Party)\" dei Beastie Boys. \"Love Trilogy\" si distingue per una partenza lenta quasi dub, seguita da un drumming che diventa sempre pi\u00f9 veloce e sfociante nel punk col proseguire della canzone, fino a rallentare di nuovo nel finale. Nella lista tracce c'\u00e8 anche la reinterpretazione di \"Subterranean Homesick Blues\" di Bob Dylan.\nLa volgarit\u00e0 dei testi \u00e8 qui pi\u00f9 accentuata che nei primi dischi. Ci\u00f2 fu indice di controversie per il comitato PMRC, tanto che quest'ultimo costrinse il gruppo a cambiare in \"Special Secret Song Inside\" il titolo della traccia \"Party on Your Pussy\", poi ripristinato nel remaster del 2003 del disco.\n\"The Uplift Mofo Party Plan\" \u00e8 stato un primo discreto successo del gruppo, debuttando al numero 148 di Billboard: infatti i primi due album vendettero inizialmente solo 200.000 copie a testa, mentre il terzo ha venduto 50.000 copie nei primi due mesi di vendite, e ad oggi oltre 750.000.\nPubblicazione e promozione.\nIn origine l'etichetta EMI non volle pubblicare l'album, per via della volgarit\u00e0 del titolo della traccia \"Party on Your Pussy\", poi rinominata dal gruppo stesso \"Special Secret Song Inside\". \"The Uplift Mofo Party Plan\" fu pubblicato il 29 settembre 1987 e raggiunse la posizione numero 148 della classifica \"Billboard\" 200, superando i lavori precedenti in termini di vendite, e permettendo al gruppo di acquisire una prima forma di popolarit\u00e0 vera e propria. L'album entr\u00f2 per primo nella suddetta classifica \"Billboard\" 200, e negli Stati Uniti ricevette un disco d'oro. Il gruppo gir\u00f2 un video per il singolo di lancio \"Fight Like a Brave\", che per\u00f2 non ottenne grandi risultati nella classifica video di \"Billboard\". La traccia \"Behind the Sun\" fu pubblicata come singolo solo nel 1992, dopo il successo conseguito dai due lavori successivi, \"Mother's Milk\" e \"Blood Sugar Sex Magik\". Il singolo, pubblicato a fine di promozione della raccolta \"What Hits!?\", raggiunse la settima posizione della classifica di canzoni alternative di \"Billboard\".\nIn seguito alla pubblicazione del terzo album, i Red Hot Chili Peppers acquisirono una notevole schiera di fan nell'area di Los Angeles. Uno di loro fu l'allora adolescente John Frusciante, che poi divent\u00f2 chitarrista del gruppo dopo la morte di Hillel Slovak. Frusciante dichiar\u00f2 al riguardo: \"Vidi per la prima volta il gruppo dal vivo al Variety Arts Center, e ne restai sorpreso ... Erano in grado gi\u00e0 allora di produrre musica potente e geniale, anche grazie all'apporto del chitarrista dell'epoca. Fu per me un'esperienza magica.\" Frusciante s'ispir\u00f2 musicalmente a Slovak, e spieg\u00f2 \"di aver imparato tutto da lui su come suonare bene con l'aiuto del bassista Flea, studiando la tecnica di Hillel\".\nAccoglienza.\nSubito dopo la pubblicazione, l'album ricevette critiche miste. Duncan Strauss di \"Los Angeles Times\" consider\u00f2 modestamente l'album, da una parte elogiando la svolta melodica di \"Behind the Sun\", dall'altra attribuendo alle canzoni \"la difficile orecchiabilit\u00e0 in studio.\" Bill Meredith di AllMusic osserv\u00f2 che \"l'energia del gruppo di Los Angeles seppe dare il meglio di s\u00e9 con le tracce 'Fight Like a Brave' e 'Funky Crime' ... Slovak e Irons furono buoni performer, a differenza dei loro predecessori.\" Blaine Sayers di \"Consequence\" apprezz\u00f2 il lavoro di Slovak, sostenendo che \"il chitarrista era in grado sia di fare buon funk che di competere con le sonorit\u00e0 thrash metal in voga negli anni ottanta.\" In \"The Rolling Stone Album Guide\" nel 2004, Greg Kot ebbe un'impressione minore, scrivendo che si trattava di un miglioramento solo parziale rispetto ai primi due album, ma apprezzando ugualmente l'irriverenza dei testi.\nTracce.\nTracce bonus nell'edizione rimasterizzata del 2003\nTour promozionale.\nPer promuovere l'album, il gruppo intraprese l'Upflit Mofo Party Plan Tour durante il 1987 e il 1988."}
{"id": "360043", "revid": "618763", "url": "https://it.wikipedia.org/wiki?curid=360043", "title": "Bellum Poenicum", "text": "Il Bellum Poenicum (\"La guerra punica\") \u00e8 un poema epico-storico in lingua latina scritto dall'autore Gneo Nevio negli anni della seconda guerra punica (219-202 a.C.). Esso narrava le vicende della prima guerra punica (264-241 a.C.), cui Nevio aveva preso personalmente parte. \u00c8 generalmente considerato il primo esempio di \"\u00e9pos\" nazionale latino.\nStile.\nL'opera, in versi saturni fu originariamente composta sotto forma di \"carmen continuum\", ovvero di testo unitario privo di alcuna suddivisione. Nel II secolo a.C., tuttavia, fu suddiviso, secondo l'uso tipico della cultura alessandrina, dal filologo latino Gaio Ottavio Lampadione in sette libri. Sono ad oggi pervenuti circa cinquanta frammenti dell'opera: tra questi frammenti nessuno supera i tre versi di lunghezza, mentre molti contano un solo verso.\nContenuto.\nL'opera non costituiva una ricostruzione esatta e disinteressata del passato, ma era animata da chiari intenti patriottici, celebrativi e propagandistici: nel momento di massima difficolt\u00e0 della seconda guerra punica, quando Roma si vedeva direttamente minacciata dall'esercito cartaginese guidato da Annibale, che aveva ripetutamente sconfitto gli eserciti consolari romani, Nevio compose la sua opera con l'intento di ricordare ai Romani, celebrando la vittoria nella prima guerra punica, che gi\u00e0 una volta si erano mostrati capaci di sconfiggere il pericoloso nemico.\nL'opera non si limitava, tuttavia, alla sola narrazione degli eventi bellici legati al primo conflitto con Cartagine, ma, al contrario, un'ampia porzione del testo era dedicata alla cosiddetta archeologia (letteralmente \"discorso sulle antichit\u00e0\"), ovvero la narrazione dei miti delle origini e la fondazione di Roma: Nevio raccontava la caduta di Troia, i viaggi di Enea, del padre Anchise e degli altri Troiani, il loro arrivo nel Lazio e la fondazione di Roma, che, secondo la versione di Nevio, diversa da quella presentata da altri autori latini, sarebbe stata da attribuirsi ad un nipote abiatico dello stesso Enea. La compresenza di mito e storia in un'opera epica era uno dei caratteri precipui dell'epica greca postomerica, che aveva come obiettivo quello di attribuire tramite il mito uno sfondo antico e illustre alla narrazione storica, che veniva cos\u00ec elevata essa stessa al rango di mito eroico. Sembra possibile che nell'archeologia del \"Bellum Poenicum\" fossero brevemente narrate anche la fondazione di Cartagine e la storia d'amore tra Enea e Didone, poi approfondite da Virgilio nel IV libro dell\"Eneide\", che era alla base della rivalit\u00e0 tra la stessa Cartagine e Roma.\nDagli scarsi frammenti di cui si dispone, risulta impossibile determinare con sicurezza la collocazione dell'archeologia all'interno della struttura complessiva del poema; sono tuttavia fondamentalmente due le ipotesi pi\u00f9 accreditate: secondo la prima, il racconto delle origini avrebbe occupato i primi due libri del poema e avrebbe preceduto, dunque, quello della prima guerra punica, cui si sarebbe saldato poi tramite una veloce sintesi dell'et\u00e0 regia e della prima et\u00e0 repubblicana. La seconda ipotesi prevede invece che l'archeologia fosse collocata all'interno della narrazione del conflitto, e che prendesse le mosse dall\"ekphrasis\" del frontone occidentale del tempio di Zeus Olimpio di Agrigento, che rappresentava la caduta di Troia, e che avrebbe dunque funzionato da spunto per l'introduzione della materia mitica. Dibattuta \u00e8 anche la collocazione della descrizione del tempio di Zeus, che si sarebbe trovata nel I o nel III libro del poema.\nIl \"Bellum Poenicum\" era dunque ispirato ai due principali filoni dell'epica postomerica: quello storico-celebrativo e quello storico geografico, che miravano a ricostruire, seppure con intenti diversi, le \"kt\u00ecseis\", ovvero le vicende di fondazione delle citt\u00e0. Nell'archeologia, tuttavia, Nevio si ispir\u00f2 anche al modello dei poemi omerici: trasse infatti dall\"Iliade\" la figura di Enea, e si ispir\u00f2 all\"Odissea\" nel narrarne i viaggi. Dall'epica omerica, inoltre, Nevio trasse il \"topos\" della partecipazione attiva delle divinit\u00e0 nelle vicende umane.\nParticolarmente importante \u00e8, tra gli interventi divini, quello del frammento 10 Traglia: secondo la testimonianza di Macrobio, esso costituiva parte di un dialogo tra Giove e Venere oggi andato perduto; in tale dialogo, Giove garantiva a Venere che le sofferenze patite da Enea, figlio della stessa Venere, sarebbero state compensate dal destino glorioso riservato allo stesso Enea, ai suoi discendenti e alla citt\u00e0 di Roma. In questo modo, l'intera storia romana si inquadrava in un'ottica provvidenziale: la grandezza di Roma e il suo dominio erano precisa espressione della volonta divina, e in quanto tali legittimamente motivati.\nIspirazione di Nevio.\nNella stesura del poema, Nevio fu fortemente influenzato dai gusti della coeva letteratura ellenistica: essi si palesavano nell'uso, per introdurre l'archeologia, della tecnica dell\"ekphrasis\", prediletta dagli alessandrini, nel tentativo di sintetizzare in un'unica opera i temi della guerra e del viaggio, sviluppati nei poemi omerici, ma soprattutto nell'aderenza al precetto della \"brevitas\" (\"syntom\u00eca\"): secondo i calcoli pi\u00f9 attendibili, l'intera opera constava di circa 4-5000 versi.\nEgualmente importante fu, tuttavia, l'influenza esercitata su Nevio da parte delle locali tradizioni preletterarie, quali gli \"elogia\", le \"laudationes funebres\" e i \"carmina convivalia\", che determinarono il carattere fortemente nazionale del \"Bellum Poenicum\". Latino era anche il verso saturnio, che Nevio adoper\u00f2 nella composizione del poema: esso conferiva all'opera una cadenza solenne, e favoriva la presenza delle figure di suono quali l'omoteleuto e l'allitterazione, tipiche dei \"carmina\" sacri di et\u00e0 preletteraria. Lo stile del poema era sobrio e conciso, privo di qualsiasi ornamento retorico e spesso lapidario; la struttura essenzialmente paratattica e la frequente presenza dell'asindeto rendevano la narrazione veloce, scorrevole e particolarmente densa. Nella sezione archeologica era ancora maggiore il ricorso al linguaggio formulare e sacrale, che si affiancava alla presenza di aggettivi ed epiteti derivati da Omero; particolarmente evidenziati risultavano, inoltre, l'elemento descrittivo e quello patetico, sottolineato dalle ridondanze. Il linguaggio era volutamente arcaico, e pi\u00f9 solenne di quello che lo stesso Nevio adoper\u00f2 nelle sue opere tragiche, arricchito inoltre da alcuni arcaismi quali il genitivo femminile in \"-as\" e l'ablativo femminile in \"-ad\".\nNevio fu dunque l'iniziatore della tradizione epica nazionale latina: Livio Andronico, che solo prima di lui si era cimentato nel genere epico in lingua latina, si era limitato a tradurre un'opera greca quale l\"Odissea\" di Omero. Nevio, invece, \u00e8 all'origine di alcuni orientamenti che influenzarono fortemente tutta la produzione epica a lui successiva. Il \"Bellum Poenicum\" conobbe infatti una grande diffusione, sebbene sia stato presto parzialmente oscurato dagli \"Annales\" di Ennio, che tuttavia dovette ispirarsi allo stesso Nevio. Cicerone riconobbe la superiorit\u00e0 del \"Bellum Poenicum\", che invece considerava inferiore agli \"Annales\" enniani, rispetto all\"Odusia\" di Livio Andronico, e lo paragon\u00f2 ad una statua di Mirone. Ancora in et\u00e0 augustea l'opera di Nevio circolava ampiamente; troppo arcaica, tuttavia, per corrispondere agli schemi del classicismo, fu ampiamente trascurata, per tornare poi ad essere oggetto di interesse, seppure puramente filologico, nel II secolo d.C. da parte della tendenza arcaizzante capeggiata dall'erudito Frontone. Nei secoli successivi, infine, il \"Bellum Poenicum\" fu progressivamente dimenticato, e la sua sopravvivenza fu affidata all'opera di compilazione di ristrette cerchie di eruditi e grammatici."}
{"id": "360044", "revid": "1718182", "url": "https://it.wikipedia.org/wiki?curid=360044", "title": "Costo del capitale proprio", "text": "In finanza il Costo del capitale proprio che equivale secondo la teoria del Capital asset pricing model al \"tasso di rendimento del capitale proprio\" o cost of equity anglosassone rappresenta il tasso di rendimento minimo che un'azienda deve offrire ai propri azionisti al fine di remunerare i fondi da questi ricevuti.\nDescrizione.\nIncorpora in s\u00e9 due componenti: la prima di remunerazione \"temporale\", la seconda una remunerazione per il \"rischio\" (volatilit\u00e0) cui questi sono soggetti.\nEsistono diverse formule per stimare il costo del capitale proprio:\nformula_1\nformula_2\nformula_5"}
{"id": "360045", "revid": "1666804", "url": "https://it.wikipedia.org/wiki?curid=360045", "title": "Quinto Ortensio Ortalo", "text": "Biografia.\nDopo aver partecipato alla guerra sociale, potrebbe aver partecipato a fianco di Lucio Cornelio Silla, suo comandante, alla prima guerra mitridatica, divenne questore nell'81 a.C., edile nel 75 a.C., pretore nel 72 a.C. e console nel 69 a.C.\nOrtensio fu uomo molto facoltoso, e chiese in moglie la figlia di Catone l'Uticense Porzia, ma questa era sposata con Bibulo e Catone, che come padre aveva la possibilit\u00e0 di annullare il matrimonio (\"abducere filiam\") non diede il permesso. Allora Ortensio chiese in moglie Marzia, la moglie di Catone stesso, il quale, dopo aver chiesto il consenso al padre di Marzia, la concesse in sposa. Marzia diede due figli a Ortensio e dopo la sua morte torn\u00f2 dal precedente marito Catone.\nCelebre \u00e8 il suo rapporto con l'altro grandissimo oratore dell'epoca: Marco Tullio Cicerone, che gli dedic\u00f2 un'opera per noi perduta, l\"'Hortensius\", nota per aver spinto il giovane Sant'Agostino agli studi filosofici, e lo elogi\u00f2 nel \"Brutus\". I due, legati da profonda amicizia nella vita privata, si affrontarono pi\u00f9 volte in tribunale. Il caso pi\u00f9 celebre \u00e8 quello del processo a Verre, in cui Ortensio sosteneva la difesa e fu sconfitto dall'accusa rappresentata da Cicerone, in quel momento per\u00f2 i due erano semplicemente rivali e solo successivamente sarebbero diventati amici.\nOrtensio era anche un noto appassionato di itticoltura, che esercitava nel golfo di Pozzuoli. Per questo motivo, era soprannominato \"tritone\" dal suo amico Cicerone, o anche \"incantatore di pesci\".\nOpere.\nOrtensio era uno dei pi\u00f9 celebri oratori dell'epoca, secondo solo a Cicerone, criticato per l'eccessiva eleganza nel vestire dai suoi detrattori, che per questo motivo arrivarono anche a chiamarlo con il nome, Dionisia, di una nota danzatrice dell'epoca. Il suo stile, asiano, era caratterizzato essenzialmente dalla vivacit\u00e0 e dalla ridondanza.\nEra, poi, anche amico di Catullo, che ne apprezzava l'abilit\u00e0 oratoria, ma ne criticava la produzione poetica (come si nota nel carme 65 e 66 del poeta veronese); gli dedic\u00f2 tuttavia la traduzione della \"Chioma di Berenice\"."}
